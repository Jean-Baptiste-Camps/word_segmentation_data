
PATROLOGIAE TOMUS LXIX.

uIGILIUS FAPA / GILDAS SAPIENS / PELAGIUS PAPA / CASSIODORUS.

CASSIODORI TOMUS PRIOR.--- CAETERORUM TOMUS UNICUS.


EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1848


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO---LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS LXIX.


uIGILIUS FAPA,



GILDAS SAPIENS,



PELAGIUS PAPA,



CASSIODORUS.



CASSIODORI TOMUS PRIOR.--- CAETERORUM TOMUS UNICUS.


EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1848


uolume title page


MAGNI AURELII CASSIODORI

SENATORIS, uIRI PATRICII, CONSULARIS, ET uIuARIENSIS ABBATIS

OPERA OMNIA

IN DUOS TOMOS DISTRIBUTA, AD FIDEM MANUSCRIPTORUM CODICUM EMENDATA ET AUCTA, NOTIS, OBSERuATIONIBUS ET INDICIBUS LOCUPLETATA, PRAECEDENTE AUCTORIS uITA, QUAE NUNC PRIMUM IN LUCEM PRODIT CUM DISSERTATIONE DE EIUS MONACHATU. OPERA ET STUDIO I. GARETII MONACHI ORDINIS SANCTI BENEDICTI E CONGREGATIONE SANCTI MAURI. NOBIS AUTEM CURANTIBUS ACCESSERUNT

COMPLEXIONES IN EPISTOLAS B. PAULI

QUAS EDIDIT ET ANNOTAuIT SCIPIO MAFFEIUS. PRAECEDUNT

uIGILII PAPAE,



GILDAE SAPIENTIS

ET

PELAGII PAPAE



SCRIPTA UNIuERSA

EX MANSI ET GALLANDIO MUTUATA. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS, EDITORE.

CASSIODORI TOMUS PRIOR.---CAETERORUM TOMUS UNICUS
uENEUNT 2 uOLUMINA 14 FRANCIS GALLICIS.

EXCUDEBATUR ET uENIT APUD EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1848


ELENCHUS OPERUM QUAE IN HOC TOMO LXIX CONTINENTUR. [45Kb]


uIGILIUS PAPA.
Epistole et decreta 	col. 9



GILDAS SAPIENS.
De excidio Britannie liber querulus 	329



PELAGIUS PAPA I.
Epistole 	393



CASSIODORUS.
uariarum libri duodecim 	501
Historia tripartita 	879
Chronicon 	1213
Computus paschalis 	1249
De Gothorum origine et rebus gestis, auctore Iornanue 	1231





Main uolume text





ANNO DOMINI DXXXuIII---DLu.
uIGILIUS PAPA [* 1Kb] .





NOTITIA


 uigilius [a 7Kb] natione Romanus, ex patre Ioanne consule, sedit annos 17 [b 1Kb] menses 5  dies 26. Eodem tempore Belisarius patricius commisit bellum [c 1Kb] cum uittige rege Gothorum. Quem fugientem noctu insecutus  est Ioannes magister militum cognomento Sanguinarius, et tenuit eum, et adduxit ad Belisarium et ad uigilium Romam. Tunc dederunt ei sacramenta in basilica Iulii  , ut saluum illum perducerent  ad Iustinianum imperatorem. Quem cum adduxissent Constantinopolim, gauisus est imperator, et fecit eum patricium et comitem, et transmisit eum iuxta fines Persarum, et ibi uitam finiuit. Belisarium uero interrogauit imperator, quomodo se haberet cum Romanis, uel quomodo in loco Siluerii statuisset uigilium. Tunc gratias ei egerunt imperator et Augusta [a 1Kb] , et data ei dignitate, iterum misit eum in Africam [b 1Kb] . Qui ueniens in fines Africe, sub dolo pacis interfecit Gontharidem  regem uandalorum, et redacta est Africa sub republica. Tunc Belisarius patricius ueniens Romam, de spoliis uandalorum obtulit [c 1Kb] beato Petro apostolo per manus uigilii pape crucem auream cum gemmis, pensantem libras centum, in qua scripsit uictorias suas: cerostata argentea  , deaurata maiora duo, que stant  usque hodie ante corpus beati Petri apostoli. Sed et alia multa dona et eleemosynas pauperum largitus est. Fecit etiam Belisarius patricius xenodochium in uia Lata, et in uia Flaminia iuxta ciuitatem Ortas [Ostiam] monasterium Sancti Iuuenalis, ubi possessiones et dona multa largitus est. Eodem tempore Theodora Augusta scripsit ad uigilium papam: ueni, adimple nobis que prona uoluntate tua promisisti de patre nostro Anthimo, et reuoca eum in officio suo. Ad hec rescripsit uigilius: Absit hoc a me, domina Augusta: prius locutus sum male et insipienter, modo autem nullo modo tibi consentio, ut reuocem hominem hereticum et anathematizatum. Etsi indignus, uicarius sum beati Petri apostoli, quomodo fuerunt antecessores mei sanctissimi Agapetus et  Siluerius, qui eum damnauerunt. Tunc Romani fecerunt suggestiones suas [d 1Kb] contra uigilium, eo quod cum consilio eius depositus fuisset Siluerius beatissimus papa. Suggerimus, inquiunt, pietati tue, quia  male agit cum seruis tuis Romanis, et cum ipsa plebe sua, et quia homicidam illum accusamus. Sic est in furorem uersus, ut daret alapam notario suo; qui mox ad pedes eius cadens exspirauit. Item dedit nepotem suum uigilius Asterio consuli filium mulieris uidue; quo casu faciente, fecit eum teneri nocte, et tandiu cedi quandiu uitam finiret. Quo audito, Augusta misit Anthemium scribonem cum iussione sua, et cum uirtute maiore ad Romam, dicens: Si eum inueneris in basilica Sancti Petri, parce: nam si in Lateranis, aut in palatio, aut in qualibet ecclesia inueneris uigilium, mox impositum in nauim perduc eum usque ad nos. Nam, si non feceris, per uiuentem in secula, excoriari te faciam. Qui Anthemius scribo ueniens Romam, inuenit eum in ecclesia Sancte Cecilie, X calendas Decembris  munera erogantem ad populum. Tenentes ergo eum, deposuerunt ad Tiberim, et miserunt cum in nauim. Plebs autem et populus sequebatur eum, acclamantes, ut orationem ab eo acciperent. Dataque oratione, respondit omnis populus: Amen; et mota est nauis. uidentes Romani quod mota esset nauis in qua sedebat uigilius, cepit populus iactare post eum lapides, fustes [cum calcibus, et] cacabos, et dicere: Fames tua tecum. Mortalitas tecum. Male fecisti Romanis, male inuenias ubi uadis. Et quidam amatores eius secuti sunt eum de ecclesia. Qui ingressus Siciliam [e 1Kb] in ciuitatem Catanensem, permissus est facere ordinationem per mensem Decembrem, presbyteros et diaconos, in quibus retransmisit Rome Ampliatum presbyterum  et uicedominum suum, et ualentinum episcopum ad sanctas Rufinam et Secundam, ad custodiendum Lateranas, et gubernandum clerum. Et ualefaciens omnibus, ingressus est Constantinopolim [f 1Kb] in uigilia  Natalis Domini nostri [a 1Kb] Iesu Christi. Tunc obuius est ei imperator, et osculantes se, ceperunt flere, et plebs illa psallebat ante eum usque ad ecclesiam Sancte Sophie, dicens: Ecce aduenit dominator dominus, etc. Per biennium uero fuerunt contentiones  de Anthimo patriarcha, quomodo promisisset reuocare et remittere eum in locum suum, et cautionem manus sue ostendebant, quomodo promiserat eum in ordinem suum reuocare. Sed uigilius nullatenus eis uoluit consentire, sed tanta roboratus uirtute, magis mori desiderabat quam uiuere. Tunc uigilius papa dixit: Ut uideo, non me fecerunt uenire ad se Iustinianus et Theodora piissimi principes, sed hodie scio quod Diocletianum et Eleutheriam inueni: facite ut uultis, digna enim factis recipio. Tunc dedit alapam [b 1Kb] in faciem eius quidam, dicens:  Homicida, nescis quibus loqueris? Nescis quia Siluerium papam occidisti? et filium mulieris uidue ad calces et fustes interfecisti? Tunc fugiens in basilicam Sancte Euphemie, tenuit columnam altaris; qui tractus ab ea, eiectus est foras ecclesiam. Fecitque Theodora Augusta mitti funem in collum eius, et trahi per totam ciuitatem usque ad uesperum. Tunc missus est in custodiam, et dabatur ei modicum panis et aque. Clerus autem Romanus qui cum eo erat missus est in exsilium per diuersa loca, ad metalla incidenda. Tunc Gothi fecerunt sibi regem Badiullam  , qui Totila nuncupabatur, qui descendens Romam obsedit eam [c 1Kb] . Et facta est fames in ciuitate Romana talis, ut etiam natos suos uellent  comedere. Quadam die intrauit Romam a porta Sancti Pauli, indictione XIII [XIu]. Tota enim nocte fecit buccinam clangi, usquedum cunctus populus fugeret, aut per ecclesias se celaret, ne gladio Romani uitam finirent. Habitauit rex cum Romanis quasi pater cum filiis. Tunc quidam de senatoribus fugientes, Citheus [Techeus], Albinus, et Basilius patricius et consul  , ingressi sunt Constantinopolim, presentati ante imperatorem afflicti et desolati. Tunc consolatus est eos imperator, et ditauit eos, sicut digni erant, tanquam  consules Romani. Eodem tempore imperator Iustinianus misit Narsetem eunuchum [d 1Kb] et cubicularium suum in Italiam, cui, data pugna cum Gothis, donauit Deus uictoriam, et occisus est rex, et multitudo Gothorum interfecta est. Tunc adunatus clerus rogauerunt Narsetem [e 1Kb] ,  ut una cum eius suggestione rogarent principem, ut si adhuc uiueret uigilius papa, aut presbyteri, seu diaconi, uel clerus, qui cum eodem uigilio fuerant exsilio deportati, reuerterentur. Suscepta relatione Narsetis, uel cuncti cleri Romani, letus effectus est imperator, et omnes inclyti eius, eo quod requiem donasset Deus Romanis. Mox misit iussiones suas per diuersa loca, ubi fuerant in exsilio deportati in Gissa  et Proconneso, et adduxit eos ante se imperator, dicens eis: uultis recipere uigilium [f 1Kb] , ut fuit papa uester? Gratias ago. Minusne? Hic habetis archidiaconum uestrum Pelagium, et manus mea erit uobiscum. Responderunt omnes: Imperet Deus pietati tue. Restitue nobis modo uigilium,  et quando eum uoluerit Deus transire de hoc seculo, tunc uestra preceptione nobis donetur Pelagius archidiaconus noster. Tunc dimisit omnes cum uigilio. uenerunt itaque in Siciliam in ciuitatem Syracusas, ubi uigilius afflictus, calculi dolorem habens, mortuus est [a 1Kb] . Cuius corpus ductum Romam, sepultum  est ad Sanctum Marcellum, uia Salaria. Hic fecit ordinationes duas per mensem Decembrem, presbyteros 46, diacones 16, episcopos per diuersa loca numero 81. Et cessauit episcopatus menses tres dies quinque.





uIGILII PAPAE EPISTOLAE ET DECRETA. 



EPISTOLA  uIGILII ADHUC PSEUDOPAPAE AD EUTHERIUM [* 1Kb] . Eutherii consultationibus respondet.


[a 3Kb] Dilectissimo [b 1Kb] fratri [Euthero] Eutherio [c 1Kb] uigilius.

Directas ad nos tue caritatis epistolas, plenas catholice inquisitionis sollicitudine [et sollicitudinis], gratanter accepimus, benedicentes Dei nostri clementiam, quia tales in extremis mundi partibus dignatus est suis ouibus prouidere pastores, per quos et pascuis ualeant salutaribus abundare, et ab antiqui hostis [iniqui lupi] rapacitate seruari, ut insidias [d 1Kb] nequeant eius subreptionis incurrere. Unde certum est, quia promisse uos beatitudinis gratia subsequatur, quando  uobis celestium perfectio doctrinarum tam uotiua sciscitatione perquiritur. Scriptum est enim: Beati qui scrutantur testimonia eius: in toto corde exquirunt eum . Hoc igitur, frater carissime, propositum tue consultationis tota mente tractantes, de te quoque prouenire contendimus [confidimus], qui regulam catholice fidei iisdem studes tenere uestigiis quibus eam in apostolica fide [e 1Kb] cognoscis esse fundatam. Et quamuis sonus eorum toto orbe diffusus,  et usque ad fines orbis terre uerba eorum distensa, dilectionis tue corda Christo probauerint esse fidelia; tamen si quid ex his in Ecclesia que tue gubernationi Deo auxiliante commissa est, necdum plena luce claruerit, ad eumdem fontem de quo illa [f 1Kb] salutarius manarat lympha, recurritis; quod debita caritate sumus amplexi, quia fiducialiter de his, unde apud eos obseruantiam esse dixistis ambiguam, nostra uoluistis responsione firmari. Quapropter dilectionem tuam in Domino salutantes, de singulis quid iuxta catholicam disciplinam teneat apostolice sedis auctoritas, subiectis [g 1Kb] aliquibus etiam sanctarum capitulis regularum, te credimus instruendum.

I. Ac primum de his quos Priscilliane heresis indicasti uitiis inquinari, sancta et conueniente religioni  catholice eos detestatione iudicas [h 1Kb] arguendos, qui ita se sub abstinentie simulate pretextu ab escis uidentur carnium submouere, ut hoc exsecrationis potius animo quam deuotionis probentur efficere. In qua re quia nefandissimis Manicheis esse consimiles approbantur, iuste Patrum uenerabilium constitutis ab hac superstitione sub anathematis sunt interminatione prohibiti, quando [i 1Kb] aliquid ciborum contagione carnium credunt [carnalium creditur] esse  pollutum: quia de his omnibus que ad humanum uictum misericordia Dei contulit [tribuit], nichil catholicis esse iudicatur immundum. Sic enim Titum doctor gentium Paulus monet apostolus, dicens: Omnia munda mundis, coinquinatis autem et infidelibus nichil est mundum: sed pollute sunt eorum mens et conscientia. Deum confitentur se nosse, factis autem negant, abominabiles et increduli, et ad omne opus bonum reprobi . Similiter et alio in loco ad Timotheum de huiusmodi cauendis erroribus predicauit, dicens: In nouissimis temporibus discedent quidam a fide, attendentes spiritibus erroris, et doctrinis demoniorum, in hypocrisi loquentium mendacium, et cauteriatam habentium suam conscientiam, prohibentes nubere, et abstinentes a cibis quos Deus creauit ad  percipiendum cum gratiarum actione fidelibus, et his qui cognouerunt ueritatem: quia omnis creatura Dei bona est, et nichil reiiciendum, quod cum gratiarum actione percipitur . Hec igitur sequentia [a 1Kb] patrum uenerabilium constituta specialiter eos censuerunt esse damnandos qui, cum carnibus abstinerent, ea quoque credebant esse uitanda, que carnibus fuisse uidebantur admixta. Nam et ipse Dominus noster iehsu Christus ita premonuit, dicens: Non quod intrat in os coinquinat hominem, sed que procedunt de ore, hec sunt que coinquinant hominem . Quapropter nec abstinentiam Deo placitam reprobamus, nec eos qui exsecrantur Domini creaturam recipimus in nostra societate.

II. De baptismo [b 1Kb] quoque [c 1Kb] solemniter adimplendo,  similiter quid apostolica uel sanxerit uel obseruet auctoritas, in subiectis tua caritas euidenter agnoscet. Illud autem nouelli esse iudicamus erroris, quod cum in fine psalmorum ab omnibus catholicis ex more dicatur: Gloria Patri, et Filio, et Spiritui sancto, aliqui, sicut indicas, subducta una syllaba coniunctiua, perfectum conantur minuere uocabulum Trinitatis, dicendo: Gloria Patri, et Filio, Spiritui sancto [d 1Kb] . Quamuis ergo ipsa nos ratio euidenter edoceat, quia subducta una syllaba, personam Filii [e 1Kb] et Spiritus sancti unam quodammodo esse designent; tamen ad errorem talium conuincendum sufficit quod Dominus iehsu Christus designans in inuocatione Trinitatis credentium debere baptisma celebrari, dixit: Ite, docete omnes gentes, baptizantes eos in nomine  Patris, et Filii, et Spiritus sancti . Ergo cum non dixerit: In nomine Patris, et Filii, Spiritus sancti [f 1Kb] , sed equalibus distinctionibus Patrem, et Filium, et Spiritum sanctum iusserit nominari, constat illos omnino a doctrina dominica deuiare, qui aliquid huic uoluerint confessioni derogare [g 1Kb] .  Qui si in errore permanserint, socii nobis esse non possunt.

III. De his qui etiam baptismatis gratia salutaris accepta apud Arianos iterum baptizati, profunde uoraginis sunt morte demersi, quid per singulos ordines, uel etates antecessorum nostrorum decreta censuerunt, que multiplici sunt digesta ratione, e nostro scrinio reuelata [releuata] capitula his subiecta direximus. In quibus tamen illud speciali caritate etiam conuenit obseruari, ut quia pro peccatis plurimis in gentibus iniquitas illa subrexit, in estimatione fraternitatis tue aliorumque pontificum per suas dieceses relinquatur, ut si qualitas et penitentis deuotio fuerit approbata, indulgentie quoque remedio sit uicina. Quorum tamen reconciliatio non per illam  impositionem manus, que per inuocationem sancti Spiritus fit, operatur, sed per illam qua penitentie fructus acquiritur, et sancte communionis restitutio [restitutione] [h 1Kb] perficitur.

Iu. De fabrica uero cuiuslibet ecclesie, si diruta fuerit, instauranda, et si in eo loco consecrationis solemnitas debeat iterari, in quo sanctuaria non fuerint, nichil iudicamus officere [i 1Kb] , si per eam minime aqua benedicta [exorcizata] iactetur: quia consecrationem cuiuslibet ecclesie, in qua Spiritus sancti ara non ponitur [i 1Kb] , celebritatem tantum scimus esse missarum. Et ideo, si qua sanctorum basilica a fundamentis etiam fuerit innouata, sine aliqua dubitatione, cum in ea missarum fuerit celebrata solemnitas, totius sanctificatio consecrationis implebitur. Si uero  sanctuaria que habebat ablata sunt, rursus eorum repositione [dispositione] et missarum solemnitate reuerentiam sanctificationis accipiet.

u. Pascha uero futurum nos, si Deus uoluerit XI calendarum [k 1Kb] Maiarum die celebraturos esse cognoscite. Ordinem quoque precum in celebritate missarum nullo nos tempore, nulla festiuitate significamus habere diuisum [diuersum] [l 1Kb] : sed semper eodem tenore, oblata Deo munera consecrare. Quoties uero paschalis, aut Ascensionis Domini, uel Pentecostes, et Epiphanie, sanctorumque Dei fuerit agenda festiuitas, singula capitula diebus apta subiungimus, quibus commemorationem sancte solemnitatis, aut eorum facimus, quorum natalitia celebramus: cetera uero ordine consueto prosequimur. Quapropter et  ipsius canonice precis textum direximus subter adiectum, quem  ex apostolica traditione suscepimus. Et ut caritas tua cognoscat, quibus locis aliqua festiuitatibus apta connectes, paschalis diei preces similiter [simul] adiecimus. His igitur fraternitatis tue inquisitioni responsis, Deum nostrum,  quantum possumus, exoramus, ut omnibus catholice religionis ecclesiis circa uniuersos, quos fideles sibi efficit, gratie sue dona multiplicet, et ab omnibus insidiis spiritualis hostis atque carnalis cunctos populos suos redigere dignetur immunes. Significatur [Significamus] etiam beatorum apostolorum, uel martyrum, sicut speramus [a 1Kb] , sancto nos affectui tuo direxisse reliquias, presumentes fidem uestram eorum deinceps plenius esse meritis adiuuandam [b 1Kb] .

uI. Si quis episcopus aut presbyter iuxta preceptum Domini non baptizauerit in nomine Patris, et Filii, et Spiritus sancti, sed in una persona Trinitatis, aut in duabus, aut in tribus patribus, aut in tribus filiis, aut in tribus paracletis, proiiciatur de Ecclesia Dei [c 1Kb] .

 uII. Nulli uel tenuiter sentienti, uel pleniter sapienti dubium est, quod Ecclesia Romana fundamentum et forma sit Ecclesiarum, a quo omnes Ecclesias principium sumpsisse nemo recte credentium ignorat. Quoniam licet omnium apostolorum par esset electio, beato tamen Petro concessum est ut ceteris preemineret; unde et Cephas uocatur, quia caput est et principium omnium apostolorum: et quod in capite precessit, in membris sequi necesse est. Quamobrem sancta Romana Ecclesia eius merito Domini uoce consecrata et sanctorum Patrum auctoritate roborata, primatum tenet omnium Ecclesiarum; ad quam tam summa episcoporum negotia, et iudicia, atque querele, quam et maiores Ecclesiarum questiones quasi ad caput semper referenda sunt. Nam  et qui se scit aliis esse prepositum, non moleste ferat aliquem esse sibi prelatum. Ipsa namque Ecclesia que prima est, ita reliquis Ecclesiis uices suas credidit largiendas, ut in partem sint uocate sollicitudinis, non in plenitudinem potestatis. Unde omnium appellantium apostolicam sedem episcoporum iudicia, et cunctarum maiorum negotia causarum, eidem sancte sedi reseruata esse liquet: presertim cum in his omnibus eius semper sit exspectandum consultum; cuius tramiti si quis obuiare tentauerit sacerdotum, causas se non sine honoris sui periculo apud eamdem sanctam sedem nouerit redditurum. Data calendis Martii, uolusiano [Al. uuilisiario male] et Ioanne uiris clarissimis consulibus .



EX EPISTOLA uIGILII PAPAE AD PROFUTURUM BRACARENSEM.


In nomine Patris, et Filii, et Spiritus sancti debet baptizari, non in nomine Patris, Filii, Spiritus sancti. Si motum fuerit altare, denuo consecretur ecclesia. Si paries renouetur, et altare non motum fuerit, exorcidetur [forte exorcizetur] salibus tantum. Terna mersio fiat in baptismo.





[NOTA.]

Excerpti huius auctoritate, optimam esse discimus  epistole huius inscriptionem, quam mss. codices plures Baluzio indicarunt; non enim Eutherio, ut in editis, sed Profuturo directa est, quem uirum eumdem esse episcopum Bracarensem, qui etate illa florebat, ex hoc nostro excerpto ratum fixumque tenemus. Que uero de baptismi formula, et de ecclesiis consecrandis in epitome hac continentur, desumpta plane fuisse ex ยง 2 et 4 eiusdem epistole, que in editis ad Eutherium directa legitur, ex collatione utriusque conuincimur; quanquam excerpti auctor emendatiorem forte et magis integrum codicem epistolarum uigilii nactus, sanctiones illas paulo aliter ac fert epistola uulgata ad Eutherium expressit. Que dein in epitome succedit sanctio de terna in baptismo mersione, ne uerbo quidem in epistola commemoratur; cum uicissim plura contineat epistola quorum ne uestigium quidem in excerpto. Unde facilis coniectura, epistolam illam, non integram, sed ex laciniis plurium epistolarum consertam ad nos peruenisse. Id ante me subodoratus est cl.  Baluzius, qui in Colbertino codice multo breuiorem ac cum ยง 5 desinentem nactus, censet omnia que deinceps in uulgatis eiusdem epistole sequuntur, ea presertim que de primatu Romane Ecclesie ac de appellationibus ex toto orbe ad eam deuoluendis in illa enuntiantur, addititia esse et penitus expungenda. uerum nec Baluzii codex integrior est, cum neque ea representet que in excerpto nostro leguntur, nec ab anachronismis immunis habeatur. Baluziana etenim illa data est Ioanne u. C. cos. die 3 cal. Iulias, que annum 538 signant; in ipsa autem epistola Pascha proxime futurum in diem XI cal. Maiarum enuntiatur, quod nunquam sub uigilio accidit. Forte igitur ex epistola ad Profuturum nonnisi priores paragraphi usque ad quintum in editis exhibentur. Reliqua ex aliis epistolis siue uigilii siue aliorum assuta sunt.

Denique addendum hic censeo epistolam hanc uigilii ad Profuturum legi sibi in plena synodo iussisse Patres concilii Bracarensis anno 563 congregati. Ita  enim legitur in actis eiusdem concilii apud Labbe tom. uI, col. 520, edit. uenet.: Relecta est auctoritas sedis apostolice ad quemdam Profuturum directa episcopum, que propter prolixitatem his gestis minime est inserta. In ea uero epistola regulas conferendi baptismi, et misse celebrande ritum contineri concilii eiusdem Patres in canonibus 4 et 5 significant; que sane duo in epistola uigilii sese offerunt.





TESTIMONIA ANTIQUORUM CANONUM PRO TRINA IMMERSIONE. 


EX CONCILIO APOSTOLORUM, TITULO XLIX  Quod in nomine Trinitatis debeat baptizari.

Si quis episcopus aut presbyter iuxta preceptum Domini non baptizauerit in nomine Patris, et Filii, et  Spiritus sancti, sed in tribus sine initio principiis, aut in tribus filiis, aut in tribus paracletis, abiiciatur.


EX EODEM, TITULO L. Quod non debeat una mersio in baptismate quasi in morte Domini prouenire.

Si quis episcopus aut presbyter non trinam mersionem unius mysterii celebret, sed semel mergat in baptismate quod dari uidetur in Domini morte, deponatur. Non enim dixit Dominus: In morte mea baptizate, sed: Euntes docete omnes gentes, baptizantes  eos in nomine Patris, et Filii, et Spiritus sancti. Amen.



EPISTOLA  uIGILII ADHUC PSEUDO-PAPAE AD CAESARIUM ARELATENSEM. Ei Siluerium consulenti de iniungenda penitentia regi Theodeberto ob incestuosas nuptias contractas respondet.

Dilectissimo fratri Cesario uigilius.

Si pro obseruatione celestium mandatorum catholice filios Ecclesie opportune uel importune sacerdotes singulos decet instruere, quanto magis his qui deuotione laudabili de rebus sibi dubiis ad studium ueniunt consulendi, competenti necesse est ordine respondere? Hinc est quod gloriosi filii nostri regis  Theodeberti interrogationem, qua nos per Modericum uirum illustrem legatum suum credidit requirendos, duximus amplectendam: in qua gloriam suam desiderat informari; cuiusmodi penitentia possit illius purgare delictum, qui cum uxore fratris sui illicitum presumpsit inire coniugium. Cui nos equidem missis affatibus, quorum tenorem tuam fraternitas in subiectis inueniet, hoc indicare curauimus, quoniam tale commissum non parua cordis afflictione ualeat expiari. Sed quia  modus penitentie presentium potius sacerdotum inspectioni committitur, ut iuxta compunctionis meritum uenie quoque possit indulgeri remedium, tue hoc potius estimationi credimus relinquendum. Quapropter caritas tua, totius  facti qualitate, ac penitentis ipsius compunctione perspecta, predictum gloriosum regem filium nostrum et de temporis obseruatione non omittat instruere, et ne ulterius tale aliquid presumatur, instanter exposcat. Illud quam maxime precauendum, ut ne ipse, qui hoc noscitur admisisse, ad eosdem uomitus reuertatur, sed diuisis etiam habitationibus commanentes, ab omni suspicione commissi facinoris reddantur immunes. Dominus te incolumem custodiat, frater carissime. Datum pridie nonarum Martiarum, Ioanne uiro clarissimo consule.



EPISTOLA  uIGILII PAPAE AD IUSTINIANUM. Dum Iustinianus imperator coram uigilio legitime electo fidem professus esset, ille ex hoste in defensorem, ex persecutore in predicatorem, ex blasphemo in confessorem mutatus, in Anthimum eiusque collegas hereticos anathematis sententiam intorsit.


Gloriosissimo et clementissimo filio Iustiniano Augusto uigilius episcopus.

Litteris clementie uestre, glorioso uiro filio nostro Dominico exconsule atque patricio deferente, assueta ueneratione susceptis, iucunditate multiplici uniuersali Ecclesie gaudendum esse perspeximus, quod Christianam fidem, qua diuina Trinitas honoratur et colitur, in nullo dissimilem, in nullo permittitis esse discordem; et hanc clementissimo imperio uestro  Dei, cui seruiendo regnatis, et regnando seruitis, gratiam indefessis cumulatis operibus; ut in his que uobis pro integritate et deuotione fidei uestre Dominus singulari pietate concessit, agnoscantur iuste ac conuenienter impleri, quam predicationem docet Apostolus: Quia sancti per fidem uicerunt regna . Qualia enim regna plus armis fidei quam corporea fortitudine uiceritis, docet immensitas gentium subiectarum, que quanto maior assurgit numero, tanto mystici solius perfecta operatione miraculi superatur. Unde nos in Domino nimium conuenit gloriari, quod non imperialem solum, sed etiam sacerdotalem uobis animum concedere sua miseratione dignatus est: et quod omnes pontifices antiqua in offerendo sacrificia traditione deposcimus, exorantes  ut catholicam fidem adunare, regere Dominus, et custodire toto orbe dignetur, summis hoc pietas uestra uiribus effecit; cum per omnes regni uestri partes, et uniuersos fines terre, eam fidem quam per uenerabiles semper Christiane confessionis iudicio complectendas Nicenam, Constantinopolitanam, Ephesinam primam, sed et Chalcedonensem synodos constat irreprehensibiliter solidatam, inconcussa iubeatis pace seruari, nec Christiano quemquam uocabulo nuncupetis, qui se a prefatarum synodorum unitate seiungit: et qui fidem earum non omnibus uiribus omnique defendit adnixu, non iudicandum  potius existimetis. Cui non ergo sacerdotum iucundam exsultationem et gaudia infinita conciliet, quod insertum per Dei nostri gratiam  cordi uestro lumen euangelice ueritatis, perniciosorum atque hereticorum dogmatum nocte discussa, uniuersali resplendet Ecclesie? Absit ergo a nobis, ut quod omnibus fratribus cepiscopis nostris generare gaudium profitemur, nostrum non aut cum omnibus misceatur, aut  supra cunctos emineat. Ex qua re, uenerabilis imperator, deuota uenerationis gratulatione suscipimus, quod ardore fidei, et suauis iracundie commotione succensi, nobis etiam pios direxistis affatus, in quibus beate recordationis Celestinum atque Leonem apostolice sedis presules, qui singulas hereses pro diuina sibi dispensatione commissa, cum synodali congregatione damnantes, quid cuncti generaliter sequi debeant Christiani, mansura in euum lege sanxerunt,  laudabili commemoratis affectu. Quorum probabilia constituta sancte recordationis Hormisda, atque Ioannes senior, nec non et Agapetus, decessores nostri per omnia conseruantes, uniuersos Nestoriane atque Eutychiane sequaces heresis iuste mucrone sententie perculerunt. Quod nos summis uiribus sequi, summoque adnixu defendere, pietatis uestre clementia indubitabiliter agnoscat, sed et beati Leonis epistolas ad sancte recordationis Flauianum tunc Constantinopolitane ciuitatis antistitem, nec non et ad clementissime memorie Leonem principem destinatos; quibus hereticorum id est Nestorii atque  Eutychetis perfidiam, rationabili assertione, Deo sibi inspirante, confudit, omnino amplectimur, et qua oportet caritate defendimus. Et quamuis nos animi fideique nostre, Deo custodiente, sinceritas contra ea nullatenus uenire permittat; perpendere tamen debet uestre pietatis admiranda prudentia, quia non digni censentur antistites, qui prefatorum presulum sedis apostolice inuiolabiliter minime constituta seruauerint. Hec ergo que de fide a Patribus sanctarum quatuor synodorum, et a designatis beate recordationis pape Leonis epistolis, atque a suprascriptorum predecessorum nostrorum constitutis, sunt uenerabiliter definita, per omnia nos sequentes, et eorum doctrine contrarios probabili apostolice sedis auctoritate damnantes, anathematizamus eos, quicunque  de fidei eius expositione uel rectitudine aut disputare peruerse, aut infideliter dubitare tentauerint: et contra eadem sentientes, que de fide in Nicena, Constantinopolitana, Ephesina prima et Chalcedonensi, sanctissimis synodis, nec non et beate recordationis predecessoris nostri Leonis epistolis, quarum fecimus mentionem, uel uniuersis que ipsius sanxit auctoritas, continentur, catholice fidei unitate secernimus, amplectentesque, et in omnibus comprobantes fidei uestre libellum, quem nostri obsequii famulatu tunc predecessori nostro pie recordationis Agapeto pietas uestra orthodoxa deuotione contradidit; in quo ea que mente geritis, ad eruditionem future etatis, scripture quoque testimonio declarastis, nichilque a sepe dictorum predecessorum nostrorum fide deuiantibus sub qualibet  occasione seruamus, nisi forte, heresis in qua uolutantur amputata caligine, suprascriptam de fide ueritatem penitentie competentis uoluerint correctione sectari; et damnatis omnibus, que contra ea que prefati sumus prauissima quidam impietate dixerunt, subscriptionibus suis et propriis uocibus cunctos hereticorum respuentes errores, canonica fuerint districtione conuersi; ut tunc communionis sacre mysterium mereantur, dum omnia que prefati sumus canonica et apostolica districtione impleuerit; quia nos nulli corrigenti se penitentie locum conuenit amputare. In his uero in quibus Mennam fratrem et cepiscopum nostrum, memorem libelli sui, quem predecessori nostro beate memorie Agapeto, ordinationis sue tempore, uestre clementie  consensu porrexerat, sequentem reuera sedis apostolice disciplinam, hereticis inferius comprehensis, id est Seuero Eutychiano, Petro Apameno, Anthimo, qui etiam Ecclesiam Constantinopolitanam praua ambitione peruaserat, Xenee, sed et Theodosio Alexandrino, et Constantino Laodicensi, atque Antonio uersentano Eutychiane heresis, sed et Dioscoro, qui in Chalcedonensi synodo inter alios legitur fuisse damnatus, et defensoribus atque sequacibus anathema dixisse pietas uestra mandauit: in nullo a nobis quidem moleste suscipitur a predicto fratre nostro uel a quolibet alio in hereticos dicta damnatio: sed et libenter amplectimur, et sedis apostolice auctoritate firmamus, complices damnatorum simili anathematis ultione plectentes; ea uidelicet ratione, ut   secundum presulum sedis apostolice constituta, his qui resipuerint, et precedentium synodorum, uel suprascriptorum apostolice sedis pontificum susceperint constituta, penitentie et communionis aditum reseremus. Sed quia nouimus potius plus illos qui hereticam perfidiam destruunt, sibi magis prodesse errantium uitando consortium, quam sententie suprascriptorum Patrum multipliciter solidate aliquid firmitatis adiungere, quam constat suis indubitate uiribus Deo auctore subsistere: ideo hactenus tanquam non nouiter latam damnationem minime arbitrati sumus nouo aliquo indigere responso. Qui enim heresum quarum supra meminimus, uel omnium aliarum que sunt apostolica definitione et constitutione damnate, sectatores fuerint  inuenti, non tantum ex noua lege, sed ex ipsa auctorum suorum iam pridem damnatione perculsi sunt. Et licet pietatem uestram aliter de taciturnitate nostra suspicari uel intelligere uoluerit malignus interpres, nos tamen quos beatus Petrus apostolus  omni poscenti rationem reddere pia traditione constituit, libenti animo Christianitati uestre satisfaciendum esse perspeximus; suppliciter sperantes [petentes], ut nullius subrepentis insidiis priuilegia sedis beati Petri apostoli Christianissimis temporibus uestris in aliquo permittatis imminui. Que si turbentur, quod non credimus, aut minuantur in aliquo, uiolate fidei instar ostendant [offendant]. Scit enim sapientie uestre pietas singularis illam se auctoritatis ipsius beati Petri apostoli retributionem modis omnibus merituram, quam uel in  illius priuilegiis, uel in nostra humili uestra seruaueritis, Deo uobis aspirante, persona. Tamen, ut cuncta pietatem uestram informent, et nichil pro callidi insidiatoris astutia ulterius relinquatur ambiguum, beate recordationis predecessoris nostri pape Leonis, que diuersis ad Orientem sunt directa temporibus constituta, quanta de plurimis in presenti necessaria credidimus, superadiecimus, rogantes per ipsum, cuius causam integre agere festinatis et cupitis Christianitatis affectu, ut uniuersa legere pietas uestra dignetur, ne aliquid supersit quod minimo relegatur. Scio enim quia sicut Deus uobis legem dederit uoluntatem, ita cuncta tractantes, sapientia uobis singulariter a Deo concessa disponitis, ut neque  de religione neque de aliquo preiudicio quilibet fidelium sacerdotum possit in qualibet parte uexari. Rationem his igitur , inquantum ualuimus, reddidisse sufficiat; quamuis nos nichil contra synodalia, uel predecessorum nostrorum presulum sedis apostolice constituta, aut commisisse aliquid, aut tentasse quisquam, licet astutus et subtilis, inueniet. Ea uero que fidei catholice uel anime nostre expediunt  suggerere non omitto. Imprimis supplicantes, et ipsius beati Petri apostoli quem diligitis, intercedente suffragio, postulantes ut semper ad hanc sedem apostolicam  pro disponendis reipublice uestre utilitatibus orthodoxas, et Deo placitas, et rugam aut maculam fidei non habentes, dignemini destinare personas, per quas et ea que publico uestro conueniunt salubriter ordinentur, et pro anime uestre mercede catholice discipline in nullo conturbetur integritas: ut uniuersi reuera illud gratie celestis munus iam, sicut et credimus, pietatem uestram habere cognoscant, quod Salomon adhuc a Domino postulabat, dicens: Dabis seruo tuo cor audire, et iudicare populum tuum in iustitia, et intelligere inter malum et bonum . Et quia per filium nostrum Dominicum presentium portitorem quedam uerbo suggerenda mandauimus, speramus ut ea, aspirante uobis Domino, et libenter audire dignemini, et maxime  que ecclesiastice paci, ac dehinc generalitatis quieti profutura sunt, consueta Christianitate et prouidentia diponatis.



EPISTOLA  uIGILII PAPAE AD MENNAM. Gratulatur eum hereticis damnatis sanctas quatuor uniuersales synodos amplecti: ab heresi resipiscentes debere recipi.

Dilectissimo fratri Menne episcopo uigilius episcopus.

Licet uniuersa, prout Deo auxiliante potuimus et credidimus expedire, domino filio nostro serenissimo et Christianissimo imperatori de ecclesiasticis causis nostre insinuationis sermone suggesserimus; necessarium tamon iudicauimus et caritati uestre  per Christianissimi filii nostri patricii Dominici personam scripta dirigere: quibus nos grandi exsultatione et gaudio suscepisse cognoscite, quod Nicenam, Constantinopolitanam, Ephesinam, et Chalcedonensem sanctissimas synodos, in quibus fidei orthodoxe atque apostolice fundamenta monstrantur, sicut pollicitationis uestre tunc ad predecessorem nostrum sancte recordationis Agapetum lectio data testatur, inuiolabiliter uos asseritis custodire, et maxime beati Leonis predecessoris nostri sequi in omnibus constituta. Quid est caritati tue dignius honoris quod conueniat, nisi a Romanorum presulum non deuiare doctrina? Aut quid nobis iucundius, quidue sit gratius quam illos in Christi Domini et Saluatoris nostri caritate complecti, qui maiorum nostrorum et predecessorum  facta custodiunt? Unde spiritualiter salutantes te, hortamur, et qua nos conuenit affectione incessanter alloquimur, ut illius normam, illius admonitionem, illius  sequaris in omnibus constituta. Plena sunt enim de predicti predecessoris nostri sancte et uenerande recordationis Leonis scriptis uestre fraternitatis scrinia, que ad predecessores tuos leguntur ab eodem destinata pontifice: ibidemque, que nostris predecessoribus uestri promiserint, releguntur. Sed hec dixisse sufficiat: Apostoli namque sermo ante oculos nostros est, qui dicit: Sapientiam loquimur inter perfectos . De his uero quibus te memorem libelli quem suprascripto predecessori nostro tradideras, et sequentes apostolice constituta doctrine  in hereticos inferius comprehensos, id est in Seuerum Antiochenum, Petrum Apamenum, Anthimum quoque peruasorem Constantinopolitane Ecclesie, et Theodosium Alexandrine ciuitatis, nec non et Constantinum, atque Antonium uersentanum Eutychiane heresis, sed et Dioscorum, qui in Chalcedonensi synodo inter alios legitur fuisse damnatus, cum defensoribus atque sequacibus anathema dixisse cognouimus, in quibus non aliquid nouum sententie olim a Patribus decrete iunxisti, nec talibus presulibus beati Petri uicariis in auctores heresum ipsarum data sententia penitus indigebat, quia qui damnate hereseos sectator agnoscitur, non tantum ex nouella lege, sed ex ipsa iam auctoris sui damnatione perculsus est, grate admodum et libenter amplectimur,  et auctoritatis sedis apostolice, cui nos Deus presidere uoluit, interpositione firmamus: et uniuersi eorum complices, uel omnes heretici pari damnationis sententie subiacebunt. Hoc tantummodo, sicut apostolice moderationi conuenit, per omnia reseruantes, ut si aliquis uel eorum uel quorumlibet errantium quasi agnita catholice fidei ueritate penitentiam agens reuerti uoluerit, et heresis in qua uolutatur errore contempto, Scripture quoque professione uniuersam errorum suorum ac complicum damnauerit prauitatem, et apostolice sequens instituta doctrine anathema dixerit ei qui uel predictas quatuor synodos in fidei causa non sequitur, uel beate recordationis predecessoris nostri Leonis uenerabilia constituta in omnibus non confitetur, et  non in omnibus uiribus omnique animi sequitur puritate, tunc communionis nostre  sub apostolica et canonica, sicut prefati sumus, satisfactione modis omnibus agetur: quia Redemptor noster non uenit aliquem perdere, sed omnes pro sua pietate saluare. Et manu domini pape. Deo iuuante, per ipsius gratiam, uigilius episcopus sancte Ecclesie catholice urbis Rome has schedas epistolarum suprascriptarum, quas ego Deo iuuante dictaui, ipso auxiliante cognoui atque subscripsi. Et alia manu subscriptio Flauii Dominici patricii. Flauius Dominicus uir clarissimus comes domesticorum, exconsul ac patricius, has schedas a beatissimo atque apostolico papa uigilio in causa fidei factas ad domnum nostrum Iustinianum piissimum  et Christianissimum principem, sed et ad Mennam uirum beatissimum Constantinopolitane archiepiscopum ciuitatis relegens, conferens, consentiensque subscripsi, die Xu calendas Octobris, Iustino uiro clarissimo consule .



EPISTOLA  uIGILII PAPAE AD AUXANIUM ARELATENSEM. Usum pallii, quem postulabat, differt, quoad certiorem faciat imperatorem.

Dilectissimo fratri Auxanio uigilius.

Scripta de ordinatione caritatis uestre, Ioanne filio nostro presbytero, sed et Teredio diacono deferentibus, cum animi spiritali gratulatione suscepimus, Domino gratias referentes, quia hoc in Ecclesia Arelatensi  factum est, quod et canonibus et decessorum nostrorum regulis conueniret: quatenus ex sequenti ordine sacerdotii tua fraternitas ad pontificalis proueheretur apicem dignitatis, et diuine in te electionis iudicium compleretur, sicut scriptum est: Omne datum optimum et omne donum perfectum desursum est, descendens a Patre luminum, apud quem non est transmutatio nec uicissitudinis obumbratio . Et iterum doctor gentium apostolus Paulus dicit: Nec quisquam sumit sibi honorem, sed qui uocatur a Deo tanquam Aaron . Superest ut Deus, qui nos immeritos ineffabili misericordia honorem miserans pontificalem habere pro sua pietate concedit, donet et premium, ut illud in nobis compleatur quod Christi Dei et Saluatoris nostri uerba testantur, dicentis:  Euge, serue bone et fidelis, quia in pauca fuisti fidelis, supra multa te constituam; intra in gaudium domini tui ; et iterum: Quis putas est fidelis seruus et prudens, quem constituit dominus super familiam suam, ut det illis in tempore tritici mensurum? Beatus ille seruus quem cum uenerit dominus inuenerit ita facientem . Sunt etiam que per Dei gratiam super fraternitate uestra ad facienda bona hortentur exempla. Si enim decessoris tui illa, que a sede apostolica de fundamento petre dominice doctrine bona suscipiens actibus exequauit, imitari uolueris, et a sedis apostolice in nullo deuiaueris constitutis; sicut scriptum est: Coronam sine dubitatione percipies, quam dedit Deus diligentibus se. De his uero que caritas uestra tam de usu pallii, quam de aliis sibi a nobis petiit debere concedi, libenti hoc  animo etiam in presenti facere sine dilatione potuimus, nisi cum Christianissimi domini filii nostri imperatoris hoc, sicut ratio postulat, uoluissemus perficere notitia, Deo auctore; ut et uobis gratior prestitorum causa reddatur, dum que postulastis cum consensu Christianissimi principis referuntur, et nos honorem fidei eius seruasse cum competenti reuerentia iudicemur. Deus te incolumen custodiat, frater carissime. Data Xu calendas Nouembres, iterum post consulatum Basilii uiri clarissimi .



EPISTOLA  uIGILII PAPAE AD EUMDEM. uices illi suas in Gallia delegat, et pallii usum concedit, admonens ut pro imperatore Deum oret, pacemque inter ipsum et Childebertum regem conseruare studeat.


Dilectissimo fratri Auxanio uigilius.

Sicut nos pro tue caritatis affectu, et pro gloriosissimi filii nostri regis Childeberti Christiana deuotione mandatis, uices nostras libentissima uoluntate contulimus, ita fraternitatem tuam conuenit Deo placitis operibus tante sedis auctoritate digna conuersatione uti atque disponere, ut bonis actibus innotescens, rectum circa caritatem tuam iudicium nostre dilectionis ostendas. Conuenit enim nos Doctoris gentium mandata recolere, quibus Timotheum discipulum suum instructionibus sanctis hortatur, dicens: Exemplum esto fidelium in uerbo, in conuersatione,  in caritate, in fide, in castitate . Et sicut item apostolorum primus saluberrima admonitione precipiens: Pascite qui in uobis est gregem Dei, consequenti adhortatione subiungit: Forma facti gregis ex animo, et cum apparuerit princeps pastorum, percipietis immarcescibilem glorie coronam . Si que ergo inter fratres et cepiscopos nostros, in locis uestre caritati presenti auctoritate commissis, seminante illo auctore ex antiqua iniquitate zizanias, dissensiones emerserint, adhibitis uobiscum sacerdotibus numero competenti, causas canonica et apostolica equitate discutite, ea modis omnibus prolato iudicio finituri, que Deo placitis decessorum nostrorum possint regulis conuenire. Si qua uero certamina aut de religione fidei, quod Deus auferat, aut  de quolibet negotio, quod ibi pro sui magnitudine terminari non possit, euenerint, totius ueritatis indagine diligenti ratione discussa, relationis ad nos seriem destinantes, apostolice sedi terminanda seruate: ut uniuersis a fraternitate uestra competenti ratione dispositis, pax que Saluatoris uoce collata est Ecclesie Dei, que una est in toto orbe diffusa, stabili firmitate seruetur, nec antiqui hostis possit taxatione uexari, in illius petre Christi Dei Domini et Saluatoris nostri erectione firmata stabilitate persistens. Que cuncta ut fraternitas uestra melius per Dei gratiam possit implere, uniuersis episcopis, quibus te preesse uoluimus, auctoritatis nostre est serie declaratum. Nullus ergo de pontificibus tue per has uices ordinationi commissis, sicut et ad eos data loquitur nostra preceptio, in longinquis quibuslibet  locis audeat proficisci, nisi solemni more, sicut decessore nostro decessori uestro similiter concedente consueuerant, formatam uestre caritatis acceperit. Oportet ergo fraternitatem uestram incessantibus supplicationibus Deo nostro preces effundere, ut domnos filios nostros, clementissimos principes, Iustinianum atque Theodoram, sua semper protectione custodiat: qui pro his uestre caritati mandandis, et suggerente gloriosissimo et excellentissimo filio nostro patricio Belisario, pro quo item uos conuenit exorare, pia prebuerunt deuotione consensum. Hortamur quoque, ut sacerdotali opera inter gloriosissimum uirum Childebertum regem, sed et antedictum clementissimum principem, concepte gratie documenta paterna adhortatione seruetis. Bene enim Domini  et Saluatoris nostri, que populis predicamus, mandata ante oculos retinemus, quibus ait: Beati pacifici, quoniam filii Dei uocabuntur . Et quia digna credimus ratione compleri, ut agenti uices nostras pallii non desit ornatus; usum tibi eius, sicut decessori tuo predecessor noster sancte recordationis Symmachus legitur contulisse, beati Petri sancta auctoritate concedimus. Ea uero que de presenti ordinatione nostra directa preceptione signauimus, ad uniuersos episcopos per caritatem tuam uolumus peruenire. Deus te incolumem custodiat, frater carissime. Data XI calendas Iunias, Iu [quater] post consulatum Basilii uiri clarissimi .



EPISTOLA  uIGILII PAPAE AD AUXANIUM ARELATENSEM. De cognoscenda causa Pretextati episcopi.


Dilectissimo fratri Auxanio uigilius.

Licet fraternitati uestre apostolice sedis uicibus attributis, quas directa auctoritate commisimus, generaliter emergentium causarum sit discutiendarum licentia; tamen quia filii nostri Ioannis presbyteri, sed et Teredii diaconi, qui ad nos a tua caritate directi sunt, de Pretextati excessu est porrecta petitio, necessarium ualde credidimus, specialiter memorati negotii examinationem presenti uobis auctoritate mandare. Quapropter caritati, qua in Christo iungimur, reddentes fraterne alloquia uisitationis, hortamur ut adhibitis uobiscum fratribus et cepiscopis  nostris numero competente, discussa ratione canonica ueritate, ea sapienti ordinatione disponat, que decessorum nostrorum conueniant statutis, caritas uestra; ratione prospiciens ne aliquem facile ex laicis ad sacratos ordines saltu precipiti cuiquam sacerdotum liceat aggregare. Deus te incolumem custodiat, frater carissime. Data undecimo calendas Iunias, Iu post consulatum Basilii uiri clarissimi.



EPISTOLA  uIGILII PAPAE AD EPISCOPOS GALLIAE. Auxanium uicarium sedis apostolice constitutum esse nuntiat; cuius muneris partes explicat, omnesque eidem obtemperare iubet.

 Dilectissimis fratribus, uniuersis episcopis omnium prouinciarum per Gallias, qui sub regno uel potestate gloriosissimi filii nostri Childeberti regis Francorum constituti sunt, sed et his qui ex antiqua consuetudine ab Arelatensi consecrati sunt, uel consecrantur episcopis, uigilius.

Quantum nos diuina potentia apostolorum primi sedem, non pro nostris meritis, sed pro ineffabili sue misericordie pietate habere constituit, tantum nos de uniuersarum Ecclesiarum dispositione, et pace, et statu curam habere conuenit, cum gentium dicat Apostolus: Instantia mea quotidiana, sollicitudo omnium Ecclesiarum . Quomodo ergo inter Domini sacerdotes sancta et Deo placita potest manere concordia, nisi ut, si humani generis hostis antiqua nequitia consuetam zizaniam seminare uoluerit,  is qui absentiam nostram sedis apostolice uicibus perfruendo spirituali gratia representat, auferat certamen exortum? Quapropter Auxanio fratri et cepiscopo nostro, Arelatensis ciuitatis antistiti, uices nostras caritas uestra nos dedisse cognoscat; ut si aliqua, quod absit, fortassis emerserit contentio, congregatis ibi fratribus et cepiscopis nostris, causas canonica et apostolica auctoritate discutiens, Deo placita equitate diffiniat. Contentiones uero si que, quas Dominus auferat, in fidei causa contigerint, aut emerserit forte negotium quod pro magnitudine sui apostolice sedis magis iudicio debeat terminari, ad  nostram discussa ueritate perferat sine dilatione notitiam. Et quia necesse est ut aptis Deo propitiante temporibus Arelatensis episcopus nostris uicibus fungatur; quoties iudicauerit expedire ut pro facienda consolatione communi episcoporum debeant congregari persone, nullus inobediens eius forte mandatis sit. Quod si fuerit, a congregatione suspendatur: nisi aut corporalis infirmitas, aut iuste cause eum excusatio uenire prohibeat: ita tamen, ut si se, quominus occurrat, rationabili potest exceptione defendere, ad synodum pro suo presbyteri aut diaconi dirigat loco personam: quatenus que a nostro uicario congregatis fratribus definita sententia fuerint terminata, ad eius qui absens est per suos perducta notitiam sincera et inuiolabili stabilitate seruentur. Necesse est enim, quoties in nomine Domini eius famuli ad tractanda  que sunt ipsi placita colliguntur, sancti Spiritus non deesse presentiam. Ita enim Christi Dei Domini et Saluatoris nostri mandata nos instruunt, quibus ait: Ubi fuerint duo aut tres in nomine meo congregati, ibi ero in medio eorum . Quid ergo se estimat subiturum, qui Deo odiosa superbia in illa congregatione interesse contemnit, in qua se Dominus noster adfuturum pia promissione denuntiat? Illud pari auctoritate mandamus, ne quisquam episcoporum sine predicti fratris et episcopi nostri formata ad longinquiora loca audeat proficisci; quippe quia et decessorum nostrorum decessoribus eius, quibus uices suas libentissime contulerunt, sancte sic definiunt iussiones: ut his omnibus obedientia Deo placita custoditis, pax que a Christo Deo Domino et  Saluatore nostro apostolis tanquam hereditario est nomine derelicta in Ecclesia Dei, que una est toto orbe diffusa, firma stabilitate seruetur. Deus uos incolumes custodiat, fratres karissimi. Data XI calendas Iunias, Iu post consulatum Basilii uiri clarissimi .





DECRETUM IUSTINIANI IMPERATORIS. 

In nomine Domini Dei nostri Iesu Christi. Imperator Cesar Flauius Iustinianus, Alemanicus [a 1Kb] , Gothicus, Francicus, Germanicus, Anticus, Alanicus, uandalicus, Africanus, Pius, Felix, Inclytus, uictor, ac Triumphator, semper Augustus, beatissimis episcopis et patriarchis, Eutychio Constantinopolitano, Apollinario Alexandrino, Domnino Theopolitano,  Stephano, Georgio et Damiano religiosissimis episcopis uicem agentibus Eustochii uiri beatissimi archiepiscopi Hierosolymitani et patriarche, et reliquis religiosissimis episcopis ex diuersis prouinciis in hac regia urbe degentibus.

Semper studium fuit orthodoxis et piis imperatoribus patribus nostris, pro tempore exortas hereses per congregationem religiosissimorum episcoporum amputare, et recta fide sincere predicata, in pace sanctam Dei Ecclesiam custodire. Quapropter et Constantinus pie recordationis Ario [b 1Kb] blasphemante et dicente, non esse Filium consubstantialem Deo  Patri, sed creaturam, et ex non exstantibus factum esse, congregauit Nicee ex diuersis diecesibus [a 1Kb] trecentos decem et octo sanctos Patres: et cum ipse etiam concilio interfuisset, et adiuuisset [b 1Kb] eos qui consubstantialem Filium Patri confessi sunt, condemnata Ariana impietate, studium habuit rectam fidem obtinere. Exposito itaque sancto symbolo, uel mathemate fidei, per hoc sancti Patres confessi sunt consubstantialem esse Filium Deo Patri, quod usque tunc apud plurimos dubitabatur. Sed et Theodosius senior pie recordationis, Macedonio negante deitatem sancti Spiritus, et Apollinario uel Magno eius discipulo in dispensatione incarnati Dei uerbi blasphemantibus, et dicentibus sensum humanum non recepisse uerbum [Deum uerbum] [c 1Kb] , sed carni unitum esse animam irrationabilem habenti: congregatis  in regia urbe centum quinquaginta sanctis Patribus, cum et ipse particeps fuisset concilii, damnatis predictis hereticis una cum impiis eorum dogmatibus, fecit rectam predicare fidem. Secuti enim iidem sancti Patres expositam rectam fidem a trecentis decem et octo sanctis Patribus, explanauerunt de deitate sancti Spiritus, et perfecte de dispensatione incarnati [d 1Kb] Dei uerbi docuerunt. Iterum Nestorio impio alium dicente Deum uerbum, et alium Christum [e 1Kb] , et hunc quidem natura Filium [f 1Kb] Dei Patris, illum autem gratia filium impie introducente, et sanctam gloriosam semper uirginem Dei Genitricem esse negante, cum pene omnes orientales partes sua impietate adimplesset idem Nestorius, Theodosius iunior pie recordationis congregauit priorem Ephesinam  sanctam synodum, cui presidebant Celestinus et Cyrillus sancti Patres, et directis iudicibus, qui deberent concilio interesse, compulit et ipsum Nestorium ibi peruenire, et iudicium propter eum procedere [g 1Kb] ; et tali examinatione facta, secuti iidem sancti Patres per omnia ea que de fide [h 1Kb] definita sunt ab anterioribus sanctis Patribus, condemnauerunt Nestorium una cum eius impietate. His ita subsecutis [i 1Kb] , cum insurrexissent contra Cyrillum sequaces Nestorii impii, festinauerunt  refutare condemnationem contra Nestorium factam: sed predictus pie recordationis Theodosius, uindicans ea que ita recte contra Nestorium et eius impietatem fuerant [i 1Kb] iudicata, fecit firmiter obtinere contra eum factam condemnationem. Et post hec  iterum cum Eutyches demens emersisset, negando consubstantialem nobis esse carnem Domini, multis interea motis, tam Constantinopoli quam Ephesi,  tanta pro illo facta est hereticorum circumuentio, ut etiam eiiceretur propter eum Flauianus religiose memorie regie urbis episcopus. Pie autem recordationis Marcianus congregauit Chalcedone sanctos Patres, et magna contentione inter episcopos facta, non solum per suos iudices, sed etiam per seipsum in concilium peruenit [k 1Kb] , et ad concordiam omnes perduxit. Qui sancti Patres in omnibus secuti ea que pro fide definita sunt a predictis tribus sanctis conciliis, et que iudicata sunt de hereticorum damnatione et impietate eorum, damnauerunt et anathematizauerunt Eutychem dementem, et impia eius dogmata, nec non et Nestorium cum impiis eius dogmatibus, quoniam tunc [l 1Kb] festinauerunt quidam defendere Nestorium et impia eius dogmata. Super hec autem iidem in Chalcedone sancti Patres anathematizauerunt  eos qui aliud symbolum tradiderunt, aut tradunt, preter hoc quod expositum est a trecentis decem et octo sanctis Patribus, et explanatum a centum quinquaginta sanctis Patribus. His itaque omnibus per diuersa tempora subsecutis, predicti pie recordationis nostri Patres ea que in unoquoque concilio iudicata sunt, legibus suis corroborauerunt et confirmauerunt, et hereticos qui definitionibus predictorum sanctorum quatuor conciliorum resistere, et Ecclesias conturbare conati sunt, expulerunt. Defuncto autem Marciano diue [m 1Kb] recordationis, cum contentio esset per diuersa loca de Chalcedonensi sancto concilio, Leo pie recordationis ad omnes ubique sacerdotes scripsit, ut unusquisque eorum  propriam sententiam manifestaret de eodem sancto concilio, et cum alius alium episcopum non exspectasset, ad hoc quod interrogati sunt responderunt. Exiguo autem tempore transacto, iterum insurrexerunt Nestorii et Eutychis sequaces, et tantas turbas in sanctis Dei Ecclesiis fecerunt, ut diuisiones et schismata in eis fierent, et nullam communionem ad se inuicem Ecclesie haberent. Nec enim presumebat aliquis de ciuitate [n 1Kb] ad ciuitatem ueniens communicare, nec clericus ex alia ciuitate in aliam ciuitatem ueniens in ecclesiam [o 1Kb] procedere. Cum autem secundum suam misericordiam Dominus Deus reipublice gubernationem nobis credidit, initium et fundamentum nostri imperii fecimus, coniungere diuisos sacerdotes sanctarum Dei Ecclesiarum ab Oriente usque Occidentem [p 1Kb] , et omnem contentionem amputantes  que contra Chalcedonensem sanctam synodum ab Eutychis [q 1Kb] et Nestorii impiorum sequacibus mouebatur, fecimus predicare eamdem sanctam synodum  cum predictis aliis sanctis [a 1Kb] tribus conciliis in Dei ecclesiis, certe scientes quod ea que ab ea de fide exposita sunt [b 1Kb] , consonant per omnia aliis tribus sanctis conciliis: et multis quidem ad eamdem sanctam synodum contradicentibus satisfecimus; alios autem qui perseuerauerunt eidem sancto concilio contradicentes expulimus sic [c 1Kb] in sanctis Dei ecclesiis [d 1Kb] et uenerabilibus monasteriis, ut concordia et pace sanctarum Ecclesiarum et earum sacerdotum firmiter custodita, una et eadem fides quam sancte quatuor synodi confesse sunt, sanctis Dei Ecclesiis predicetur. His ita pro firmitate sanctarum quatuor synodorum Deo propitio per nos factis et obtinentibus in sancta Dei Ecclesia, Nestorii sequaces propriam impietatem applicare uolentes sancte Dei Ecclesie,  et non ponentes hoc per Nestorium facere, festinauerunt eam introducere per Theodorum Mopsuestenum doctorem Nestorii, qui multa peiora Nestorio blasphemauit, et super alias innumerabiles suas blasphemias contra Christum Deum nostrum factas, alium dixit Deum uerbum, alium Christum [e 1Kb] , nec non et per impia conscripta Theodoreti, que contra rectam fidem et Ephesinam primam sanctam synodum, et contra sancte memorie Cyrillum et duodecim eius capitula exposuit, et insuper sceleratam [f 1Kb] epistolam, quam dicitur Ibas ad Marin Persam scripsisse, que plena est omni impietate Theodori et Nestorii. Per hanc etenim impiam epistolam non solum impietatem, sed etiam ipsas personas Theodorii et Nestorii, quas maxime laudat [uindicat ex  c. Ioly] et iudicat [g 1Kb] ; eadem impia epistola, festinauerunt condemnationem [h 1Kb] liberare, dicentes eam susceptam esse a sancta Chalcedonensi synodo. Hoc autem dicunt non pro defensione sancte synodi, sed nomine eius, sicut putant, suam impietatem confirmare festinantes. Certum autem est, quod impia intentio est ista uindicantium, ut si eis euenerit, non predicetur Deus uerbum homo sanctus esse, nec sancta gloriosa uirgo Maria [i 1Kb] Dei genitrix predicetur. Hec enim Theodorus et Nestorius in suis conscriptis impie exposuerunt, et qui epistolam scripsit, in ea blasphemat [i 1Kb] . Nos igitur sequentes sanctos Patres, et uolentes rectam fidem sine quadam [Forte, aliqua] macula in Dei ecclesiis predicari [k 1Kb] , et impiorum conatum resecare, primum quidem et in uestris uos degentes ecclesiis interrogauimus de predictis [l 1Kb]  impiis tribus capitulis, et uestram nobis uoluntatem manifestam fecistis, pro qua et comprobauimus uos,  quod indubitanter et cum omni alacritate rectam fidem confessi estis, et impiam condemnastis. Quoniam uero et post condemnationem a uobis factam, in eisdem ipsis permanent quidam, eadem impia tria capitula uindicantes, ideo uocauimus uos ad regiam urbem, hortantes communiter conuenientes, quam habetis pro his uoluntatem, iterum manifestare. uigilio enim [m 1Kb] religiosissimo pape antiquioris Rome cum peruenisset ad hanc regiam ciuitatem [n 1Kb] , de tribus capitulis subtiliter omnia manifestauimus, et interrogauimus eum quid sapit de hoc [hac causa sapit]: et ipse non semel, nec bis, sed etiam sepius in scriptis [o 1Kb] anathematizauit impia tria capitula. Quod uero eiusdem uoluntatis semper fuit de condemnatione trium capitulorum, et per plurima  alia declarauit, et per condemnationem Rustici et Sebastiani aliquando diaconorum antiquioris

[1Kb]  [1 1Kb] Rome, cuius etiam chirographa apud nos conseruantur. Et post hec fecit quod dicitur Iudicatum: quod omnibus sacerdotibus ab ipso editum manifestum factum est, et pariter in eo predicata [Forte, predicta] impia capitula anathematizauit his uerbis: Et quoniam his uerbis que nobis de nomine Theodori Mopsuesteni scripta porrecta sunt, multa contraria recte fidei releguntur: nos monita Pauli sequentes apostoli docentis, Omnia probate, quod bonum est retinete: ideoque anathematizamus Theodorum, qui fuit Mopsuestie episcopus, cum  omnibus suis impiis scriptis, et qui uindicant eum. Anathematizamus et impiam epistolam que ad Marim Persam scripta esse ab Iba dicitur, tanquam contrariam recte Christianorum fidei, et omnes qui eam uindicant, uel rectam esse dicunt. Anathematizamus et scripta Theodoreti, que contra rectam fidem et duodecim capitula sancti Cyrilli scripta sunt. Et hec quidem in ea que dicitur Iudicatum inserta sunt. Putamus autem quod nec hoc uestram latuit religiositatem, quod Rusticum et Sebastianum suos diaconos, et alios clericos, qui primo quidem susceperunt quod fecit Iudicatum; in quo, sicut dictum  est, anathematizauit eadem impia capitula; postea uero uindicarunt et defenderunt eadem impia capitula,  deposuit. Et non solum hoc, sed etiam ad ualentinianum episcopum Scythie, et Aurelianum episcopum Arelati, que est prima Gallie Ecclesiarum, scribens, manifestauit condemnationem eorumdem capitulorum, precipiens eis nichil suscipere a condemnatis scriptum contra predictum Iudicatum: et  compendiose dicere, semper in eadem uoluntate perseuerauit. Et hec omnia iussimus uobis insinuari. Quoniam uero cum postea uenistis ad regiam ciuitatem, scripta facta sunt inter uestram sanctitatem et uigilium religiosissimum papam senioris Rome, ut uos omnes conueniatis: et propter eos qui uel ex ignorantia  uel scientia impietatem capitulorum uindicant, conuenientem his que a sanctis quatuor conciliis definita sunt sententiam dare. Et nunc idem religiosissimus uigilius contrarie factus est sue uoluntatis, nolens una cum omnibus secundum quod placuit conuenire: sed solos tres patriarchas et alium unum episcopum, et per [Forte, ut per] contradictionem causa moueretur, dicens tres tantum episcopos habere [Forte, se habere], cum multi episcopi ab Occidente cum ipso sint. Nos hoc audientes, sepius mandauimus ei, et per nostros iudices, et per aliquantos ex uobis, ut cum omnibus conueniret; et [Forte,  ut] sententia detur recte fidei conueniens, uel unusquisque patriarcha una cum quinque aut tribus episcopis conuenirent cum ipso et episcopis eius; aut si hoc non elegerit, sed per contradictionem uoluerit causam exercitari, ut iudices dentur secundum consuetudinem synodorum, et sicut antecessores nostri fecerunt; qui debent hec que ab unaquaque parte mouentur disceptare, eo quod non est possibile eosdem et contradicere et iudicare. Cum autem ad nullam propositionem uoluisset conuenire, mandauimus ei quod et uestram sanctitatem et alios patriarchas in scriptis de hoc interrogauimus;  ut tanquam impia ista capitula ab omnibus condemnentur; uel si quis putauerit recta ea esse, euidenter suam uoluntatem manifestet. Alienum enim Christianis est, cum recta fide impietatem suscipere, et non discernere recta a malis. Scire enim uos uolumus, etc.

 Rome: qui cum primum suscepissent factum ab eo Iudicatum, in quo anathematizauit eadem impia capitula, postea susceperunt et defenderunt eorum impietatem. Sed etiam ualentiniano episcopo Scythie, et Aureliano Arelati, que est prima sanctissimarum Gallie Ecclesiarum, scripsit et manifestauit de condemnatione istorum capitulorum: et precepit eis nichil suscipere quod a condemnatis diaconis scribitur contrarium  predicto Iudicato: et compendiose dicere, semper in eadem uoluntate perseuerauit. Et hec omnia per suum tempus uobis manifesta faciemus. Quoniam uero [p 1Kb] postea, cum peruenissetis, sicut dictum est, ad hanc regiam ciuitatem, scripta facta sunt adinuicem a uestra sanctitate, et a uigilio religiosissimo papa antiquioris Rome, ut omnes uos uniti conueniatis, et propter illos qui siue ex ignorantia, siue scientia, impietatem capitulorum defendunt, congruum iudicium eis  que a sanctis quatuor synodis pro fide definita sunt, proferatis; mandauimus  illi etiam per nostros iudices, et per quosdam ex uobis, ut una cum omnibus conueniret, et communiter disceptaret de predictis capitulis: ut forma daretur recte fidei conueniens: et quod et ipsum et uestram sanctitatem in scriptis interrogauimus de hoc, ut aut tanquam impia capitula ab omnibus condemnarentur, aut si putat recta esse, aperte suam manifestaret uoluntatem. Alienum enim est Christianorum, cum recta fide impia suscipere, et non a malis recta discernere.  Ille uero nobis mandauit, quod de predictis tribus capitulis per semetipsum faciens, porriget nobis. Adhortamur igitur etiam uos de his disceptare. Scire etenim uos uolumus, quod nos ea que a sanctis quatuor conciliis, Niceno, Constantinopolitano, Ephesino primo [a 1Kb] , et Chalcedonensi, de una eademque fide exposita et definita sunt, et de ecclesiastico statu regulariter disposita seruamus, et defendimus, et ea sequimur, et omnia que consonant istis suscipimus et amplectimur.  Quidquid autem non consonat istis, uel a quacunque persona scriptum inueniatur contra ea que de una eademque fide a sanctis quatuor conciliis uel uno ex his definita sunt, hoc tanquam alienum omnino pietatis exsecramur: sequimur autem in omnibus sanctos Patres et doctores sancte Dei Ecclesie, id est, Athanasium, Hilarium, Basilium, Gregorium theologum, et Gregorium Nyssenum [b 1Kb] , Ambrosium, Theophilum, Ioannem Constantinopolitanum,  Cyrillum, Augustinum, Proculum, Leonem, et omnia que ab his de fide recta et ad condemnationem hereticorum conscripta et exposita sunt suscipimus. In predictis igitur omnibus permanentes, illos Patres et sacerdotes

suscipimus qui ea que a sanctis quatuor conciliis de fide exposita sunt, et a predictis sanctis Patribus  predicata sunt, seruant, et predicant in sancta Dei Ecclesia. Quando uero [c 1Kb] heretici per omnia Theodorum et Nestorium et eorum impietatem uindicare uolentes, sicut predictum est, et susceptam esse dicunt a sancto Chalcedonensi concilio impiam epistolam que ad Marim Persam ab Iba scripta esse dicitur; hortamur uos considerare ea que a Theodoro impie tam in aliis scripta sunt, quam in Iudaico symbolo [d 1Kb] , quod et Ephesi et Chalcedone prolatum, anathematizatum est ab utraque synodo cum his qui ita sapuerunt, uel sapiunt; considerare autem et que de ipso et eius blasphemiis sancti Patres conscripserunt, et antecessores nostri promulgauerunt, nec non et que ecclesiasticarum historiarum scriptores de eo exposuerunt. Ex his etenim omnibus cognoscetis,  quod ab illo tempore condemnatus est tam ipse quam blasphemie eius a sanctis Patribus, et quod propter istas superioribus temporibus [e 1Kb] deletum est et nomen eius a sacris diptychis Ecclesie, cuius fuit episcopus. Hortamur autem etiam [f 1Kb] illud disceptare, quod uane profertur ab eis qui dicunt non oportere post mortem hereticos anathematizari [g 1Kb] ; et sequi in hoc doctrinam [h 1Kb] sanctorum Patrum, qui non solum uiuentes hereticos condemnauerunt, sed et post mortem, ut pote in sua impietate mortuos, anathematizauerunt, sicut eos qui iniuste condemnati sunt, reuocauerunt post mortem, et in sacris diptychis scripserunt: quod factum est et in Ioanne, et in Flauiano religiose memorie episcopis Constantinopolitanis. Sic enim uestra [i 1Kb] reuerentia, quod positum est a Domino  in Euangelio de ipso: Quod qui credit in eum, non iudicatur; qui autem non credit in eum, iam iudicatus est, quod non credit in nomine unigeniti Filii Dei . Manifestum autem est, quod [quod hoc] non tantum [i 1Kb] de uiuis, sed etiam de his dictum est qui in sua impietate mortui sunt. Insuper autem hortamur uos inspicere et que impie scripta sunt a Theodoreto contra rectam fidem et Ephesinam primam sanctam synodum, et contra sancte memorie Cyrillum, et contra duodecim eius capitula, et que impie idem Theodoretus conscripsit pro Theodoro et Nestorio et blasphemiis eorum contra sancte memorie Cyrillum. Examinare autem et de impia epistola, que dicitur ab Iba ad Marim Persam scripta esse: in qua scriptor eius abnegat Deum uerbum  hominem factum esse: et sanctam gloriosam semper uirginem Mariam Dei Genitricem esse. Condemnat autem eadem impia epistola et Ephesinam primam sanctam synodum, tanquam sine iudicio et questione Nestorio condemnato; et sancte quidem memorie Cyrillum Ecclesie doctorem, hereticum uocat, et impia dicit duodecim eius capitula; Theodorum autem et Nestorium et eorum impietatem defendit et laudat. Et quoniam, sicut dictum est, presumunt  quidam dicere, et epistolam que predictam impietatem continet susceptam esse a Chalcedonensi sancto [a 1Kb] concilio, hortamur uos conferre ea que dicta sunt ab eodem sancto concilio in definitione pro fide exposita, cum his que in impia epistola [b 1Kb] continentur, ut undique recta quidem confirmentur, impia autem condemnentur. Omnia igitur predicta cum omni subtilitate disceptantes, sicut sacerdotes decet, in mente habentes Dei timorem et futurum iudicium, et nichil pietati et recte fidei et ueritati et Dei glorie et honori preponentes, in mente autem habentes et apostolicam pronuntiationem, que contra eos qui contraria recte fidei tradunt, prolata est, manifeste dicentem: Quod licet nos uel angelus de celo euangelizauerit uobis, preter quam quod euangelizauimus uobis [c 1Kb] , anathema  sit. Sicut prediximus, et modo iterum dico: si quis uobis euangelizauerit preter quam accepistis, anathema sit . Scientes autem et Petri apostoli preceptum dicentis: Parati semper estote ad satisfactionem omni petenti uos rationem de spe que in uobis est ; celeriter de his que interrogauimus, uestram manifestate uoluntatem. Cum enim qui de recta fide interrogatur, diu protrahit; nichil aliud est nisi abnegatio recte confessionis. In interrogationibus enim et responsis que de fide sunt, non est primus uel secundus, sed qui in recta confessione paratior inuenitur, acceptabilis apud Deum est. Diuinitas uos seruet per multos annos, sancti ac religiosissimi patres. Datum [d 1Kb] Iu nonas [e 1Kb] Maias, Constantinopoli, imperii domini Iustiniani perpetui Augusti anno 27, post consulatum Basilii uiri clarissimi  anno 12.

Stephanus et Georgius et Damianus religiosissimi episcopi, uicem agentes Eustochii sanctissimi patriarche Hierosolymitani, per unum ex ipsis, Stephanum religiosissimum [f 1Kb] episcopum Raphie, dixerunt: Theodorus uir magnificus exeat, cum satisfecerit [g 1Kb] piissimi imperatoris iussioni. Et cum exisset uir spectabilis silentiarius, sancta synodus dixit: Certis constitutis, que lecta imperiali forma continentur, quoniam inter nos et uigilium sanctissimum antiquioris Rome papam scripta quedam facta sunt [h 1Kb] respicientia [adde ad presentem causam], necessarium esse putamus ante alia omnia hec lectione manifestari. Et cum suscepisset Stephanus notarius et instrumentarius, recitauit.



EPISTOLA  uIGILII PAPAE AD AURELIANUM ARELATENSEM. Post obitum Auxanii suas Aureliano episcopo uices in Gallia delegat.


Dilectissimo fratri Aureliano uigilius.

Administrationem uicum nostrarum fraternitati uestre animo libenti committimus, et credimus caritatis uestre officio actibus Deo placitis diligenter uniuersa compleri; quando et summi sacerdotii consortio uos dignos diuina esse gratia iudicauit, et gloriosissimi  Childeberti Francorum regis Christiana et Deo placita in perhibendo uobis testimonio uoluntas accessit. Quapropter uices nostras uestre caritati hac auctoritate committimus, ut uniuersa que decessorum nostrorum uel canonum statuta sanxerunt, Deo congruis operibus faciendo atque seruando, et nostrum, et predicti gloriosi regis iudicium circa caritatem tuam rectum fuisse possis ostendere. Sanctarum enim Scripturarum nos docet auctoritas, quia Christus Deus Dominus et Saluator noster prius uniuersa que bona sunt facere uoluit, quam docere: scriptum est enim: Primum quidem sermonem feci de omnibus, o Theophile, que cepit iehsu facere et docere usque in diem, qua precipiens apostolis per Spiritum sanctum quos elegit assumptus est .  Item quid commonendo Timotheum doctor gentium dicat Apostolus, fraternitatem tuam semper ante oculos habere confidimus. Ait enim: Confortare in gratia que est in Christo Iesu; et que audisti a me per multos testes, hec commenda fidelibus hominibus, qui idonei erunt et alios docere ; et item ipse: Sollicite cura te ipsum probabilem exhibere Deo, operarium inconfusibilem, recte tractantem uerbum ueritatis ; et iterum: Labora sicut bonus miles Christi Iesu. Intellige que dico; dabit enim tibi Dominus in omnibus intellectum . Si quam ergo inter fratres diabolus, humani generis hostis antiquus, zizaniam seminauerit calliditate nequitie consuete, aut de aliquo sacerdotum fraternitati tue, seruatis maiorum per omnia constitutis fuerit querela deposita: adhibitis tibi fratribus et cepiscopis  secundum qualitatem negotii numero competente, causam canonica et apostolica ordinatione discutiens, ea sententia definies, que et decessorum nostrorum conueniat statutis, et Deo equitate in omnibus diligenti sit grata. Si quod uero de religione fidei, quod Deus auferat, fuerit certamen exortum, aut tale aliquod negotium fortassis emerserit, quod pro sui magnitudine ibidem nequeat definiri; ueritate discussa, relationis serie distincta, ad nostre sedis consultationem potius ut remittas hortamur; quia ita decessores uestros, qui decessorum nostrorum uices egisse monstrantur, fecisse testimonium nostri declarat scrinii: quatenus ea dispositione seruata, Ecclesie unitas stabili firmitate persistens, pacis bono in omnibus perfruatur: cuius uelut hereditarium  munus Christus Deus Dominus et Saluator noster, ad celos, unde nunquam defuit, rediturus, discipulis suis legitur reliquisse, dicens: Pacem meam do uobis, pacem meam relinquo uobis . Et ut uniuersa fraternitas uestra diligenti possit ratione complere, episcopis, quibus pro uice nostra te preesse uoluimus, nos precepta destinasse signamus, ut et illi uobis obedientiam exhibere debeant competentem, et fraternitas tua eos in Christi caritate complectens, exemplis bonorum potius  operum, ad que sunt Deo placita facienda semper inuitet. Illud pari eis auctoritate signauimus, ne quis sine formata tue fraternitatis ad longiora loca audeat proficisci; sed ut consuetudinem illam debeat custodire, quam constat semper nostre sedis habuisse uicarium, et a uobis formatam postulent, si causarum suarum necessitate compulsi ad longiora itinera destinare disponunt. Sed ne in aliquo sedis nostre uicarius minor suis decessoribus uideatur, necessarium fore credidimus pallii uobis usum, quemadmodum decessori uestro hactenus dederamus, presenti auctoritate concedere; ut morum, et omnium bonarum rerum, uobis beato Petro apostolo suffragante, non desit ornatus. Oportet ergo caritatem uestram sacerdotali semper studio inter domnos filios nostros clementissimos principes, et gloriosissimum  uirum, id est filium nostrum Childebertum regem, gratie intacte federa custodire. Scitis enim, nec uos conuenit ignorare, quod necessario predicatis, quia Scriptura pronuntiat, dicens: Beati pedes euangelizantium pacem, euangelizantium bona . Et hoc quoque uestrum facere desideramus affectum, ut glorioso uiro filio nostro patricio Belisario destinatis scriptis gratias referatis, qui homini uestro laborem ad clementissimum principem abstulit transeundi; sed mox ut responsum recepit, nobis suis litteris indicauit. Deus te incolumem custodiat, frater carissime. Data X kal. Septembres, quinquies post consulatum Basilii uiri clarissimi .



EPISTOLA  uIGILII PAPAE AD EPISCOPOS GALLIAE. Nuntiat se Aureliano uices suas in Gallia delegasse, mandatque ut eidem obtemperent.


Dilectissimis fratribus uniuersis episcopis, qui sub regno gloriosissimi filii nostri Childeberti regis sunt per Gallias constituti, uigilius.

Admonet nos loci nostri ministerium diuine misericordie dono collatum, Domini nos gratia protegente, negligentis speculatoris euitando periculum, bonis potius palmam retributionis promisse et studeamus, et mereamur accipere. Unde quantum nos Christus Deus Dominus et Saluator noster primi apostolorum locum pro ineffabili pietatis sue gerere largitate concessit, tantum nos de uniuersarum pace Ecclesiarum, que licet in multis, una tamen est toto  orbe diffusa, incessanti studio conuenit esse sollicitos. Quippe quia nos sanctarum Scripturarum eloquia reddunt diligenter instructos, quod cum Moyses Dei famulus diuinis iussionibus obsecundans ad montem uoluisset ascendere, loco sui Aaron et Hur legitur reliquisse, dicens: Exspectate hic, donec reuertamur ad uos. Habetis Aaron et Hur uobiscum, si quid natum fuerit questionis, referetis ad eos . Ita enim inter sacerdotes Domini potest pax super omnia Deo placita custodiri, si fuerit qui uicum nostrarum auctoritate subnixus, personam nostram in  Galliarum partibus presentans, secundum consuetudinem a nostris decessoribus attributam, sapientiam sollicita indagatione custodiens, si quam humani generis hostis antiquus zizaniam inter Dei famulos nequitia consueta seminare tentauerit, sapientie sue moderamine, adhibitis sibi fratribus ac cepiscopis nostris, iustitia Deo placita scandala orta submoueat. Unde quia dudum Auxanio, quondam Arelatensis ciuitatis antistiti, uicum nostrarum sollicitudinem dederamus, sed cursum uite presentis implendo de hac luce migrauit, in cuius loco Aurelianus frater noster noscitur successisse, necessarium ualde credidimus sollicitudinem hanc a nobis antefato debere committi, confidentes illum et pro loci sui qualitate bonis actibus uniuersa que Deo placeant  posse complere: et maxime cum gloriosus filius noster Childebertus rex testimonium bone conscientie pro Christiana sue uoluntatis deuotione perhibuit. Oportet ergo caritatem uestram ei in omnibus, que seruatis per cuncta canonibus salubriter secundum nostrorum definita maiorum pro nostra auctoritate censuerit, prebere obedientiam competentem. Et quia omnino necesse est, ut pro diuersis cum fratribus Deo iuuante tractandis, statutis aptisque temporibus episcoporum synodum debeat congregare, idcirco presenti auctoritate censemus, ut nullus ubi aut quando constituerit se audeat excusare, excepta infirmitatis causa, quam humana non potest euitare fragilitas, aut certe quem digne excusationis ratio fecerit non uenire. Omnibus nichilominus scientibus  quod Christus Dominus et Saluator noster pia institutione pronuntiat, dicens: Quia si duo ex uobis consenserint super terram, de omni re, quamcunque petierint, fiet illis a Patre meo qui est in celis . Quemadmodum autem quis sibi que postulat credit posse concedi; si congregationis sancte conuentum, ubi Dominus presentiam suam promisit modis omnibus adfuturam, sine aliqua recte excusationis causa uitare crediderit? Sed, sicut prefati sumus, si iusta causa illum ad synodum fecerit non uenire, pro se aut presbyterum, aut diaconum destinare non differat; quatenus que fuerint constituta, per eos possit agnoscere, et definita complere. Pari auctoritate mandantes, ut nullus sine predicti formata ad longinquiora loca audeat proficisci: presertim  quia et decessorum nostrorum decessoribus eius, quibus uices suas commisisse preteritis temporibus releguntur, sic definiunt statuta; ut his omnibus obedientia Deo placita custoditis, pax Ecclesiarum stabili firmitate persistat; et, sicut doctor gentium dicit Apostolus , Ecclesia Dei possit sine ruga et macula permanere. Deus uos incolumes custodiat, fratres karissimi.



[a 1Kb] EPISTOLA  uIGILII PAPAE AD AURELIANUM ARELATENSEM. CONSTANTINOPOLI SCRIPTA. Nihil a se contra concilia generalia, Romanorumque pontificum decreta fuisse admissum, hortatur ut Childeberto regi suggerat, ut ad regem Gothorum scribat, ne quid in Ecclesia Romana turbari sinat.


Dilectissimo fratri Aureliano episcopo uigilius.

Fraternitatis uestre litteras pridie idus Iulias [a 1Kb] , Anastasio deferente, suscepimus et gratias referimus diuine clementie, quia sollicitudinem uestram in fidei causa, uel in nostre opinione persone, sacris relegimus [b 1Kb] conuenire mandatis, ut digne caritati tue uerba Dei et conuenienter aptentur, quibus ait: Elegi te sacerdotem ex omnibus ascendens [c 1Kb] ad altare meum, et portes coram me [forte apud] nomen magnum cunctis diebus uite tue . Necesse ergo nobis est caritatis uestre sollicitudinem breui interim, quantum pro temporis qualitate potuimus, releuare colloquio: quatenus modis omnibus confidatis,  nichil nos penitus admisisse quod decessorum nostrorum constitutis, uel sancte, que una eademque est, fidei quatuor synodorum, id est, Nicene, Constantinopolitane, Ephesine prime, atque Chalcedonensis, inueniatur  esse contrarium, aut quod ad personarum iniuriam pertineat, que definitioni eiusdem sancte fidei subscripserunt, uel sanctorum predecessorum nostrorum Celestini, Xysti, Leonis aliorumque precedentium atque sequentium definitis reperiatur aduersum, sed a nobis omnibus predictis synodis unam uenerationem, unamque fidei credulitatem indubitabiliter [d 1Kb] exhiberi: et eos qui omnes suprascriptas quatuor synodos in rectitudine fidei non sequuntur, uel unam ex ipsis uel omnes in fide reprauant [e 1Kb] , aut reprauare [reprobare],  aut iniuriare, uel repudiare nituntur, abiicimus; sed et ea que in eiusdem sancte fidei iniuriam uerbo dicta uel reperiuntur scripta, anathematizanda exsecrandaque iudicauimus, et constituimus iudicanda: simili pena plectentes etiam eos qui fidem beati Cyrilli, quem [f 1Kb] sancte recordationis Leo predecessor noster ad predecessores [g 1Kb] uestros aliosque datis probauit, et laudauit scriptis, et Chalcedonensis ueneranda sancta [h 1Kb] synodus legitur protulisse, aliorumque Patrum, quos apostolice sedis presules susceperunt atque secuti sunt, exsecranda superbia impia uocauerunt. Fraternitas ergo tua, quem apostolice sedis per nos constat esse uicarium, uniuersis episcopis innotescat, ut nullis aut falsis scriptis, aut mendacibus uerbis, aut nuntiis qualibet ratione turbentur, sed potius primi apostolorum,  sicut conuenit, uerba sectentur dicentis: Aduersarius uester diabolus, ut leo rugiens circumit querens quem deuoret, cui resistite fortes in fide , et quod item doctor [i 1Kb] gentium dicit Apostolus:  Rogo autem uos, fratres, ut obseruetis eos qui dissensiones et offendicula preter doctrinam quam uos didicistis faciunt, et declinate ab illis : in Domino confidentes, quia, sicut prefati sumus, ab apostolis fidem traditam, et a predictis sanctis quatuor conciliis declaratam, et a decessoribus nostris et ab antedictis Patribus predicatam, atque inuiolabiliter custoditam, sincera uoluntate tenuimus, tenemus, uenerati sumus, ueneramur atque defendimus, et contra eam facientes apostolica auctoritate damnamus. Sed quanta possumus per filium nostrum Anastasium de his que gesta sunt breuiter nos indicare necesse est, et cum nos dominus filius noster clementissimus imperator, sicut promisit, Deo  iuuante reuerti preceperit, hominem,  qui uobis ad singula subtiliter innotescat, Deo propitio destinamus. Quod ideo adhuc non fecimus, quia et hiemis asperitas, et Italie, que uos non latet, necessitas prepediuit: donec serenissimus princeps, sicut desiderat, Domino [k 1Kb] sibi [Deesse uidetur iuuante] subueniat. Illud quoque credimus sperandum, ut quia scriptum est: Frater fratrem adiuuans exaltabitur ; et sicut de credentibus in Domino Actuum apostolicorum scriptura testatur, quia erat credentibus in Domino cor unum et anima una ; ut sit fraternitas uestra in hac quoque parte sollicita, et glorioso filio nostro Childeberto regi, quem Christianitatis studio uenerationem integram sedi apostolice, cui nos Deus preesse uoluit, cognouimus exhibere, supplicare non desinas, quatenus in tanta rerum necessitate circa Ecclesiam Dei sollicitudinem,  sicut et confidimus, Christiana deuotione persoluat: ut quia Gothi cum rege suo in ciuitate Romana perhibentur ingressi, hoc eis dignetur scribere, ne se in Ecclesie nostre preiudicio, quippe uelut aliene legis, immisceat, et aliquid faciat, aut fieri qualibet [l 1Kb] ratione permittat, unde catholica possit Ecclesia perturbari. Dignum enim est, et catholico, sicut est, regi conueniens, ut fidem et Ecclesiam, in qua Deus illum uoluit baptizari, omni debeat uirtute defendere. Scriptum est enim: uiuo ego, dicit Dominus, quia glorificantes me glorificabo . Festina ergo, frater carissime, ut in sancte fidei sinceritate persistens, Ecclesiarum pacem, que uel a Deo per meritum sacerdotii [m 1Kb] tibi commissa est, uel a nobis per apostolicam auctoritatem uicaria  potestate mandatur, competenti sollicitudine, Deo propitiante, custodias, et uicarium te sedis nostre dignis Deo manifestes operibus. Deus te conseruet [n 1Kb] ,  frater carissime. Datum [a 1Kb] III calendas Maias, imperii domini nostri Iustiniani perpetui Augusti anno 24 [b 1Kb] post consulatum Basilii uiri clarissimi anno octauo [c 1Kb] , per hominem quem Anastasius direxit.



[d 1Kb] EPISTOLA  uIGILII PAPAE AD RUSTICUM ET SEBASTIANUM. Rusticum et Sebastianum excommunicat.

uigilius episcopus Rustico et Sebastiano.

Diu uobis, Rustice et Sebastiane, canonibus et decessorum nostrorum congruentem ultionem inferre pro apostolica moderatione distulimus; sed quia Doctoris gentium in cordis uestri duritia  uerba uidemus impleta, quibus ait: Nescitis quia patientia Dei ad penitentiam  uos adducit? tu autem secundum duritiam tuam et impenitens cor, thesaurizas tibi iram in die ire : ut excessus [f 1Kb] uestros ex plurimis paucos interim, inquantum possumus, designemus, uenientibus nobis hic in regiam ciuitatem, tu Rustice, dum aliqua nobis ignorantibus legeres, que hominem loci tui omnino legere non decebat, et plura committere dicereris, que etiam nostram, si te non prohibuissemus , opinionem atque animam ledere potuisset [g 1Kb] : dicente quoque de te nobis aliqua Paulo diacono, etiam te presente, sicut oportuit, et pro affinitate, qua nobis a germano, quem dileximus, iungebaris, et pro eo quod nos te ad leuiticum prouexeramus officium, frequenter et secrete paterna monuimus caritate, ut si ea que de te dicebantur,  ex aliqua parte cognosceres, a talibus temperares, ne, quia Dei causam indiscussam non pateremur qualibet ratione relinquere, canonicum per nos in te iudicium proueniret. Tu autem non solum admonitionem nostram audire maleuolo spiritu noluisti, sed etiam, sicut scriptum est: Argue sapientem, et adamabit te; stultum, et odio habebit te . Et iterum: Noluit intelligere ut bene ageret; iniquitatem meditatus est in cubili suo : ad hoc malitia tua perducta est, ut, nostra admonitione contempta, in odium potius prosilires, et occasionem quereres, quatenus causa capitulorum, id est, de dictis Theodori Mopsuesteni eiusque persona, sed et epistola que ab Iba ad Marim Persam perhibetur scripta,  nec non et dictorum Theodoriti [h 1Kb] , que contra rectam fidem et epistolam beate recordationis Cyrilli synodicam ad Nestorium cum duodecim capitulis, quam et sancta synodus Ephesina prima suscepit, et  beata Chalcedonensis synodus, ad conuincendas Nestorii uesanias in definitione fidei legitur posuisse, que te etiam instante [i 1Kb] certum est flagitata, ita ut filiis nostris Sapato et Paulo diaconis [i 1Kb] , sed et Surgentio notariorum primicerio clamitares dicens, non solum nomen et scripta Theodori Mopsuesteni a nobis debere damnari, sed et territorium eius [k 1Kb] ipsum ubi positus est, et si ossa eius euulsa quisquam de sepultura eiiceret, et cum eodem territorio incenderet, gratanter acciperes. Et cum necesse esset, ut negotium quod fuerat in iudicio nostro perductum, te etiam quam maxime inter alios tam [l 1Kb] sacrati ordinis, quam sequentis consentiente [m 1Kb] , sententia finiretur, quod constat effectum, et quid de eodem iudicato feceris, quomodo etiam in palatio ut fratri nostro  Menne [n 1Kb] , ad quem scripseramus, celeriter traderetur institeris, nulli habetur incertum, ita ut filio nostro Surgentio primicerio petenti schedam ipsam iudicati nostri, ut apud se pro loco secundum consuetudinem retineret, per multos dies dare penitus noluisses, donec exemplaria per plurimos sacerdotes ac laicos, sed et per gloriosum uirum Tyrannum [o 1Kb] magistrum militum, aliosque laicos in Africana prouincia destinares, quod in ecclesia nostra a diacono nunquam factum est, ac nobis etiam nescientibus, eius exemplaria destinares. Nam et sabbato sancto, quo ipsum, te, sicut prefati sumus, imminente, protulimus iudicatum, in ecclesiam sessum [p 1Kb] processisse, et communicasse, et officium tuum implesse cognosceris. Nam et eodem die reuertens ab ecclesia, cepiscopo  nostro, quantum perhibet, Iuliano hoc diceres, quia melius fieri non potuit, quam quod factum est iudicatum, et hortareris ut Deus oraretur, neque quod [forte ne quod] factum est [q 1Kb] tolleretur. Quod etiam succedente dominico die Pasche similiter effecisti, et diu in eadem perdurando sententia, alios, ut iudicatum nostrum libenti animo sequerentur, nichilominus hortabaris. Nam dum Antiochene Ecclesie apocrisiariis eiusdem iudicati exemplaria nos dare petentibus differremus, sed hoc magis [r 1Kb] iustum esse predictis apocrisiariis diceremus, ut a fratre nostro Menna potius exemplaria peterent, ad quem a nobis uidebatur fuisse prolatum, tu autem publica uoce deposceres, dicens dominum Leonem ita de epistola  sua diuersis exemplaria destinasse, nos facere debere similiter asserendo, quia metueres, nisi uniuersitas iudicati nostri exemplaria de scrinio nostro edita teneret [s 1Kb] , qualibet ratione postea forsitan celaretur.  Nam dum occasionem euntis ad Siciliam reperisses, et iudicatum nostrum laudesque eius, ubi etiam filii nostri diaconus primiceriusque tecum manifestum est subscripsisse, filiis nostris Pelagio diacono aliisque dirigere uoluisses pro cautela, ne ab aliquo inueniri forsitan potuisset, nobis etiam ignorantibus, in membrana [a 1Kb] conscriptum, et in breuitate quadruplicatum, litteris scriptum minutissimis destinasti.

Nam et uincentio secunde regionis subdiacono, iterum a nobis postea ad Siciliam directo, per eum filio nostro Pelagio diacono similiter scripsisti: sed quia ita memoratus subdiaconus prospere nauigauit, ut illum qui in membrana scripta [b 1Kb] portauerat, precedere potuisset, quantum nobis retulit, ea que in membrana scripseras, Pelagius diaconus ipso presente  percepit. Ergo dum et te pre omnibus imminente prolatum fuerit iudicatum, et tanta in eius indicati laude succensus per multum tempus scripseris, fecerisue ut nunquam te crederemus ab hac posse rectitudine deuiare, immutatum te subito post hec quadam animi leuitate, uulgante opinione comperimus, et cum aduersariis Ecclesie, qui contra [c 1Kb] iudicati nostri seriem nitebantur, et a nobis sunt per iudicati ipsius tenorem a communione suspensi, secrete tractare: et dum filius noster Paulus diaconus [d 1Kb] ad Italiam [e 1Kb] discedere uoluisset, posteaquam et ad eum peruenit, quod scandalum Ecclesie in communione adhuc nostra positus, secrete et hic, et in Africana prouincia [f 1Kb] , ubi antea defendendo et laudando iudicatum nostrum, eius exemplaria destinastis, facere  nitebaris, tunc tibi cepit insistere et dicere, ut si uerum esset, producere [g 1Kb] debuisses; quod tu conuictus, celare minime potuisti. Tunc uero memoratus nobis cepit imminere diaconus, ut aut corrigere te ab his que illicite faciebat, sub nostra presentia clericorumque promitteres, aut certe petitionem aduersum te, et uarietatem tuam atque fallaciam ab eo factam, quam et pre manibus gerebat, debuissemus accipere: ad hoc es propria uoluntate perductus, ut tactis Euangeliis sacramenta prestares, et uerba tua a notario [h 1Kb] scripta in nostro teneantur scrinio, quibus inter alia legeris promisisse te nunquam a nostro penitus obsequio discessurum. Posteaquam uero peior te Sebastianus, pro solo scandalo faciendo, sicut et initia ipsius uenientis in Constantinopolim monstrauerunt, et exitus peior edocuit, noscitur aduenisse,  ita ut mox tui immemor sacramenti, coniurationem inter uos contra statuta canonum, nobis ignorantibus, facientes, in apertum uterque prorumperetis scandalum. Sed ut tua, Sebastiane, non inquantum sunt, sed inquantum referre possumus, mala que feceris diuersi cognoscant, et iuste te, nam magis tarde,  canonicam aduertant subiisse sententiam, ad tue ordinationis ueniamus initia. Absentibus filiis nostris diaconis [i 1Kb] Anatolio atque Stephano, a nobis postulasti, ut ad tempus pro implendo officio, absentium loco diaconum te interim faceremus. Quod ideo tibi ad presens speranti concessimus, quia ante ordinationem tuam cautionem nobis propria uoluntate legeris emisisse, quam et testibus roborasti, et tactis Euangeliis iuramentum corporaliter prestitisti, ut quidquid tibi a nobis pro ecclesiastica utilitate fuisset iniunctum, fideliter et sine aliqua fraude compleres, officium uero locumque diaconi [i 1Kb] sine aliquo uitio, sine aliqua superbia, sine aliquo neglectuum, donec reuerterentur diaconi memorati, aut quanto te [k 1Kb] tempore in leuitarum uoluissemus ordinatione [l 1Kb]  ministrare cum omni humilitate et studio sine neglectu modis omnibus impleturum: in eadem cautione rursus adiiciens, quod si de his omnibus que cum sacramento, tactis corporaliter Euangeliis, promisisti, aliquid minus implesses, tunc a sancta communione esses suspensus: ita ut si a die excessus tui intra annum penitentie noluisses colla submittere, tu tibi anathema manu propria scribendo dixisti. Tunc ergo ad presens factus es sub ea quam sperabas et pollicitus fueras conditione diaconus. Postea uero ut a nobis ad Dalmatiarum patrimonium mittereris, summis precibus postulasti. Quod nos securi, quia talem feceras cautionem, animo libenti concessimus. Qui dum in Salonitanam urbem [m 1Kb] pro ordinatione patrimonii aduenisses, quantum ad nos postea est plurimorum relatione perductum, illicitis te et a  sede apostolica prohibitis ordinationibus miscuisti, et quos Honorius, tunc predicte ciuitatis episcopus, contra consuetudinem Romane uel sue Ecclesie, sedis apostolice constituta sacris ordinibus applicauerat [n 1Kb] , non solum prohibere penitus noluisti, sed nec nobis ex hac causa uel scripto referre, uel quando [o 1Kb] Thessalonice nobis occurreras, memor conscientie tue, ne uerbo quidem suggerere uoluisti, et cum illis, tanquam cum legitimo et rationabili ordine factis, cupiditatis spiritu acquieuisti procedere, et eorum socius es communionis uenalitate repertus. Iterum Thessalonica [p 1Kb] ad Dalmatias patrimonii regendi causa remissus es, ex qua prouincia frequenti te auctoritate monuimus, ut non ante discederes, nisi omnes secundum pollicitationem tuam tam de  Dalmatiarum patrimonio quam de Preualitano colligeres pensiones.

Sed tu omnia pretermittens, ad Constantinopolitanam urbem pro solo faciendo uenire scandalo festinasti, quantum et sequens exitus declarauit. Relegens tamen constituti nostri seriem, quam de prefatis  capitulis ad Mennam huius ciuitatis antistitem dedisse relegimus, in conspectu diaconorum, subdiaconorumque, uel uniuersorum clericorum, publica uoce laudabas [a 1Kb] , ut de celo iudicatum nostrum ordinatum atque prolatum omnibus, sicut prefati sumus, clericis loquereris. Dicta uero Theodori Mopsuesteni asserebas te in Roma urbe inter aliquos codices inuenisse, que confirmabas omni exsecratione et blasphemiis esse completa. Hec dicendo, in nostro obsequio, et in ecclesia publice et in Placidias officium diaconatus implebas. Natiuitatis Christi Dei Domini et Saluatoris nostri secundum carnem preterito anno dies aduenit: uocauimus te, quia ad nos, que supra meminimus te fecisse in Dalmatiis, de recenti peruenerunt: et sicut oportuit, diximus  tibi, si cum illis qui contra sedis apostolice constituta in sacratis sunt applicati ordinibus, processisti, aut eorum te communioni, sicut dicitur, sociasti, necesse nobis est, ut si nos Deus ad nostram dignatur Ecclesiam reuocare, queramus ista [b 1Kb] , et ueritatem manifestius cognoscentes, secundum canones uindicemus. Tu uero conscientie tue reatu perterritus, quia contra apostolica feceras constituta, occasionem tibi discedendi dissimulans requirebas. Nam cum te pro certo mandata [c 1Kb] cum Ioanne episcopo, et Surgentio primicerio, atque Saturnino consulario nostro ad Mennam, fratrem nostrum huius ciuitatis antistitem, misissemus, reuersus in Placidias, multis presentibus et officium diaconi [d 1Kb] tu et Rusticus ex more complestis, et quando clementissimus princeps dominus filius  noster, ut alia die ad ecclesiam procedere deberemus, referendarium destinauit, ut ei promitteremus, cum aliis diaconis [e 1Kb] et clericis nos tu et Rusticus fuistis [f 1Kb] hortati. Nam et ad refectionem pariter in nostra mensa ambo fuisse simili ratione probabimini. Sed sicut Iudas, postquam buccellam accepit, de traditione Domini cogitauit, ita et uos noctis [g 1Kb] horis pro concitando scandalo ecclesie discessistis. Nos autem alio die mandantes uobis, ut aut procederetis locum diaconi ex more complentes, aut a communione uos cognosceretis fuisse suspensos: tu uero, Sebastiane, his quos inter alios miseramus, fratribus nostris Ioanni et Iuliano episcopos [h 1Kb] , hoc, quantum renuntiauerunt, dixisti: Ego iudicatum quod papa protulit sequor, si tamen in illos [i 1Kb] uindicat qui contra iudicatum faciunt. Nam et simili eis, quantum  perhibent, ratione dixisti, intantum ut diceres ibi uenisse [i 1Kb] Lampridium [k 1Kb] et Felicem monachos, qui nostrum iudicatum suscipere noluerunt, et mandasse uos eis: Non uos possumus uidere, quia uos aliam  causam habetis, et nos aliam. Postea uero ad hoc nequitia uestra peruenit, ut excommunicatis communicare contra canones superbo presumeretis spiritu, id est, memoratis uel aliis, quos pro hoc quod contra iudicatum nostrum scripserant, per eiusdem iudicati seriem constabat iam a nobis communione suspensos: cui iudicato, sicut supra meminimus, uos acquieuisse et consensisse et communicasse, catholica probauit Ecclesia. Unde constat uos secundum regulas canonum iuste damnari. Definiunt enim canones: [l 1Kb] Si quis excommunicatus ante audientiam communicare presumpserit, ipse in se damnationem protulit.

[m 1Kb] Item placuit uniuerso concilio, ut qui excommunicatus fuerit pro suo neglectu, siue episcopus, siue  quilibet clericus, et tempore excommunicationis sue ante audientiam communicare presumpserit, ipse in se damnationis iudicetur protulisse sententiam. Adiecistis etiam exsecranda superbia, que nec leguntur, nec sine sui pontificis iussione aliquando ordinis uestri homines presumpserunt, auctoritatem uobis predicationis contra omnem consuetudinem uel canones uindicare, Ephesine prime synodi impugnationem et exprobrationem, sed et beati [n 1Kb] recordationis Cyrilli; blasphemias quoque contra Iesum [o 1Kb] Dominum nostrum dictas simili defendentes insania, et per omnes prouincias fallaciter scribentes, non aliquid commisisse, quod reperiatur aduersum definitioni sancte Chalcedonensis synodi, que precedentium se trium, id est, Nicene, Constantinopolitane, atque Ephesine prime concordat fidei synodorum.  Ita ergo cunctorum animos, qui uestram malitiam nescierunt, sed tanquam a Romanis diaconis [p 1Kb] suscipientes scripta, simpliciter crediderunt, ad tantum scelus operatio fallacie uestre peruenit, ut humanus sanguis in aliquibus locis intra ecclesiam  funderetur; et omnem legem ecclesiasticam superbo spiritu conculcare uoluistis, sanctarum quoque regularum consequentiam iniuriis affecistis, impia et que non sunt licita per uniuersas contra nos prouincias fallaciter indicando. Nuper etiam malis uestris addentes peiora prioribus, domnum Leonem predecessorem nostrum in Theodori Mopsuesteni dictis que contra rectam fidem legitur scripsisse, consensum prebuisse atque firmasse, dato scripto ad Christianissimum principem dominum filium  nostrum, ausi fuistis astruere. Absit ergo quemlibet credere Christianum, quod aliquid tale, quod [q 1Kb] contra rectam fidem a quolibet inueniatur scriptum, illius tanti presulis sanctitas suscepisset [r 1Kb] , quippe  qui in uniuersis epistolis suis et Nestorium, et Eutychen, uel eis similia sapientes, pari legitur sententia condemnasse. In quo memorato scripto, etiam contra diuinas Scripturas, non solum pontificibus multis, sed etiam  ipsi quoque principi sacrilegas iniurias irrogare tentastis, quatenus [a 1Kb] ignorantem Christianum populum diabolica amplius deciperetis astutia. Hec ergo [b 1Kb] sustinentes per multa temporis spatia [c 1Kb] , patientia sacerdotali resecare distulimus, credentes uos forsitan resipisci [forte resipiscere], et ab illicitis temperare. Sed quia semel et secundo adhortatione nostra per fratres nostros episcopos, id est, Ioannem Marsicanum, et Iulianum Cingulanum, uel Sapatum filium nostrum atque diaconum [d 1Kb] , nec non et per gloriosum uirum patricium Cethegum, et religiosum uirum item filium nostrum Senatorem,  aliosque filios nostros commoniti noluistis audire, et neque ad Ecclesiam, neque ad nos reuerti, sicut omnia facitis, uoluistis detestanda [e 1Kb] superbia; et ideo necesse nobis est in uobis canonice uindicare, ne uideamur diuinarum Scripturarum interpretationibus subiacere. Scriptum est enim: uidebam furem, et simul currebas [f 1Kb] cum eo: et cum adulteris portionem tuam ponebas ; et ipse Dominus ac Saluator noster dicit: Quod si oculus tuus dexter scandalizat te, erue eum, et proiice abs te. Expedit enim tibi ut pereat unum membrum tuum, quam totum corpus mittatur in gehennam [g 1Kb] . Et quoniam iste intellectus magis de officiis ecclesiarum, uel proximis non recte agentibus, et scandala in ecclesiis mittentibus sano sensu debet aptari, sicut et alibi  nos admonet, dicens: Oportet uenire scandala, sed ue illi per quem ueniunt . Et beatus Apostolus simili predicat ratione: Utinam et abscindantur qui uos conturbant . Et iterum sancta Scriptura nos commonet, dicens: Eiice pestilentem de concilio, et exiet cum eo iurgium . Oportet ergo nos iam post tantas admonitiones in uobis [h 1Kb] , Rustice et Sebastiane, per auctoritatem beati Petri, cuius nos Dominus sibi uoluit uice seruire, regulariter uindicare, propterea ne si iam diutius differamus, omnis ecclesiasticus ordo soluatur. Ideoque quod a nobis cum gemitu, sed cum beati Petri auctoritate dicendum est, pro suprascriptis excessibus alienos uos a diaconi [i 1Kb] esse honore decernimus, et omni ministerio officii leuitici, predictum  uobis honorem auferentes, penitus submouemus, nullam ulterius licentiam habentes, ut ex leuitico nomine aut gradu aliquid facere presumatis, uel sub nomine diaconorum scribendo, iterum Dei conturbetis Ecclesiam: quippe qui ex apostolica auctoritate et Patrum regulis, contra quas multa spiritu superbo  atque irreligioso fecistis, uos olim dignos damnatione presenti auctoritate deponimus. Et ut uniuersi nos hec pro loco in quo nos Deus esse uoluit, et auctoritate beati Petri apostoli recte fecisse cognoscant, canonum constituta posuimus, que sancta Chalcedonensis synodus apud se relecta laudauit. Aetius archidiaconus relegit: Si quis presbyter aut diaconus, suum contemnens episcopum, a communione semetipsum suspendit ecclesie, et secretius collectam facit, et altare constituit, et noluit euocanti episcopo consentire, et noluerit eidem acquiescere, neque obedire et prius et secundo uocanti: hunc omnino damnari, nec unquam hunc curationem mereri, nec recipere eum posse honorem. Si autem permanserit turbas faciens et seditiones Ecclesie, per extraneam  potestatem tanquam seditiosum debere comprimi.  Pariter statuentes, ut si nobis uiuentibus, sicut optamus, sub humilitate et mansuetudine canonice penitentes, matrem recognoueritis Ecclesiam, competenter [i 1Kb] a nobis uenia concedatur. Si uero  sub regulari penitentia ad matrem Ecclesiam consueta distuleritis redire superbia, conciliorum in uobis, quorum regulas posuimus, censura seruetur, ut nullus post transitum nostrum [k 1Kb] , quod ex beati Petri, cuius locum, licet immeriti, gerimus, auctoritate proferimus, canonum regulas exsequentes, in ecclesiastico gradu audeat reuocare Ioannem, Gerontium, Seuerinum, Importunum, Ioannem atque Deusdedit, quos constat uestre coniurationis et conspirationis esse participes,  quos nos potentes [l 1Kb] bonos, militare Ecclesie, cui Deo presidemus auctore, nostro tempore feceramus: tamen ut et ipsi possint et diuersi cognoscere de subdiaconorum et notariorum uel defensorum officio presenti se sententia nouerint fuisse depositos, et nullum penitus in Ecclesia nostra gradum ulterius detinere; nisi forte, sicut prefati sumus, nobis in hac luce superstitibus, et ipsi penitentie canonice colla submiserint. Felicem etiam monachum Afrum, qui Gillitano monasterio dicitur prefuisse, et leuitate sua atque inconstantia congregationem eiusdem monasterii per diuersa loca certum est dispersisse, et uestre prauitatis incentor est, cum uniuersis, qui eum uel uos, tam clerici uel monachi, quam laici, post presentia interdicta in aliqua uestra se societate  polluerint, aut consensum consiliumque prebuerint, regularem in his, que item superius legitur, constituimus monere sententiam: quatenus in his remediis, ordine seruato canonico, nullus presumat pacem, quam Dominus diligit, ulterius Ecclesie perturbare. Presentem autem sententiam per Ioannem  Marsicanum, Zaccheum Syllacenum [a 1Kb] , Iulianum Cingulanum, fratres et cepiscopos nostros, sed et Sapatum atque Petrum filios nostros diaconos, nec non et filium nostrum Surgentium primicerium notariorum, atque Seruumdei subdiaconum regionis prime, nec non et uincentium subdiaconum regionis secunde, nostre cui presidemus [b 1Kb] Ecclesie, uobis noscimur transmisisse.



EPISTOLA  uIGILII PAPAE. AD uALENTINIANUM EPISCOPUM TOMITANUM. Que Constantinopoli de tribus capitulis acta fuerint.

Dilectissimo fratri ualentiniano episcopo de Tomis prouincie Scythie uigilius.

Fraternitatis tue relegentes scripta, pontificalem in uobis sollicitudinem inesse gratanter accepimus;  quia prophetica tibi possunt uerba competenter aptari, quibus ait: Saluabo gregem meum, et suscitabo super eum pastorem qui pascat eum, seruum meum . Oportet ergo caritatem tuam ea quoque Domini nostri uerba sectari, per que dixit: Speculatorem te posui domus Isrel; et audies de ore meo uerbum, et annuntiabis eis ex me ; et conuocatos eos quos scandalizari diuersis rumoribus retulisti, incessanter hortari, ne per hos forsitan seducantur, qui sub pretextu catholico, nequissimo spiritu simplicium Christianorum corda fallacia sua decipere moliuntur, et patris sui diaboli consuetudinem maligno sectantes spiritu, Ecclesiam tibi commissam diuersis mendacibus scriptis conturbare desiderant, quibus apostolica lectio congruenter aptatur,  dicens. Rogo autem uos, fratres, ut obseruetis eos qui dissensiones et offendicula preter doctrinam quam uos didicistis faciunt; et declinate ab illis . Et infra: Et per dulces sermones et benedictiones seducunt corda innocentium . uestra autem obedientia in omni loco diuulgata est, quatenus fraternitatis uestre adhortatione sepe commoniti, nulla fideles eorum animos a rectitudine uie, que Christus est, qui ait: Ego sum uia, et ueritas, et uita , qualibet maligna annuntiatione submoueat: sed si, quod non oportet, ab aduersariis conturbati, aliquid  contra fidem factum forte formidant, cum mansuetudine, que conuenit Christianis [c 1Kb] , prophetica uerba sectentur, dicentis: Interroga patrem tuum, et annuntiabit tibi; seniores  tuos, et dicent tibi , et alius propheta: Labia sacerdotis custodiunt scientiam, et legem requirunt ex ore eius . Et quoniam Basinianus [d 1Kb] illustris et magnificus uir, filius noster, cum his qui pro actibus tue fraternitatis Ecclesie in Constantinopoli [e 1Kb] obseruant, pari ratione dixisse noscuntur, etiam hoc Dei inimicos fuisse mentitos, quod persone episcoporum Ibe atque Theodoriti in nostro   fuissent iudicato damnate: legant ergo que de causa, que hic mota est, ad fratrem nostrum Mennam Constantinopolitane urbis episcopum scribentes legimus definisse, et tunc cognoscent [f 1Kb] nichil a nobis, Deo nos custodiente, commissum, uel certe dispositum, quod contra fidem predicationemque uenerandarum quatuor synodorum, que pro una eademque fide definita sunt, id est Nicene, Constantinopolitane, Ephesine prime, et Chalcedonensis reperiatur auersum; aut unius ex his, qui definitioni suprascripte Chalcedonensis fidei subscripserunt, tangant iniuriam: uel quod decessorum predecessorumque [g 1Kb] nostrorum inueniatur  constitutis forte contrarium: sed in omnibus apostolice sedis presulum, et beate recordationis pape Leonis, et predicatarum [h 1Kb] synodorum aduersariis restitisse [i 1Kb] .  fraternitatem autem uestram credimus non latere, inimicos fidei Christiane hoc semper seculari et reprobanda molitos astutia, ut euangelistas quatuor contraria sibi  dixisse monstrarent; quibus a sanctis patribus per euangeliorum concordie libros est celesti sapientia contradictum. Quod nunc quoque sancti Chalcedonensis concilii aduersarii , qui sub pretextu false defensionis student ut eamdem synodum contra predictas tres synodos dixisse  ostendant. Quibus hec conantibus prophete  dicta consonanter aptantur, dicentis: uere mendacium operatus est stylus mendax scribarum , uerbum Domini nostri proiecerunt, et sapientia nulla est in eis. Docuerunt enim linguam suam loqui mendacium; ut inique agerent, laborauerunt . Quibus, si non penituerint, ueniet Psalmiste inuocata sententia, dicentis: Ut destruas inimicum et defensorem. Credimus enim catholicis Ecclesie filiis ea que tunc ad fratrem et cepiscopum nostrum Mennam scripsimus, id est, de blasphemiis Theodori Mopsuesteni, eiusque persona, uel de epistola que ad Marim Persam scripta ab Iba dicitur, et scriptis Theodoriti [i 1Kb] , que contra rectam fidem et duodecim capitula sancti Cyrilli facta sunt, abunde posse sufficere; quippe dum in constituto nostro superis designato  possit diligenter agnosci, quia in ipsa definitione fidei, quam sancti Chalcedonensis concilii sacerdotes secundum precedentes eam tres alias sanctas synodos [k 1Kb] protulerunt, non aliquid mutauerunt, sed laudantes omnia que a superioribus acta sunt, sancta definitione sua perpetuo roborare [l 1Kb] firmauerunt. Tamen si post hec aliquis  dubitare uoluerit, hortamur, ut cum tue  fraternitatis ordinationem ad nos uenire festinet [a 1Kb] , quatenus lucida admonitione cognoscat, omnia que decessorum nostrorum et antefatarum quatuor synodorum sunt de una eademque fide acta scriptaque temporibus, a nobis inuiolabiliter fuisse seruata. Qua ratione percepta, sublato, sicut oportet, de Christianissimis animis scandalo, pax Deo placita in eius Ecclesia illibata perduret. Hoc quoque fraternitatem tuam credimus adhortandam, ne ulterius predictorum Rustici et Sebastiani, aut illorum qui praue eorum presumptionis probantur esse participes, scripta suscipiat; sed et uniuersos ad tuam pertinentes ordinationem commoneas, ne uel ipsi a predictis relegant aliquid destinatum, uel falsitati eorum ulterius animum sue credulitatis accommodent. Deus te incolumem custodiat, frater carissime. Datum [b 1Kb]  Xu calendas Aprilis, imperii domini Iustiniani perpetui Augusti anno 23 post consulatum Basilii uiri clarissimi anno 9, per Ioannem presbyterum et apocrisiarium, et ipse direxit eam per Maxentium hominem suum.



[c 1Kb] EPISTOLA  uIGILII PAPAE ENCYCLICA. AD UNIuERSAM ECCLESIAM. Exponit causas secessus sui ad Sanctam Euphemiam, et quid ibi egerit cum legatis Iustiniani, simulque fidei sue confessionem interserit.

uigilius episcopus Ecclesie catholice uniuerso populo Dei.

Dum in Sancte Euphemie basilica graui laborantes egritudine detineremur, piissimus atque clementissimus  imperator dominico die [d 1Kb] , id est calendis Februarii [e 1Kb] , gloriosos iudices suos ad nos destinare dignatus est, id est Belisarium et Cethegum exconsules atque patricios, nec non et Petrum exconsulem patricium atque magistrum, sed et Iustinum exconsulem et curapalatii [f 1Kb] et Marcellinum [g 1Kb] questorem, qui nobis dicerent, ut sacramenta percipere deberemus, et de Sancte Euphemie ecclesia ad ciuitatem regiam remeare. Quibus tale dedimus Deo adiuuante responsum, dicentes: Nos quidem in hanc basilicam pro nulla pecuniaria uel priuata causa confugimus; sed pro Ecclesie tantum scandalo, quod iam in toto mundo pro peccatis innotuit. Et ideo, si causa Ecclesie ordinatur, ut pacem eius, quam auunculi sui piissimus princeps fecit temporibus, et modo restituat,  ego sacramentis opus non habeo, sed statim egredior. Si autem causa Ecclesie finita non fuerit, item [h 1Kb] sacramentis opus non habeo, quia nunquam de Sancte Euphemie basilica exire dispono, nisi scandalum ab Ecclesia Dei fuerit amputatum. Nam  posteaquam edicta sua piissimus princeps iussit appendi omnibus episcopis diuersarum partium, sed et presbyteris atque diaconibus, nec non et clericis Constantinopolitane Ecclesie ad nos uenientibus, in Placidiana [i 1Kb] domo [i 1Kb] , antequam ad Sancti Petri confugeremus basilicam [k 1Kb] , facie ad faciem ita locuti sumus: Rogate piissimum principem, ut edicta sua que precepit appendi, remouere dignetur, et constitutum commune debeat exspectare; id est ut scandalizati episcopi Latine lingue, aut ad synodum ueniant, aut certe, remota omni uiolentia, suas scripto declarent sententias. Quod si forte preces uestras audire noluerit, uos nulli rei prebeatis assensum, que ad diuisionem tendit Ecclesie, nec contra constitutum comminatione aliqua ueniatis. Quia si hoc forsitan, quod non credimus, feceritis,  noueritis uos ex presenti die, ut preuaricatores, a beati apostoli Petri sede per ministerium uocis mee communione [l 1Kb] suspensos.

Et quoniam his actis non solum ea que commissa fuerant nullo modo sunt correcta, sed etiam ex aliis causis die ipso, in preiudicium regularum ecclesiasticarum, uel iniuriam sedis apostolice, peiora presumpta sunt, nec ulterius eos communionis nostre permisimus esse participes, nec aspectus eorum, post tot preuaricationes, nostri oculi receperunt. Ea enim que uerbo de memorata excommunicatione cunctis episcopis, presbyteris, et diaconibus, aliisque clericis Constantinopolitane Ecclesie uoce publica dixeramus, postea etiam die [m 1Kb] XIX calendarum [n 1Kb] Septembrium nuper preteritarum, in beati Petri basilica  in Ormisda scripto firmauimus: in quo etiam illum, qui sub habitu episcopali lupi rapacis dominico gregi semper tendit insidias, et assumens totius ducatum scandali, uniuersalem Dei perturbauit ac perturbat Ecclesiam, de episcopatus ordine deponentes damnauimus, alios uero, qui superius memorati sunt, a communione suspendimus. Sed ob hoc hactenus paginam ipsius damnationis proferre noluimus, quoniam et clementissimum principem pro tali ac tanto scandalo ea que facta sunt, diuini consideratione iudicii reuocare confidimus, et predictis omnibus oportebat nos spatium penitentie reseruare; imitantes beatum Petrum, cuius sedem tenemus, etsi immeriti.

Chartam uero ipsam excommunicationis atque  damnationis cuidam Christiane persone tradidimus conseruandam, ut si forsitan hi qui excesserant nullo modo corrigere uoluissent, aut si nobis uis aliqua irrogaretur, siue quelibet inquietudo fieret, uel certe humana sorte transitus de hac luce contingeret,  mox eam in celeberrimis locis proponeret, quatenus eius notitia Christianis omnibus patefacta seruaretur in posterum. Dum hec autem prefatis iudicibus diceremus, rogauimus et coniurauimus eos, inuocato omnipotentis Dei iudicio, ut clementissimo imperatori hoc quoque ex nomine nostro suggererent; qui illis qui a nobis excommunicati sunt, in quibus et is quem prediximus est, communicare non debet, ne graue, quod absit, peccatum incurrat. Iis ita se habentibus, per magnificum uirum Petrum referendarium die pridie calendas Februarias, quedam charta nobis est allata, quam a clementissimo principe nullo modo credidimus destinatam, quia nec fuerat pietatis eius manu subscripta. Et dum memorato referendario diceremus ut in ea subscriberet,  diemque quo ab ipso fuerat allata pariter designaret, omnino refugit hoc facere: que res suspicionem nostram, quia charta ipsa a piissimo principe nesciretur, aperte firmauit. Tantis enim a ueritate sepositis rebus atque iniuriis probatur esse plenissima, ut hanc imperialis oris nunquam credatur mansuetudo dictasse, maxime contra illius primi apostolorum uicarium, cuius olim reuerentie se frequentibus scriptis professus est debitorem. Memorata autem charta, licet per se nullas uires obtineat, tamen contra eam ad singula, Deo iuuante, ueraciter atque simpliciter respondetur, quatenus eius falsitas, que sapientibus uiris semper est odiosa, a cunctorum animis plenius excludatur. Nunc autem omnibus hominibus hoc quoque curauimus indicandum, quoniam nos ad sancte Euphemie basilicam sub magno timore  atque anxietate discessimus. Nam cum ad beati Petri basilicam in Ormisda fundatam Augusto mense nuper preterito fugissemus, nullum latere confidimus, quia cum in eadem ecclesia a comitatu pretoris cum multitudine armatorum militum ueniente, tanquam ad bellum instructa acie, a sancto eius altari tracti pedibus traheremur, tenuimus; et super nos etiam ipsa altaris mensa ceciderat, nisi clericorum nostrorum fuisset manibus sustentata.

Postea uero dum nobis dicitur quod exinde, nisi sacramenta uoluissemus accipere, sub omni uiolentia traheremur; memorati iudices a piissimo imperatore directi uoluissent nobis sacramenta prestare: indiculum dedimus per quod dari persone nostre scripto petiuimus iusiurandum; quod clementissimus princeps  non quale nos uoluimus preberi concessit, sed quale ipsi placuit per iudices suos dandum esse dictauit. Et dum sepedicti iudices, posito indiculo super altare, et cataracta beati Petri apostoli, et super crucem, que de ligno passionis Domini habet inclausum, sed et super claues beati Petri apostoli prestitissent corporale iusiurandum; ad Placidianas, tanquam nichil mali ulterius patientes, secundum piissimi principis rediuimus uoluntatem. In qua dum multa mala intolerabilia sepius pateremur, que iam omnibus nota esse confidimus, predictos iudices tam uerbo, dum ad nos sepius a clementissimo fuissent principe destinati, quam etiam scriptis semel, secundo, et tertio credidimus contestandos, ut sacramenta  que dederant conseruarent, et piissimo imperatori suggererent, quatenus nullas inquietudines aut molestias, sicut nobis iuratum fuerat, pateremur. Dumque nichil nostra toties uel uerbo uel scripto contestatio profecisset, sed diebus singulis peiora etiam pateremur; ante biduum natalis Domini per nos ipsos agnouimus, et auribus nostris audiuimus, quia per singulos memorate domus custodiremur ingressus; ita ut illi qui nobis ponebant insidias, a nostris hominibus plurimis uiderentur, et eorum clamores in cubiculo, ubi manebamus, nocte qua discessimus audiremus. Quo facto, cum sub graui desperatione nocturnis horis maximi et pauoris egritudine teneremur, diffugimus, sicut locus ille poterit cunctis hominibus indicare. Nam si circumspiciatur quare quantumque discrimen metu faciente despeximus, ut per paruam  maceriem fabricantium transire compediti dolore nimio in nocturna obscuritate positi cogeremur, tunc poterit euidenter agnosci quanta nobis fuerit temporis pro sola Ecclesie causa necessitas, aut quanta custodia, que nos sub tali discrimine cegit discedere. Sed ne quis forsitan, ut est peruersorum hominum malitia, de predicatione nostra religiosis animis ac Deum timentibus aliqua mentiatur, fidei nostre predicationem huic parue relationi malorum que pertulimus credidimus subiungendam. Sciant igitur uniuersi nos illam fidem predicare, tenere atque defendere, quam ab apostolis traditam, et per successores eorum inuiolabiliter custoditam, reuerenda Nicena synodus 318 Patrum sancto Spiritu sibi reuelante suscipiens redegit in symbolum: ac  deinde tres alie sancte synodi, id est Constantinopolitana 150 Patrum sub pie memorie Theodosio seniore principe facta, et Ephesina prima, cui beate memorie papa Celestinus decessor noster, et Cyrillus Alexandrinus episcopus, presederunt; sed et Chalcedonensis 630 Patrum, que sub pie memorie Marciano imperatore conuenit, cuique sancte recordationis decessor noster papa Leo per legatos suos uicariosque presedit, et prout diuersarum heresum damnanda exigebat aduersitas, eamdem fidem uno codemque sensu atque spiritu declarantes latissime ediderunt. Hinc est quod Deus noster contra errorum huiusmodi feritatem pastorale celitus armauit officium quod beatissimo Petro apostolo trina preceptione commendans ait: Pasce oues meas :  et recte illi pascendarum est cura commissa, cuius fidei preclara confessio Dei est ore laudata. Confitenti enim salutariter ac dicenti: Tu es Christus Filius Dei uiui , perennis beatitudo rependitur, et columbe filius uocitatur, et claues regni celestis accipit. Interrogante siquidem Domino, quem eum dicerent esse filium hominis, eumdem ipsum hominis esse Deique Filium sub mirabili interrogationis responsionisque breuitate confessus est: Tu es Christus Filius Dei uiui. Sacratissime scilicet mysterium incarnationis eius aperiens, dum in unitate persone, seruata gemine proprietate nature, homo idemque Deus, et quod ex matre semper uirgine sumpsit in tempore, et quod natus ex Patre est ante secula,  permaneret. Inconfuse autem, et indiuise, atque inconuertibiliter et subsistentialiter uniens sibi carnem Deus uerbum Emmanuel noster qui lege et prophetis annuntiantibus exspectabatur, aduenit. uerbum caro factum est, et habitauit in nobis : totus in suis, totus in nostris, assumens ex uulua carnem cum anima rationali et intellectuali: et, sicut scriptum est, edificans sibi domum, tanquam sponsus procedens de thalamo suo , ineffabili salutarique mysterio, qui in principio erat uerbum, et uerbum erat apud Deum, et Deus erat uerbum, incarnatus Deus Dei Filius ex Spiritu sancto, et ex beata Maria semper uirgine humanitatis sumpsit initium, ut nos eternitatis sue faceret coheredes, nostre consors dignatus est esse nature, ut nos sue immortalitatis  faceret esse participes: pauper factus est, cum esset diues, ut eius inopia ditaremur : omnia que nostra sunt euacuato noxarum nostrarum chirographo condonauit, sicut uas electionis edocuit: Cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens, in similitudinem hominum factus et habitu inuentus ut homo. Humiliauit se, factus obediens usque ad mortem; mortem autem crucis . Id peragens tam inscrutabilis mysterii et dispensationis arcano, ut mediator Dei et hominum homo Christus iehsu maledicto, quo primus homo terrenus mortis uinculis tenebatur astrictus, secundus homo celestis , dum mortem morte calcaret, absolueret. Passus carne est pro nobis Dei  Filius, crucifixus carne est, mortuus carne est, et die tertio resurrexit, ut diuina impassibili permanente natura, et carnis nostre ueritate seruata, unius eiusdemque Domini Dei nostri Iesu Christi et passiones et miracula fateamur. Ut glorificationem capitis nostri totius Ecclesie corpus aspiciens, quales primitias in capite nostro, id est in Christo Deo ac Domino, intueretur ex mortuis, tales in his qui eius membra sunt in future glorie prestoletur aduentum. Ipse igitur Redemptor noster sedet ad dexteram Patris, unus idemque sine confusione utriusque nature, sine diuisione persone, et ex duabus atque in duabus creditus permanensque naturis, inde uenturus iudicare uiuos et mortuos. Pater autem cum eodem unigenito Filio, et Spiritu sancto, unus est in deitate, et equalis indiscreteque nature. Huius  fidei plenitudinem Dominus noster post resurrectionem mandauit apostolis, dicens: Ite, docete omnes gentes, baptizantes eos in nomine Patris, et Filii, et Spiritus sancti . In nomine, inquit, dixit, non in nominibus; ut in quibus una uirtus, una potestas, una deitas, una eternitas, una gloria, una omnipotentia, una beatitudo, una operatio est, unaque natura, unius quoque nominis existat integritas. Nihil in deitate quippe discretum est, cum tantum personarum proprietas manifesta distinctione signetur. Totum ergo quod Trinitas est permanet consubstantialis et indiscreta diuinitas. Hanc fidem a me sub  breuitate narratam, doctrine prophetice atque apostolice congruentem, suprascriptorum Patrum latius explanauit assertio; cum, sicut diximus, aut hereticorum infestantium conuinceretur aduersitas, aut rectorum dogmatum efficaciter declararetur auctoritas. Hanc quoque fidem prefatarum quatuor synodorum, sed et beatorum decessorum nostrorum epistolis de fidei integritate conscriptis, continet laudanda confessio, que doctrine sedis primi apostolorum per omnia probatur assimilis, et nulla ex parte discordans. Huic ergo fidei uel omnibus que in supradictis quatuor conciliis a sanctis Patribus nostris definita sunt contradicentes, hereticos condemnamus; id est Arium, Macedonium, Eunomium, cum dogmatibus suis, et omnes qui errori eorum consenserunt  atque consentiunt. Anathematizamus etiam Paulum Samosatenum, Photinum, Bonosum atque Nestorium, cum nefariis doctrinis suis, et quicunque eorum blasphemiis prebent aut prebuerunt aliquando consensum. Item anathematizamus ualentinum, Manicheum, Apollinarem atque Eutychem, simulque Dioscorum defensorem, cum exsecrabilibus commentis et predicationibus suis, et omnes qui erroribus eorum usque in die mortis sue implicati manserunt. Sed si quos hereticos nominatim omisimus, in cuiuslibet erroris morbo pollutos, et usque ad suum exitum permanentes, cum propriis erroribus condemnamus, abiicimus atque respuimus: solam fidem catholicam, quam in suprascriptis quatuor sanctis conciliis ab apostolis traditam susceperunt, et suis expositionibus  declaratam per successores suos usque ad nostra tempora transmiserunt inuiolabiliter, operante gratia Domini, custodimus. Et quoniam nullus Christianorum usque ad presentem diem gestarum rerum incertam debet habere notitiam, etiam que post tante relationis supplementum facta sunt simili rationi narramus. Dum hesterna die [a 1Kb] , id est dominicorum, qui fuit pridie nonas Februarias, magnificus uir Petrus referendarius ad nos cum mandatis clementissimi principis remeasset, dicens: Quando uultis ut ueniant iudices, et uobis prebeant sacramenta, quatenus de hac, in qua residetis, ecclesia egredi debeatis, et securi ad regiam ciuitatem remeare? ita ei publica uoce respondimus: Et per gloriosos iudices palatii, sicut prefati sumus, cum quibus et tua magnitudo ad Sanctam Euphemiam uenerat, que superius  sunt dicta mandauimus, et nunc per te denuo clementissimo principi hec dicimus suggerenda. Nos ad pietatem tuam festinantes ante septem annos [b 1Kb] de ciuitate nostra sic egressi sumus, ut nulla haberemus priuata negotia. Nunc quoque suggerimus et rogamus pro pace, quam per pietatem tuam pridem Deus donauit Ecclesie, ut eam nullorum hominum turbari amplius insinuatione permittas nec auctorem totius scandali Theodorum ultra uexare fidem catholicam patiaris: quoniam ante sex menses a nobis inter alios communione sacra priuatus est, et ab episcopatu pro sua prauitate depositus: per eam uidelicet paginam,  quam adhuc pro mansuetudinis uestre intuitu, et spe conuersionis eius, sicut dictum est, publice proferre distulimus. Illud etiam pari modo per magnitudinem tuam eius auribus intimamus, quia de causa Ecclesie per te nullum possumus dare responsum, ob hoc quod quedam, que tibi dicimus nuntianda eius clementie, profiteris te non posse suggerere. Et ideo si directis duobus iudicibus, quorum nomina tibi in presenti prodidimus, sacramenta prestare dignetur, ut post hec sine metu periculi fratrem nostrum Dacium episcopum Mediolanensis Ecclesie, uel alios quos cum eo transmiserimus, loco nostro suscipiat, parati sumus dirigere, ut per eos de ecclesiastica causa quecunque mandauimus, ueraciter innotescant. Siquidem Ecclesie causa nulla sacramenta nobis dari  deposcimus: sed mox pro gratiarum actione eius occurrimus pietati, quia nichil aliud est, quod preter scandalum nos Deo adiuuante perterreat, unde amplius in Sancte Euphemie basilica sedeamus. Supplicamus enim Deo nostro, et precibus indefessis optamus, ut per eum sublata dissensione pax, quam pie memorie auunculi sui fecit ipse temporibus [a 1Kb] , reparetur Ecclesie. Nam si ulla prouenerit ultra dilatio, nos necesse est causam modis omnibus definire; quia neque proximos, neque alios parentes, aut quamlibet substantiam, anime nostre uel piissimi principis opinioni preponimus. Data nonis Februarii, imperante domino Iustiniano perpetuo Augusto, anno 25, post consulatum Basilii uiri clarissimi anno [b 1Kb] 10 .



[c 3Kb] FRAGMENTUM DAMNATIONIS THEODORI EPISCOPI CAESAREAE CAPPADOCIAE A BEATO uIGILIO PAPA FACTAE. Theodorus episcopus sacerdotio et communione priuatur. Constantinopolitanus et reliqui episcopi illius criminis conscii excommunicantur.


uigilius episcopus sancte Ecclesie catholice urbis Rome dixit: Res est quidem diuine conueniens iussioni, patientiam prebere peccantibus, quam non tamen adusque [d 1Kb] decet extendi, ut spe continue impunitatis  iugiter sine correptione peccetur. Quoniam igitur, tu Theodore Cesaree Cappadocie ciuitatis episcopo, qui hactenus ab ordinationis tue tempore, unius anni spatio in Ecclesia cuius gubernacula susceperas, non passus es residere, sed auctoritate nominis episcopalis abusus uniuersalis [e 1Kb] Ecclesie scandala generare non cessas; et a nobis modo familiariter obiurgatus, modo precibus obsecratus, nonnunquam uero fraterna increpatione correptus, sepe etiam diuinarum Scripturarum auctoritate commonitus, uel ecclesiastice consuetudinis conuictus exemplis, semper emendationem sermone promittens, quam factis nequissimis respuebas, nunquam a praua intentione cessasti. Nos uero longanimitatem nostram diuina largitate concessam, tam circa te,  quam circa seductos abs te, pene hoc quinquennio elapso monstrauimus. Primum quidem in eo, quod pro scandalo refrenando condescendentes quorumdam animis, quos aliqua dissipatione [dispensatione] credimus temperandos, quia tu iam eos pluribus annis inquietissimus stimulator accenderas, quedam pro tempore medicinaliter existimauimus ordinanda; tali scilicet conditione, ut, omni in posterum perturbatione sopita, nichil ultra nec uerbo nec litteris quisquam facere ex eadem causa presumeret. At tu praue consuetudinis tractus audacia, neque tunc cessare a conscribendis uel predicandis nouitatibus uoluisti, ita ut sepius libellis episcoporum redditis, et consensum tuum cum eis propria confessione condemnans, eorum uel tuis excessibus sepius a nobis  concedi ueniam postulasses. Post hec autem cum te a presumptione solita nec pudor humane uerecundie, nec sacerdotii pondus, nec timor diuini iudicii cohiberet, dum amplius, quam iustum fuerat, patientiam tuis facinoribus preberemus; ad hoc est causa perducta, quatenus semotis omnibus que de trium capitulorum [f 1Kb] a quibuslibet dicto scriptoue fuerant ordinata, quid de ipsa re facto opus esset, cum Africanarum, Illyricianarum, seu aliarum [Galliarum] [g 1Kb] partium congregata synodo tractaremus, eorum  maxime presentiam requirentes quorum fuerat scandalizata fraternitas. Illud quoque magnopere nobis cum clementissimo principe, presentibus etiam Menna Constantinopolitane ciuitatis, et Dacio Mediolanensis urbis antistite, aliisque tam Grecis quam Latinis episcopis, cum quibus omnibus, etiam tu Theodore pater adfuisti, nec non et presentibus iudicibus atque proceribus uniuersoque senatu conuenit, ne usque ad memoratam concilii diffinitionem quidquam de prefatis tribus capitulis ab aliquo fieri intentaretur [a 1Kb] . Ac deinde tuis ex consuetudine incitamentis liber condemnationem capitulorum ipsorum continens, in palatio, te assistente et instruente, coram quibusdam Grecis episcopis est relectus, a quibus assentationum fauorem tuis uocibus exigebas. Ex quo facto tam tu,  quam tibi consentientes episcopi, mitius licet a nobis quam oportuit increpati, ad promerendam ficta satisfactione ueniam conuolastis. Quis autem commemorare sufficiat que te incitante atque exsequente mala commissa sunt? Nam ut de magnis excessibus tuis parua narremus, totius scandali incitamentum fuisti atque seditio; qui domi tue sedens, antiquarios pretio caro conducens, ea que iurata uoce te non esse facturum usque ad constitutum tempus frequentius firmaueras, conscripsisti; et sub pretextu religionis, ea que Dei Ecclesiam diuiderent, sicut etiam rebus ipsius agnoscitur, perpetrasti. Nam usque ad hoc animum Christianissimi principis falsis suggestionibus perduxisti, ut clementia eius, que in suis hostibus pia semper apparuit, contra nos grauiter  moueretur. Sed hec omnia bona desideria nostra, que pro pace Ecclesie procul dubio militabant, ita animus tuus quietis impatiens dissipauit, ut illa que fraterna collatione et tranquilla episcoporum fuerant reseruanda iudicio, subito contra ecclesiasticum morem, et contra paternas traditiones, contraque omnem auctoritatem euangelice apostoliceque doctrine, edictis propositis, secundum tuum damnarentur arbitrium, dum fidelium nullus ignoret, per quos Dominus ac Deus noster doctrinis celestibus plebem suam iusserit erudiri, uel quibus ligandi soluendique super terram dederit potestatem. Deinde in domo Pacidiana cum Grecarum uel Latinarum [b 1Kb] partium episcopis, qui in urbe regia aderant, et presbyteris ac diaconibus Constantinopolitane Ecclesie  conuenisti: ibique sub magne uociferationis contestatione, tam nos quam frater noster Mediolanensis episcopus prohibuimus, ne aliquis uestrum preuaricationi communis constituti, contempta fraternitate, preberet assensum. Tu autem, sedis apostolice interdicentis per nos auctoritate despecta, ad Ecclesiam in qua edicta ipsa pendebant, reliquos tecum attrahens, perrexisti, ibique aliis adiectis preuaricationibus, missarum solemnia celebrasti [c 1Kb] : et quasi nichil tibi esset prime sedis antistitem presentem et  contradicentem contempsisse, pontificem etiam Alexandrine Ecclesie sacerdotem fratrem nostrum Zoilum, cuius nomen usque ad memoratum diem communicatum uobis fuerat diptychis eximentes, Apollinarem quemdam peruersorem atque Ecclesie ipsius adulterum uobis sociastis, ut uestra iniquitas non solum in remouendo simplicissimo sacerdote, sed etiam in recipiendo patefieret peruersore. Reticemus interim alia, que eodem die a uobis in apostolice sedis et in canonum perpetrata probantur iniuriam, ne detenti enumeratione culparum, quarum inuentor [d 1Kb] ostenderis, quod tibi competit diutius differamus. Et licet ante triginta dies pro memoratis excessibus uestris ab apostolice uos communionis remouissemus consortio, credentes quod  sacerdotali proposito facilius que male gesta fuerant satisfactione congrua curaretis: ideoque ex persona et auctoritate beati Petri apostoli, cuius, licet exigui, nos locum gerimus, cum Dacio Mediolanensi, Ioanne Marsicano, Zaccheo Scyllaceno, ualentino Silue Candide, Florentio Matellicatensi, Iuliano Signino, [e 1Kb] Romulo Numanatensi, Dominico de Calliopoli, Primasio Adrumetino, uerecundo Lunensi [f 1Kb] , Stephano Ariminensi, Paschasio Aletrino, atque Iordane Crotonensi, fratribus et cepiscopis nostris, hac Theodorum, Cesaree Cappadocie ciuitatis quondam episcopum, sententie promulgatione, tam sacerdotali honore et communione catholica, quam omni officio episcopali seu potestate spoliatum esse decernimus; nullis te uacare ulterius rebus, nisi penitentie lacrymis censentes,  quibus percepta remissione culparum, locum communionemque tuam aut a me, aut post obitum meum a successore meo  indulgentie recipias. Teque Mennam Constantinopolitane ciuitatis episcopum, qui non dissimili culpa constringeris, cum omnibus metropolitanis et micropolitanis episcopis, ad tuam diecesim pertinentibus, sed et tuos [g 1Kb] Orientales, uel diuersarum prouinciarum maiorum minorumque ciuitatum episcopos, qui his excessibus, pro quibus Theodorum Cesaree Cappadocie quondam episcopum condemnauimus, prebuistis assensum, humaniore sententia, pro Dei consideratione, tandiu a sacra communione suspendimus, donec unusquisque uestrum errorem sue preuaricationis agnoscens, culpam apud nos propriam competenti  satisfactione diluerit. Hec est subscriptio sancti pape. Deo iuuante, et ipsius gratia, uigilius episcopus sancte Ecclesie catholice urbis Rome, huic damnationi atque excommunicationi Theodori Cesaree Cappadocie, et huic communicantis [h 1Kb] Menne Constantinopolitane urbis episcopi, uel aliorum prefectorum, subscripsi. Data XIX calendas Septembris, imperante domino Iustiniano perpetuo Augusto anno 25, post consulatum Basilii uiri clarissimi anno 11 [10] .





EPISTOLA EUTYCHII AD uIGILIUM. [1Kb] 



 , , , .

, , , , , , , , , , , , ,  , , , , , , , , , . , , , , , , . , , ,  , , . , , , , , . , . , , , , , . , ,  , , , . , , . , , , , , .  , , , , . , , , , , , , , , , , , . . .  , , . , .





[NOTA.]

, , , , .



 Profitetur fidem catholicam, et petit ut questio de tribus capitulis in concilio terminetur.

Sanctissimo et beatissimo domino et consacerdoti uigilio Eutychius.

Scientes quantorum bonorum causa est pax Dei, custodiens corda et sensus fidelium, et colligens eos ut unum idemque sapiant in recta fidei confessione, et ad perficienda diuina mandata, et propitium Deum faciens in his que recta sunt concordantibus: ideo festinantes unitatem conseruare ad apostolicam sedem uestre beatitudinis manifestum facimus, quod nos semper et seruauimus et seruamus fidem ab initio traditam a magno Deo et Saluatore nostro Iesu Christo sanctis apostolis, et ab illis in omni mundo predicatam, et sanctis Patribus explanatam, et maxime  ab his qui in sanctis quatuor synodis congregati sunt, quos per omnia et in omnibus amplectimur et suscipimus, id est, trecentos decem et octo sanctos Patres qui Nicee congregati sunt, et sanctum symbolum siue mathema fidei exposuerunt, et Arianam impietatem anathematizauerunt, et eos qui similia [a 1Kb] eis sapuerunt uel sapiunt. Suscipimus autem et centum quinquaginta sanctos Patres Constantinopoli congregatos, qui idem sanctum mathema explanauerunt, et de deitate sancti Spiritus dilucidauerunt, et heresim Macedonianam, sanctum Spiritum impugnantem, et impium Apollinarium condemnauerunt, cum his qui similia illis sapuerunt uel sapiunt. Suscipimus autem et sanctos ducentos Patres in Ephesina prima synodo congregatos, qui per omnia secuti sunt  idem sanctum symbolum siue mathema, et condemnauerunt Nestorium impium, et impia eius dogmata, et eos qui similia ei aliquando sapuerunt uel sapiunt. Ad hec autem suscipimus et sexcentos triginta sanctos Patres Chalcedone congregatos, qui etiam ipsi per omnia consenserunt predictis tribus synodis [b 1Kb] , et secuti sunt predictum symbolum siue mathema a trecentis decem et octo sanctis Patribus expositum, et a centum quinquaginta sanctis Patribus explanatum, et anathematizauerunt eos qui aliud preter predictum symbolum presumunt docere, aut exponere, aut tradere sanctis ecclesiis Dei [c 1Kb] . Condemnauerunt autem et anathematizauerunt et Eutychem, et Nestorium, et impia eorum dogmata, et eos qui similia eis sapuerunt uel sapiunt. His ita se habentibus,  certum facimus, quod omnia que a predictis sanctis quatuor [d 1Kb] synodis iudicata et definita sunt, et seruauimus, et seruamus; quia etsi per diuersa tempora predicte sancte quatuor synodi facte sunt, tamen unam eamdemque confessionem fidei seruauerunt et predicauerunt. Suscipimus autem et amplectimur et epistolas presulum Romane sedis apostolice [e 1Kb] tam aliorum, quam Leonis sancte memorie de recta fide scriptas, et de quatuor sanctis conciliis, uel uno eorum. Cum igitur predicta omnia et  seruauimus et seruamus, et si in his [a 1Kb] nobis ipsis inuicem consentimus, necessarium est conferri de tribus capitulis, unde quibusdam questio nata est. Et ideo petimus, presidente nobis uestra beatitudine, sub tranquillitate et sacerdotali mansuetudine propositis sanctis euangeliis, communi tractatu eadem capitula in medio proponenda, queri et conseruari [b 1Kb] , et finem questioni imponi Deo placitum [c 1Kb] , et conuenientem his que a sanctis quatuor conciliis definita sunt: quoniam ad augmentum pacis et concordiam Ecclesiarum pertinet, ut omni de medio dissensione sublata, que a predictis quatuor sanctis conciliis definita sunt, inconcussa seruentur, sanctarum synodorum reuerentia in omnibus custodita. His autem et subscripsi incolumis in Domino. Ora pro  nobis, sanctissime et beatissime frater.

Ego Eutychius, misericordia Dei episcopus Constantinopolis noue Rome omnibus suprascriptis subscripsi.





[NOTA.]

Idem libellus scriptus est et ab Apollinario sanctissimo archiepiscopo magne ciuitatis Alexandrie, et a Domnino sanctissimo archiepiscopo Theopoleos, et a Deo amantissimis episcopis qui sub ipsis sunt, qui et presentes erant in hac regia ciuitate, ad eumdem sanctissimum uigilium.



EPISTOLA  XuI. uIGILII PAPAE AD EUTYCHIUM. [1Kb]



 , , .

ยป , ,ยซ ,  , , ยป , , ;ยซ , [. ] , . Inserta est hoc loco superior Eutychii epistola, plenior autem hic est subscriptio aliquot uerbis, ut in editione Latina. , , , , , . , ,  , , , , , , , , , , ,  . , , , , , , . , , , , . , , , , , , ,  () , , , , , , . . , . , , , .





[NOTA.]

, , .



 Commendat eius fidem, et annuit ut de tribus capitulis in concilio agatur.

Dilectissimo fratri Eutychio et episcopis sub te constitutis uigilius.

Repletum est gaudio os nostrum, et lingua nostra [d 1Kb]  exsultatione , quod discordie confusione submota, pacem Deus sue reformauit Ecclesie, ut impleretur quod dictum est [e 1Kb] : Ecce quam bonum et quam iucundum habitare fratres in unum . ualde enim nos in Domino exsultare conuenit, quod caritatis uestre scripto nobis est oblata professio, cuius tenor ita sese habet [f 1Kb] : Scientes quantorum bonorum causa est pax Dei, custodiens corda et sensus fidelium, et colligens eos ut unum idemque sapiant in recta fidei confessione, etc.

His autem et subscripsimus, huius professionis orthodoxe claritatem libenter amplexi, eadem nos per omnia et in omnibus approbantes, custodituros atque inuiolabiliter seruaturos Deo nostro profiteremur [g 1Kb] [profitemur] auctore. Omnibus igitur, que professio  uestra continet, in sua perenniter firmitate durantibus, poposcit uestra fraternitas, ut nobis presidentibus de tribus capitulis, ex quibus questio nata est, sub tranquillitate et sacerdotali mansuetudine sanctis propositis [h 1Kb] Euangeliis conferatur, et finis questioni ipsi Deo placitus et conueniens iis [i 1Kb] que a memoratis sanctis quatuor conciliis definita sunt, imponatur; ut omni de medio dissensione sublata,  que ab eisdem quatuor sanctis synodis definita sunt, inconcussa seruentur, earumdem synodorum reuerentia in omnibus custodita. Quam professionem paternarum traditionum memorem et sequacem, tam in fraternitate uestra quam in omnibus similia confessis atque confitentibus, omni laude plenissimam iudicauimus [a 1Kb] et nostros ex ea re uere [b 1Kb] fratres agnoscimus. Unde diuine clementie supplicamus, ut omnes nos in hac confessione et paternis [c 1Kb] traditionibus permanentes, nostro digni reperiamur officio, et in die diuini iudicii nulli preuaricationi paternarum constitutionum inueniamur obnoxii. Quibus ita predictis postulationibus uestrum [postulationis uestre] desiderium cognoscentes annuimus, ut de tribus capitulis, ex quibus questio nata est, facto regulari  conuentu, seruata equitate, mediis sacrosanctis euangeliis, collationem cum unitis fratribus habeamus [for. habeatis], et finis detur placitus Deo, et conueniens his que a sanctis quatuor sunt definita conciliis: scientes utique, sicut et communis professionis testimonio declaratur, memoratarum synodorum in omnibus reuerentiam custodiri. Deus te incolumem custodiat, frater carissime. Datum uIII [uII] idus Ianuarias, imperii domini Iustiniani perpetui Augusti anno 27, post consulatum Basilii uiri clarissimi anno 12.





[NOTA.]

Eadem forma scripsit et ad Apollinarium sanctissimum, archiepiscopum magne ciuitatis Alexandrie, et ad Domninum sanctissimum, archiepiscopum Theopoleos, et ad synodum ipsis subiectam.





CONSTITUTUM uIGILII PAPAE DE TRIBUS CAPITULIS. 


Gloriosissimo et clementissimo filio Iustiniano Augusto uigilius episcopus.

Inter innumeras sollicitudines quibus oneratur imperiale fastigium, laudabile clementie uestre cognouimus esse propositum, per quod submotis omnibus discordie seminibus, que in agro Domini humani generis inimicus asperserat, uniuersos Domini sacerdotes premissis ad testimonium conscientie sue professionibus, per quas sanctorum Patrum et uenerabilium quatuor synodorum ac presulum sedis apostolice inherere definitionibus atque iudiciis monstrarentur, ad unitatem atque concordiam restituere properastis: quarum professionum formam, ut ecclesiastice  pacis amplectendum posteris tradatur exemplum, presenti, quemadmodum se habet, inserta pagina declaramus.


Exemplum prime professionis quam ad Sancte Euphemie templum fecerunt.

Omnes quidem fideles, maxime uero Dei sacerdotes, pacem et sanctificationem sequi cum omnibus oportet, sine quibus nemo, secundum Apostolum , uidebit Dominum. Nos igitur apostolicam sequentes doctrinam, et festinantes concordiam  ecclesiasticam seruare, presentem facimus libellum. Imprimis quatuor sanctas synodos, Nicenam trecentorum decem et octo, Constantinopolitanam centum quinquaginta, Ephesinam primam ducentorum, in qua in legatis suis atque uicariis, id est beatissimo Cyrillo Alexandrine urbis episcopo, Arcadio et Proiecto episcopis, et Philippo presbytero, beatissimus Celestinus papa senioris Rome noscitur presedisse, et Chalcedonensem sexcentorum triginta sanctorum Patrum suscipimus. Et per omnia et in omnibus, quecunque in omnibus gestis Chalcedonensis concilii aliarumque predictarum synodorum, sicut in iisdem quatuor synodis scriptum inuenitur, communi consensu cum legatis atque uicariis sedis apostolice, in quibus iuxta tempora sua predecessores sanctitatis uestre beatissimi pape senioris Rome ipsis synodis  presederunt, tam de fide quam de aliis omnibus causis, iudiciis, constitutionibus, aut dispositionibus definita aut iudicata, uel constituta, siue disposita sunt, inconcusse, inuiolabiliter, irreprehensibiliter, atque irretractabiliter, sine adiectione uel imminutione aliqua nos promittimus secuturos, nec quidquam contrarium quod ad earum reprehensionem et retractationem uel permutationem siue iniuriam sub qualibet occasione uel nouitate pertineat admissuros, aut tale aliquid presumentibus consensuros:  sed quecunque communi consensu cum legatis atque uicariis sedis apostolice orthodoxe ibidem dicta sunt, ea orthodoxa ueneramur atque suscipimus.

Quecunque anathematizauerunt uel damnauerunt, anathematizamus et nos atque damnamus; et uniuersa, sicut ab iisdem synodis communi consensu cum uicariis sedis apostolice iudicata, aut definita, uel constituta; siue disposita lecta inueniuntur, irretractabiliter atque impermutabiliter conseruamus. Sed et beate recordationis pape Leonis epistolas, et sedis apostolice constituta, que tam de fide quam de firmitate supradictarum quatuor synodorum, processerunt, nos in omnibus secuturos seruaturosque promittimus. Anathematizantes omnem hominem ad ordines et dignitates ecclesiasticas pertinentem,  quicunque contra ea que superius promisimus sub qualibet occasione uel altercatione uenire tentauerit. Libellum autem in causa trium capitulorum, de quibus questio nata est, contra constitutum piissimi principis et beatitudinis uestre, ego quidem nullum feci, sed uolo atque consentio, ut omnes libelli qui facti sunt sub hac forma beatitudini uestre reddantur. De iniuriis autem, quecunque beatitudini uel sedi uestre facte sunt, eas quidem non feci; sed quia pro pace Ecclesie modis est omnibus festinandum, uelut si eas fecissem, ueniam postulo. Quia uero tempore discordie excommunicatos uel non receptos a beatitudine uestra in communionem suscepi, pariter ueniam postulo.

In hac forma fecerunt Mennas Constantinopolitanus  episcopus, Theodorus Cesaree Cappadocie episcopus, Andreas Ephesinus episcopus, Theodorus Antiochie Pisidie episcopus, Petrus Tarsensis episcopus; sed multi alii episcopi idem fecerunt.


Exemplar professionis quam residui episcopi Theophaniorum die nobis fecerunt.

Scientes quantorum bonorum causa est pax Dei, custodiens corda et sensus fidelium, et colligens eos, ut unum idemque sapiant in recta fidei confessione, et ad perficienda diuina mandata, et propitium Deum faciens in his que recta sunt concordantibus, ideo festinantes unitatem conseruare, ad apostolicam sedem uestre beatitudinis manifestum facimus, quod nos semper conseruauimus et conseruamus fidem ab initio traditam a magno Deo et Saluatore nostro Iesu Christo, sanctis apostolis, et ab illis in omni mundo  predicatam, et a sanctis Patribus explanatam, et maxime ab his qui in sanctis quatuor synodis congregati sunt, quos per omnia et in omnibus sequimur et suscipimus, id est trecentos decem et octo sanctos Patres, qui Nicee congregati sunt, et sanctum symbolum siue mathema fidei exposuerunt, et Arianam impietatem anathematizauerunt, et eos qui eadem sapuerunt uel sapiunt. Suscipimus autem et centum quinquaginta sanctos patres Constantinopoli congregatos, qui idem sanctum mathema explanauerunt, et de deitate Spiritus sancti dilucidauerunt, et heresim Macedonianam Spiritum sanctum impugnantem, et impium Apollinarium condemnauerunt, cum his qui eadem cum illis sapuerunt uel sapiunt.  Suscipimus autem et sanctos ducentos Patres in Ephesina prima synodo collectos, qui per omnia secuti sunt idem sanctum symbolum siue mathema, et condemnauerunt Nestorium impium et scelerata eius dogmata, et eos qui similia ei aliquando sapuerunt uel sapiunt.

Ad hec autem etiam suscipimus sexcentos triginta sanctos Patres Chalcedone congregatos; qui etiam ipsi per omnia consenserunt predictis sanctis tribus synodis, et secuti sunt predictum symbolum siue mathema a trecentis decem et octo sanctis Patribus expositum, et a centum quinquaginta sanctis Patribus explanatum, et anathematizauerunt eos qui aliud preter predictum symbolum presumunt docere, aut exponere, et tradere sanctis Dei ecclesiis: condemnauerunt  autem et anathematizauerunt et Eutychetem et Nestorium, et impia eorum dogmata, et eos qui similia eis sapuerunt uel sapiunt. His ita se habentibus, certum facimus quod omnia que a predictis sanctis quatuor synodis iudicata et definita sunt seruamus; quia etsi per diuersa tempora predicte sancte quatuor synodi facte sunt, tamen unam eamdemque confessionem fidei seruauerunt et predicauerunt.

Suscipimus autem et amplectimur epistolas presulum Romane sedis apostolice, tam aliorum, quam Leonis sancte memorie de recta fide scriptas, et de quatuor sanctis conciliis, uel de uno eorum. Cum igitur predicta omnia et seruauimus et seruamus, et in iisdem nobis inuicem consentimus, necessarium  est conferri [confiteri] de tribus capitulis, unde quibusdam questio nata est. Et ideo petimus, presidente nobis uestra beatitudine, sub tranquillitate et sacerdotali mansuetudine, sanctis propositis Euangeliis, communi tractatu eadem capitula in medio proponenda queri et conferri, et finem questioni imponi Deo placitum et conuenientem his que a sanctis quatuor conciliis definita sunt; quoniam ad augmentum pacis, et concordiam Ecclesiarum pertinet, ut, omni de medio dissensione sublata, que a predictis sanctis quatuor conciliis definita sunt inconcussa seruentur, sanctarum synodorum reuerentia in omnibus custodita. His autem et subscripsimus in hunc modum fratres et cepiscopi nostri.

Eutychius episcopus Constantinopolitanus, Apollinaris episcopus Alexandrinus, Domninus [Domnus]  Antiochie Syrie episcopus, Elias episcopus Thessalonicensis; sed et ceteri qui primam professionem non fecerunt, et in hac secunda professione aut subscripserunt, aut seorsum eamdem fecerunt.

His igitur dispositis, optauimus quidem, uenerabilis imperator  eundum ad quemlibet Italie locum, aut certe ad Siciliam, et conuocatis ad nos Africane et aliarum prouinciarum Latine lingue sacerdotibus, uel Ecclesie nostre sacratis ordinibus, secundum consuetudinem tractaremus, et de questionibus trium capitulorum pietati uestre reddoremus plena deliberatione responsum; quod quia fieri serenitas uestra non annuit, hoc iterum noscitur constitutum,  ut oblatis a nobis mansuetudini uestre nominibus de suprascriptis prouinciis, qui nobiscum ad tractandum adhiberentur antistites, clementia uestra faceret aduenire; cui dispositioni item prebuimus ecclesiastice pacis amore consensum. Postea uero hoc magis cum consensu fratrum nostrorum, nostrarum partium episcoporum, nuper ante sanctum Pasche diem pietas uestra constituit, ut exequato numero his pontificibus, qui in Constantinopolitana urbe presentes sunt, de tribus capitulis, ex quibus questio uertitur, secundum superius designatam fratrum nostrorum episcoporum professionem deberemus inire tractatum.

Sed quia, dum ea que pro conseruanda Ecclesiarum pace cum fratribus nostris fieri, uestra dispositione  conuenerant, festinaremus implere, ut adhibita salubri deliberatione communiter, et propter informandam uniuersalem Ecclesiam, cunctis que inter nos geruntur in scriptis deductis atque iacentibus, nostrum ex his collectum de tribus capitulis in questionem deductis iudicium proueniret: continuo pietas uestra [a 1Kb] post illud uolumen, quod nobis ante multos Pasche dies per uirum magnificum Theodorum decurionem palatii destinauit, in quo uos interim quid de tribus sentiretis capitulis exponentes, nostrum poscitis dari ex eadem causa responsum.

Ideoque cum fratres nostri, neque exequato nobiscum numero residere, neque in scriptum que ageremus uel tractaremus redigi paterentur, tanquam  non conuenientia rectitudini loqueremur,  que scribere timeremus; et insuper gloriosissimis ad nos proceribus destinatis insisteret uestra clementia, nostrum de trium capitulorum negotio quam celerrime proferre debere responsum, nec sic destitimus uestre obedire uelle clementie: hoc solummodo postulantes, ut pro infirmitate corporis nostri, que nulli habetur incognita, uiginti dierum nobis daretis inducias, quatenus habito nobiscum, Deo auxiliante, tractatu, definitionis nostre, constituto die scripto, sententiam diceremus: ad fratres et cepiscopos nostros, a quibus similiter de eadem causa responsum uos flagitare dixistis, filium nostrum diaconum Pelagium cum huiusmodi mandato direximus, dicentes. Ut quia constitutus collationis faciende modus fuerat pretermissus, saltem uiginti  dies pro antedicta nostri corporis imbecillitate, quam norunt, nostrum deberent definitum de tribus capitulis sustinere responsum, antiquum et regularem custodientes ordinem, ne ante nostre, hoc est sedis apostolice, cui per Dei gratiam presidemus, promulgationem sententie, quidquam proferre tentarent, unde scandali rursus, que sopita fuerat, oriri posset occasio.

Propositis itaque nobis et diligenter inspectis, inquantum uniuscuiusque capituli in questionem deducti ratio postulabat, synodalibus codicibus atque gestis prolatis, que aliis eorumdem Patrum uel in sanctis quatuor synodis, aut in una earum rescripsisse  [resedisse] monstrantur, synodalibus epistolis inspectis, nichilominus predecessorum nostrorum sedis apostolice presulum constitutis, aliisque probatorum Patrum necessariis instructionibus pertractatis: si qua de his que in questionem deducta sunt, apud patres nostros examinata fuerint, finita atque disposita, memores superius designatarum professionum, inuestigare curauimus: inspicientes dogmata quedam in prima chartacei uoluminis parte per fratrem nostrum Benignum episcopum Heraclee Paphlagonie a uestra parte transmissi iacentia, quorum tenor secundum intellectum subter expositum ad excludendum totius ambiguitatis errorem presenti definitioni nostre tenetur insertus, plena exsecrabilibus blasphemiis, et orthodoxe fidei  ualde inimica esse perspeximus, et procul a Christianis sensibus repellenda. Propterea ergo, ut pote exsecrabilia, atque a sanctis Patribus olim sine dubitatione damnata, nostra quoque sententia anathematizamus atque damnamus, quorum primum capitulum ita se habet:


THEODORI CAPITULUM I.

[b 1Kb] Quomodo igitur tu, quem super omnes maxime decet animarum regimen, illum eumdem, qui ex uirgine natus est, Deum esse, et ex Deo consubstantialem Patri existimari dicis, nisi forte sancto Spiritui imputari  illius creationem non iubes? Sed quis est Deus ex Deo et consubstantialis Patri? Is idem qui ex uirgine natus erat , et qui per Spiritum sanctum secundum diuinas Scripturas plasmatus est, et confictionem in muliebri accepit uentre? Inerat forsitan quia mox quam plasmatus est, et ut templum Dei esset, accepit: non tamen existimandum nobis est, Deum de uirgine natum esse, nisi forte idem existimandum nobis est et quod natum est, et quod est in nato templo, et qui in templo est Deus uerbum: non tamen nec secundum tuam uocem pronuntiandum est omnino, ex uirgine natum Deum esse et ex Deo consubstantialem Patri. Nam si non homo est  assumptus, qui natus est ex uirgine, Deus uero incarnatus; quomodo qui natus est, Deus ex Deo et  consubstantialis dicetur Patri, carne non potente hanc uocem suscipere? Nam est quidem dementia Deum ex uirgine natum esse dicere; hoc enim nichil aliud est quam ex semine eum dicere Dauid de substantia uirginis genitum et in ipsa plasmatum, quia quod ex semine Dauid et de substantia uirginis est, in materno uentre consistit, et sancti Spiritus plasmatum uirtute, natum fuisse dicimus de uirgine. Ut autem aliquis ex hoc concedat dicere ipsis, quod Deus ex Deo et consubstantialis Patri natus est ex uirgine, eo quod est in templo nato, sed non per se natus est Deus uerbum; incarnatus uero, sicut dicit iste sapiens. Si igitur cum carne  eum natum esse dicunt; quod autem natum est, Deus ex Deo, et consubstantialis Patri est: necesse est hoc et carnem dicere, quod si non idcirco caro est, quoniam nec Deus ex Deo, nec consubstantialis Patris, sed ex semine Dauid, et consubstantialis ei cuius semen est, et non id quod natum est ex uirgine Deus est, et ex Deo, et consubstantialis Patri; nisi forte pars Nati, prout ipse in inferioribus partem Christi nominat deitatem; sed non diuina natura ex uirgine nata est; natus autem est ex uirgine, qui ex substantia uirginis constat, non Deus uerbum ex Maria natus est; natus est autem ex Maria, qui ex semine est Dauid, non Deus uerbum ex muliere natus est, sed natus ex muliere, qui uirtute sancti Spiritus plasmatus est in ea; non ex matre natus est consubstantialis Patri , sed qui in posterioribus temporibus in materno uentre sancti Spiritus uirtute plasmatus est, ut pote sine Patre propter hoc dictus.


uigilii responsio.

In suprascripto primo capitulo quoniam per circuitus id uidetur astrui, quia homo purus ex sancta uirgine Maria natus sit, dicendo: Si fatemur Deum uerbum, qui consubstantialis est Patri, carne ex eadem uirgine natum, necesse est ut carnem consubstantialem Patri consequenter esse dicamus. Ideoque quicunque huiusmodi intellectus sapit, docet, credit, aut predicat, et non eumdem uerbum ac Filium Dei per secundam natiuitatem ex sancta Maria incarnatum et natum credit, anathema sit.


 THEODORI CAPITULUM II.

[a 1Kb] Mox autem in ipso plasmato Deus uerbum factus est; nec enim in celum ascendenti solum inerat, sed etiam ex mortuis resurgenti, ut pote et resuscitans eum secundum suam promissionem; nec resurgenti solum inerat, sed etiam crucifixo et baptizato, et euangelicam post baptisma conuersionem peragenti, nec non etiam de baptismo legalem adimplenti constitutionem, et presentato secundum legem, et circumciso, et fetui pannis obuoluto; erat autem forte in ipso et nascente, et cum in utero esset a prima statim plasmatione; dispensationi enim que circa eum erat ordinem imponebat, et particulatim ipsum ad perfectionem perducens.


THEODORI CAPITULUM III.

 Et per tempus ad baptisma ducens, post illud autem ad mortem, deinde secundum suam pronuntiationem resuscitans, ducens in celum, collocans eum ad dexteram Dei per suam coniunctionem, ex qua sedet et adoratur ab omnibus, et omnes iudicabit. Istorum autem omnium finem apud se habebat Deus uerbum, cum in eo erat, et omnia per ordinem complebat; quem ordinem ipse arbitrabatur bene habere per finitionem quidem et uoluntatem, quam antea statuit pro his que euentura erant, et bona uoluntate, quam circa eum habebat, ab initio similiter inerat ei, per ordinem autem placitum ad perfectionem ducebat ipsum.


 uigilii responsio.

In suprascriptis secundo et tertio capitulis hoc uidetur astrui, quia Deus uerbum homini plasmato inerat tanquam alter in altero. Dicendo enim, ut particulatim dispensationi, que circa eum erat, ordinem uideretur imponere, et eum propter bonam uoluntatem, quam circa ipsum habebat, et parabat eum qui assumptus est ad prouectum perfectionis adducere, talibus uerbis dualitas personarum in Domino uno et Deo nostro Iesu Christo exsecrabiliter uidetur induci, et tanquam quemlibet hominem Dei uerbi gratia per spatia temporum profecisse. Ideoque quicunque eo intellectu sapit, docet, credit, aut predicat, anathema sit.


THEODORI CAPITULUM Iu.

 Suam autem cooperationem ad proposita opera prestabat ei qui assumptus; ubi hoc facit in loco sensus fuisse distantem illi qui assumptus est; nec enim eis quibuscunque donauit cooperationem; sensus locum eius obtinebat; si autem et modo precipuam quamdam cooperationem donauit illi qui assumptus est, non hoc faciebat locum sensus deitatem obtinere. Sed si deitas pro sensu fiebat illi qui assumptus est, secundum uestra uerba, quomodo timorem in passione suscipiebat? Quid uehementioribus orationibus ad imminentem necessitatem indigebat, quas cum magna quidem et clamorosa uoce, cum plurimis etiam lacrymis secundum beatum Paulum  referebat Deo, euangelista aperte dicente , quod globis sanguinis similis sudor descendebat? Quid autem angeli aduentu et  uisitatione egebat, animam reficientis in experimento malorum, confortantis eius alacritatem, exercitantis eum ad imminentem passionis necessitatem, tolerare fortiter mala suadentis, urgentis ad patientiam et tolerationem malorum, ostendentis presentium malorum fructum ex passione, mutationem in gloriam bonam circa eum post passionem futuram? qui enim secundum euangeliste uocem  confortabat eum, angelus scilicet, uerbis istis fortem eum faciebat, et infirmitati nature superiorem fieri hortabatur, et corroborando cogitationes eius fortem eum faciebat.


uigilii responsio.

In suprascripto quarto capitulo, quia dici intelligitur, quod sicut aliis hominibus donauit suam cooperationem Deus, ita et ei qui assumptus est, licet  precipuam, tamen similiter ut aliis hominibus dicitur esse donatam, et ita purum atque infirmum hominem circa passionem angeli eguisse presidio, ut ei pro corroborandis cogitationibus eius futura gloria promitteretur de tolerantia passionis; que si quis ita sapit, docet, credit, aut predicat, anathema sit.


THEODORI CAPITULUM u.

uade post me, Satana, scandalum mihi es, quod non sapis ea que Dei sunt, sed ea que hominum , non est confusio mihi mors, non fugio ipsam ut indecentem ad humanam gloriam respiciens. Sustinebo autem meliori animo experimentum  mortis pro plurimis bonis futuris, in quibus et ipse fuero, et per omnes, ne mihi animum ledas atque turbes, tanquam confusione dignum fugere admones mortis experimentum.


uigilii responsio.

In supradicto quinto capitulo dicitur, quod ideo iehsu Christus uerba Petri apostoli fuerat aspernatus, quando ei dixit: uade post me, Satana, scandalum mihi es, quia non sapis ea que Dei sunt : ne dissuasione eius animus ipsius perturbatus refugeret passionem, et quia passione sua proficeret, et pro pluribus bonis exinde adipiscendis. Qui igitur hec ita sapit, docet, credit, aut predicat, et non magis nobis mortem ipsius, quam  propria carne suscepit, eterne credit uite premia contulisse, anathema sit.


THEODORI CAPITULUM uI.

Quod enim dictum est: Ducebatur a Spiritu , aperte hoc significat, quod ab eo regebatur, ab eo ad uirtutem propositorum confortabatur, ab eo ad hec que oportebat ducebatur, ab eo quod decebat docebatur, ab eo cogitationibus corroborabatur, ut intantum certamen sufficeret, sicut et beatus dicit Paulus: Quicunque Spiritu Dei aguntur, hi sunt filii Dei ; duci Spiritu dicens illos qui ab eo gubernantur, ab eo docentur, ab eo ad melius constituuntur, ab eo competentium doctrinam accipiunt. Cum dixisset autem euangelista, quod Spiritu sancto plenus regressus est ab Iordane, aperte demonstrauit  quod huius causa sancti Spiritus habitationem in baptismate suscepit, ut inde propositam caperet uirtutem; unde et ad certamen illud quod pro nobis erat ad diabolum effecturus, Spiritu ducebatur.


uigilii responsio.

In suprascripto sexto capitulo rursus tanquam purus homo a Spiritu, cuius presentiam post baptisma suscepisse dicitur, ad omnia ductus perhibetur, confortatus et edoctus, sicut ceteri homines, de quibus, ut hic uidetur dici, Apostolus ait: Quicunque Spiritu Dei aguntur hi sunt filii Dei . Si quis hec ita sapit, docet, credit aut predicat, et non Deum uerbum incarnatum unum esse credit, et confitetur, et predicat Christum, anathema sit.


 THEODORI CAPITULUM uII.

Dicant igitur nobis omnium sapientissimi, si pro sensu Domino Christo, qui est secundum carnem, deitas facta esset, sicut dicunt, quid sancti Spiritus operatione ad hec Christus indigebat? Nec enim Unigeniti deitas Spiritu indigebat ad iustificationem, Spiritu indigebat ad uincendum diabolum, Spiritu indigebat ad operanda miracula, Spiritu indigebat ut doceretur ea que decebat peragere, Spiritu indigebat ut immaculatus appareret. Si enim pro sensu quidem deitas sufficiebat, ad omnia autem eius uirtus, necesse erat inde omnia fieri, ut superflua esset sancti Spiritus habitatio: sed nunc unctum esse dicit ipsum Spiritu, et habitasse in eo Spiritum, et ad omnia adiuuisse proposita,  et doctrinam inde ipsum accepisse et uirtutem, et inde impetrasse iustificationem, et inde immaculatum factum esse.


uigilii responsio.

In suprascripto septimo capitulo hoc dici intelligitur, quia ut ceteri homines ad iustificationem suam et ad uincendum diabolum, et ad operanda miracula, et ut doceretur ea que decebat eum agere, et ut immaculatus appareret, habitatione sancti Spiritus eguisse, et ipso Spiritu eum ad omnia adiutum fuisse proposita. Quicunque hec ita sapit, docet, credit aut predicat, et non sua deitate Christum, ut pote uerum Deum, omnia operatum fuisse que uoluit, et operari que uolet, sed tanquam purum hominem sancti Spiritus eguisse solatio, anathema sit.


 THEODORI CAPITULUM uIII.

Hoc quod ante secula erat, dicit in ultimis factum esse temporibus, ut pote quibusdam hoc confitentibus; cum nemo ex his qui pietatis curam habent, istum patitur morbum habere dementie, ut dicat eum qui ante secula est, in ultimis factum esse. Et ex his infert quod necesse est, et hoc quod in ultimis est, ante secula esse, et accusat eos qui non omnia similiter cum obuersione dicunt; quasi hi qui unum esse Filium confitentur, necessitatem habeant cum obuersione omnia dicere. Et quis non beatificet uestram dementiam? Quis autem non optet tales impetrare doctores, tantam confusionem rationi pietatis introducentes, ut dicerent, hoc quod ante secula est, factum est in ultimis, et hoc alienarent  sua natura, et ad deterius deducerent, deinde obuerterent, quod et hoc quod est in ultimis, ante secula est, cum oporteret forte dicere, quia quod ante secula erat, assumpsit hunc qui in ultimis erat secundum beati Pauli uocem . uestras igitur leges sequentes, et a tua sapientia constitutam obuersionem, imo magis subuersionem suscipientes age omnia simul confundamus, et nulla iam sit discretio, nec Dei forme, nec serui forme, nec templi sumpti, nec eius qui in templo habitauit, nec eius qui solutus est, nec eius qui suscitauit, nec eius qui perfectus est in passionibus, nec eius qui perfecit, nec eius qui memoriam meritus est, nec eius qui memor factus est, nec eius qui uisitatus est, nec eius qui uisitauit, nec eius qui paulo minus ab angelis minoratus est, nec eius qui minorauit,  nec eius qui gloria et honore coronatus est, nec eius qui coronauit, nec eius qui constitutus est super opera manuum Dei, nec eius qui constituit, nec eius qui accepit ista ad subleuationem, nec eius qui dedit subleuationem.


uigilii responsio.

In suprascripto octauo capitulo diuersis modis uidetur induci dualitas personarum per hoc quod dicitur: Non ipse qui ante secula erat, in ultimis dicendus est uenisse temporibus; sed quasi altera sit assumentis humanitatem, altera assumpti persona. Si quis igitur hec ita sapit, docet, credit aut predicat, et non eumdem Deum uerbum, qui ante secula ex Patre natus est, in ultimis temporibus ex beata  uirgine Maria incarnatum et natum esse fatetur, ut unus idemque sit Christus in utraque natura, anathema sit.


THEODORI CAPITULUM IX.

Istum igitur uirum, in quo statuit omnium facere iudicium ad fidem futurorum, cum resuscitasset eum ex mortuis, et iudicem omnium demonstrasset, secundum beati Pauli uocem , meriti [a 1Kb] unitate ad seipsum dignatus est: et per coniunctionem ad se factam, talium participem fecit, ut et adorationis communionem haberet; omnibus quidem diuine nature debitam adorationem reddentibus, comprehendentibus autem adoratione et illum quem inseparabiliter scit esse coniunctum. Ex quo manifestum est, quod ad maiora eum perduxerit.


 uigilii responsio.

In suprascripto nono capitulo coniunctionis et participationis cuiusdam uocabulo, quasi Dei ad hominem Christum facte, diuinis Christus asseritur operibus decorari; per que rursus dualitas inducitur personarum. Si quis igitur ita sapit, docet, credit aut predicat, et non unum eumdemque Christum Deum ac Dominum nostrum manentibus in suis proprietatibus differentiis naturarum, agnoscit et credit, anathema sit.


THEODORI CAPITULUM X.

Ego quidem, quem uidetis, nichil quidem facere possum secundum meam naturam, cum homo sim, operor autem, quia in me manens Pater omnia facit; quoniam  enim et ego in Patre, et Pater in me ; Deus autem uerbum unigenitus in me est; certum est quod et Pater cum ipso in me manet, et opera facit. Et non est mirandum de Christo hec existimari, cum euidenter ipse de ceteris hominibus dicat: Qui diligit me uerbum meum obseruabit, et Pater meus diliget eum, et ad eum ueniemus, et mansionem apud eum faciemus . Si enim apud unumquemque huiusmodi hominum et Pater et Filius mansionem faciunt, quid existimandum est, ut in Domino secundum carnem Christi ambo simul putarentur manere, communionem eorum secundum substantiam, communionem etiam mansionis forsitan suscipientem?


uigilii responsio.

In suprascripto decimo capitulo ita in homine  Christo Deus uerbum inesse dicitur, sicut Pater, ut per hoc aut et Pater incarnatus esse uideatur, sicut et Filius; aut nec Filius sit incarnatus, sicut nec Pater, aut magis uterque in tertia persona hominis habitare. Qui igitur ita sapit, docet, credit aut predicat, anathema sit.


THEODORI CAPITULUM XI.

Ita et animam, ut pote humanam et immortalem constitutam, et sensus participem prius accipiens, et per resurrectionem in immutabilitatem constituens, sic et nobis eorumdem istorum per resurrectionem prebuit communionem. Ideo autem ante resurrectionem ex mortuis increpat quidem Petrum, ut suis cum uocibus  scandalizantem; et in magna trepidatione per tempus passionis constitutus, apparitione angeli indiget confortantis eum ad patientiam et tolerantiam imminentium malorum. Post resurrectionem autem ex mortuis, et in celos ascensum, impassibilis factus et immutabilis omnino, et ad dexteram Dei sedens, iudex uniuersi est orbis terrarum, ut pote in eo diuina natura faciente iudicium.


uigilii responsio.

In suprascripto undecimo capitulo eadem repeti uidentur que superius in quarto iam dicta sunt, quod ante passionem ita infirmus fuerit Christus, ut in magna trepidatione passionis tempore constitutus angeli uideretur eguisse solatio. Quod quia uelut purum hominem, qui huiusmodi auxiliis egeat, significare  uidetur, si quis ita sapit, docet, credit aut predicat, anathema sit.


THEODORI CAPITULUM XII.

Sic igitur et hic sapientissimum [sapientissime] omnium habere nos doces Christi sensum, ut sanctum Spiritum habentem illum qui sensui Christi [habentes illum qui sensus Christo], aliquam uirtutem adimplebat, prudentiam eius [ei] prestans ad omnia que agenda erant, sicut et in precedentibus demonstrauimus, quod ab ipso quidem in eremum ad certamina que contra diabolum erant ducebatur; unctionem autem illius et scientiam et uim eorum que agenda erant accipiebat; et illius particeps factus, non solum miracula faciebat, sed etiam quomodo uti oportebat miraculis, sciebat subtiliter,  ut notam quidem faceret gentibus pietatem, pateretur autem laborantium infirmitates, et sic ad effectum suam uoluntatem duceret, et iustificabatur inde, et immaculatus ostendebatur, siue reparatione peiorum, siue custodia meliorum, siue etiam paulatim ad meliora profectibus.


uigilii responsio.

In suprascripto duodecimo capitulo eadem que in septimo capitulo uidentur exponi, asserendo Dominum nostrum Iesum Christum per habitationem sancti Spiritus ad omnia informatum, et per tempora ad perfectionem unctionis eius auxilio peruenisse. Si quis igitur eum non sua deitate perfectum esse credens, sed tanquam purum hominem unctione sancti Spiritus indigentem fuisse adiutum sapit, docet,  credit aut predicat, anathema sit.


THEODORI CAPITULUM XIII.

Quomodo igitur sequentiam habet, eo quod homo factus est Deus, iustum hominem Deum uerbum esse dicere: si enim homo est Deus uerbum, ut ipse dicis, omnimode de homine dicemus ea que de Deo uerbo euangelista dicit. Quid autem dicit? In principio erat uerbum, et uerbum erat apud Deum, iste erat in principio apud Deum: omnia per ipsum facta sunt, et sine ipso factum est nichil quod factum est . Ergo si homo est Deus uerbum, dicemus de ipso: In principio erat homo, et homo erat apud Deum, et Deus erat homo, erat homo in principio apud Deum; omnia  per ipsum facta sunt, et sine ipso factum est nichil quod factum est. Si enim homo est Deus uerbum, sicut dicis, conuenient omnia ipsi que de Deo uerbo dicit euangelista.


uigilii responsio.

In suprascripto decimo tertio capitulo negari uidetur Deum uerbum hominem factum, et rursus hominem uerbum Deum esse, ut per hoc inducatur, sicut superius dictum est, dualitas personarum. Si quis igitur ita sapit, docet, credit aut predicat, et non potius, manente in Domino Deo nostro Iesu Christo inconuertibiliter atque indiuise differentia naturarum, sic una persona, siue subsistentia eius esse creditur, ut et Deus uerbum sine ulla diuine nature sue conuertibilitate homo esse, et assumpta humanitas propter  singularitatem persone inconuertibiliter Deus esse credatur, anathema sit.


THEODORI CAPITULUM XIu.

[a 1Kb] Hoc quidem quid est, Ad Patrem meum et Patrem uestrum, et Deum meum et Deum uestrum . Nemo sic demens est, ut alii cuidam conuenire diceret, nisi templo Dei uerbi assumpto pro nostra salute homini, qui est mortuus, et resurrexit, et ascensurus esset in celos, et patrem sibi ascribit cum discipulis suis Deum, et ipse gratia adoptionem meritus: et Deum suum appellat, quia cum ceteris hominibus similiter ut esset accepit. Unde propter communitatem quidem nature, Patrem meum et Patrem uestrum dicit, et Deum meum et Deum uestrum. Diuisit autem iterum suam personam ipsis, principium gratie significans,  propter quam ad Deum uerbum coniunctione in loco ueri Filii ab omnibus honoratur hominibus.


uigilii responsio.

In suprascripto quarto decimo capitulo per hoc quod legitur in Euangelio: Ascendo ad Patrem meum et Patrem uestrum, Deum meum et Deum uestrum , ita intelligitur, quod iehsu Christus Dominus et Deus noster, sicut ceteri homines, gratiam adoptionis, ut Filius Dei diceretur, acceperit, et quasi per coniunctionem ad Deum uerbum in locum ueri Filii ab omnibus adoretur. Quod si quis ita sapit, docet, credit aut predicat, et non magis unum Iesum Christum Filium Dei et Dominum nostrum in duabus inconfusis et inseparabilibus intelligit et credit esse naturis, anathema sit.


 THEODORI CAPITULUM Xu.

Hoc quod dictum est: Accipite, pro accipietis, dicit. Si enim cum insufflasset, Spiritum dedisset discipulis , superfluum erat dicere postea his, et maxime tempore ascensus in celos non separari ab Ierusalem, sed exspectarent  promissionem Spiritus; et in sequentibus: Sed accipietis uirtutem, superueniente Spiritu sancto in uos . Aduentum autem ipsum sancti Spiritus super discipulos Lucas factum esse dicit quinquagesimo  die resurrectionis, post ascensum. Et illud tamen animaduertendum est, quod si ab insufflatu suscepissent Spiritum, non diceret: Accipite, sed, quoniam accepistis; hoc enim quod dictum est: Accipite, his conuenit qui nondum acceperunt.


uigilii responsio.

In suprascripto decimo quinto capitulo dicitur, quia insufflans Dominus noster iehsu Christus post resurrectionem suam in facies discipulorum suorum non dederit eis Spiritum sanctum, sed dandum significauerit: ut per hoc aut ueritas ipsa  putetur esse mentita, aut tanquam purum hominem illo flatu non habuisse quod daret, aut dare minime potuisse. Si quis igitur hec ita sapit, docet aut predicat, anathema sit.


 THEODORI CAPITULUM XuI.

Dicit ad Thomam: Infer digitum tuum huc, et uide manus meas; et porrige manum tuam, et mitte in latus meum, et noli esse incredulus, sed fidelis . Quoniam, dicit, non credis, et tactum solum sufficere tibi ad credendum putas , tange manu, et cape experimentum, et disce credere, et non diffidere. Thomas quidem cum sic credidisset, Dominus meus et Deus meus, dicit: Non ipsum Dominum et Deum dicens. Non enim resurrectionis scientia docebat etiam Deum esse eum qui resurrexit, sed quasi pro miraculo facto Deum collaudat.


uigilii responsio.

In suprascripto decimo sexto capitulo de illo loco  Euangelii ubi Thomas apostolus palpans figuras [b 1Kb] clauorum dixit: Dominus meus et Deus meus , asseritur quod Thomas apostolus non ipsum Iesum Christum Dominum Deumque confessus sit, et quia resurrectionis scientiam non doceret, uel quia Deus esset qui resurrexit, sed quia magis pro miraculo facto Thomas apostolus Deum laudauerit. Si quis igitur hec ita sapit, docet, credit aut predicat, et non potius Thome confessione et uerum Deum esse Iesum Christum et in uera carne eum resurrexisse declaratum credit, anathema sit.


THEODORI CAPITULUM XuII.

Ille autem dixit oportere penitentiam agere eos pro crucis iniquitate, et agnoscentes Saluatorem et auctorem bonorum omnium Iesum Christum, quoniam propter  ista peruenit et assumptus est de diuina natura, in ipsum fidem suscipere, et eius discipulos fieri, ante omnia autem ad baptisma accedentes; quod ipse tradidit nobis, preformationem quidem habens sperationis futurorum, in nomine autem celebrandum Patris, et Filii, et Spiritus sancti: hoc enim quod est. Ut baptizetur unusquisque in nomine Iesu Christi , non hoc dicit ut uocationem que in nomine Patris, et Filii, et Spiritus sancti est, relinquentes, Iesum Christum in baptismate uocent, sed quale hoc est, quod in  Moyse baptizati sunt in nube et in mari, ut diceret, quia sub nube et mari Aegyptiorum separati sunt, liberati eorum seruitute, ut Moysis leges attenderent: tale hoc est, ut cum ad ipsum accessissent tanquam Saluatorem et omnium bonorum auctorem et doctorem ueritatis, ab ipso, ut pote auctore bonorum et doctore ueritatis, uocarentur, sicut omnibus hominibus quamque sectam sequentibus consuetudo est ab ipso dogmatis inuentore uocari, ut Platonici, Epicurei, Manichei, et Marcioniste, et si quidam tales dicuntur: eodem enim modo et nos nominari Christianos iudicauerunt apostoli, tanquam per hoc certum facientes, quod istius doctrinam oportet attendere: sic et quod ab ipso datum est susciperent baptisma, in ipso quidem primo constitutum, qui et primus baptizatus est, ab ipso autem et ceteris traditum, ut secundum preformationem futurorum  celebretur.


uigilii responsio.

In supradicto decimo septimo capitulo ex uerbis B. Petri, quibus in Actis apostolorum dicit: Baptizetur unusquisque uestrum in nomine Iesu Christi, hoc astruitur, quia in ea inuocatione, que in nomine Patris et Filii et Spiritus sancti fit, non contineatur et Christus et quod dixit Petrus apostolus, debere eos in Christi nomine baptizari, ut secundum hunc intellectum appareat introducta quaternitas. Adiicitur etiam in eodem capitulo, quia sic a Christo Christiani uocemur, quemadmodum diuersarum sectarum et errorum sequaces ab inuentoribus et magistris suis sunt sortiti uocabula, ut a Platone Platonici, a Marcione Marcioniste,  et a Manicheo [Manete] Manichei. Si quis hec ita sapit, docet, credit aut predicat, anathema sit. Nos enim ideo Christiani uocamur et sumus, quia ipsum Dominum nostrum Iesum Christum in baptisma percipientes induimus, ipso nobis existente capite omnes in eodem unum corpus efficimur.


THEODORI CAPITULUM XuIII.

Et secundum duas rationes locum imaginis obtinet: qui enim amant quosdam, post mortem eorum sepius imagines statuentes, hoc sufficiens mortis solatium habere arbitrantur: et eum qui non uidetur, nec presens est, tanquam in imagine aspicientes, putant uidere, ita flammam desiderii et uigorem placantes: sed etiam illi qui per ciuitates habent imperatorum imagines, tanquam presentes et uidentes honorare uidentur eos qui  non sunt presentes, cultu et adoratione imaginum. Ista autem utraque per illum adimplentur: omnes enim qui cum illo sunt, et uirtutem sequuntur, et debitorum Dei parati redditores, diligunt eum et ualde honorant, et caritatem quidem ei, diuina natura licet non aspiciatur, adimplent in illo qui ab omnibus uidetur, sic omnibus existimantibus, ut ipsum uidentibus per illum, et illi semper presentibus, et honorem uero omnem sic attribuunt tanquam imagini imperiali, cum quasi ipso sit diuina natura, et in ipso spectetur. Si enim et Filius est qui inhabitare dicitur, sed cum eo est etiam Pater, et inseparabiliter omnimodo ad Filium esse ab omni creditur creatura, et Spiritus autem non abest, ut pote etiam in loco unctionis factus ei, et cum  eo est semper qui assumptus est; et non mirandum est, cum etiam in quibuslibet hominibus uirtutem sequentibus cum Filio et Patre esse dicitur: ueniemus enim et ego, et Pater, et mansionem apud eum faciemus . Quod autem et Spiritus huiusmodi hominum inseparabilis est, certum est omnibus.


uigilii responsio.

In suprascripto decimo octauo capitulo ita inuisibilis Dei imago asseritur esse Christus, tanquam si absentium principum imagines pro eorum colantur honoribus. Que si quis ita sapit, docet, credit aut predicat, anathema sit.


THEODORI CAPITULUM XIX.

Hoc enim quod, Hic est Filius meus dilectus in quo mihi complacuit , in baptismate adoptionem  demonstrat, sed non comparatione [secundum comparationem] Iudaice adoptionis: quia et ad illos dictum erat: Ego dixi: Dii estis, et filii excelsi omnes, et: Filios genui et exaltaui : eius adoptionis precipuum, eo quod dixit: Dilectus, et in eo mihi complacuit , ostendens. Propter hoc et uox Patris fiebat adoptionem confirmans, et Filii nominatione per adoptionem secundum gratiam eum qui uere Filius est demonstrabat: cuius coniunctio ad ueram et firmam adoptionem istum constituebat: et Spiritus sanctus in specie columbe descendens permansit super eum, quatenus in coniunctione ad eum qui uere Filius est, eius cooperationi intentus maneat, firmam adoptionis habens dignitatem. Per omnia autem in quo primo adoptionis performabatur baptisma, dico  autem Domini Christi ex Patre, et Filio, et Spiritu sancto, hoc quod fiebat complebatur.


uigilii responsio.

In suprascripto decimo nono capitulo, ubi Euangelium secundum Lucam de baptismo Christi uidetur exponi, due sunt reprehensiones: una quia dualitas inducitur filiorum, cum per adoptionem uidetur dici Christus Filius Dei; alia, quia in nomine Trinitatis ipse quoque asseritur baptizatus; per quod quaternitas sine dubitatione monstratur. Si quis igitur hec ita sapit, docet, credit aut predicat, anathema sit.


THEODORI CAPITULUM XX.

Ideo ergo differentiam quidem Dei uerbi et recepti hominis tantum nobis ostendit psalmus: diuisa uero hec in Nouo Testamento reperiuntur, Domino quidem  in se accipiente primordia psalmi, in quibus factorem cum dicit esse creature, et eleuatam habere super celos magnificentiam, et mirificari in omni terra. Apostolo autem supradicta que de homine dicuntur, qui tantum beneficiorum meruit, quomodo non manifestum, quod alterum quidem nos diuina Scriptura docet euidenter esse Deum uerbum, alterum uero hominem, et multam eorum esse ostendit nobis differentiam: nam iste quidem memorat, ille autem memoriam meretur: et iste quidem uisitat, alter autem cum uisitationem meretur, beatus dicitur: et iste quidem beneficium dando minuit paulo minus ab angelis, ille autem et per talem minutionem beneficium accepit: et iste quidem gloria et honore coronat, alter autem coronatur, et pro his  beatus dicitur: et iste quidem constituit ipsum super omnia opera manuum eius, et omnia subiecit sub pedibus eius: alter autem meritus est dominari eis, quorum antea non habebat potestatem.


uigilii responsio.

In suprascripto uigesimo capitulo, ubi octauus psalmus uidetur exponi, et nudus homo  Christus asseritur, et diuisus a uerbo monstratur, et dualitas inducitur personarum. Que si quis ita sapit, docet, credit aut predicat, et non ita in Christo Domino duas naturas inuisibiliter et inconfuse unitas intelligat, ut manente earumdem differentia naturarum, ipse unus atque idem uerus sit Dei et uerus hominis Filius, anathema sit.


 THEODORI CAPITULUM XXI.

Sed non uolentes ista considerare, uoces omnes trahere ad Dominum tentant Christum, ut ea que de populo facta sunt simili modo intelligerent, et risum prestarent Iudeis, quando ex scriptorum sequentia nichil ad Dominum Christum pertinentes ostendant uoces.


THEODORI CAPITULUM XXII.

Tale est, et quod non derelicta est anima eius in inferno, nec caro eius uidit corruptionem : nam propheta quidem supra modum ipsam ponit circa populum prouidentiam, uolens dicere, quoniam inter tentabiles eos ab omnibus conseruauit malis. Quoniam autem hoc uerum et ex ipsis rebus euentum accepit in Domino Christo, frequentissime de eo loquens beatus  Petrus, utitur uoce; ostendens quoniam quod de populo supra modum dictum est, ex quadam ratione utente uoce propheta, hoc uerum euentum in ipsis rebus accepit nunc in Domino Christo.


uigilii responsio.

In suprascriptis uigesimo primo et uigesimo secundo capitulis hoc uidetur dici, quod prophetiam, que ex persona Christi loquens ait: Non derelinques animam meam in infernum, nec dabis Sanctum tuum uidere corruptionem , non de ipso Christo predictam fuisse, sed de populo Isrelitice generationis: beatum uero Petrum apostolum ad Christum hanc prophetiam per euentum aptare uoluisse . Et ideo qui hec ita sapit, docet, credit aut predicat, anathema sit.


 THEODORI CAPITULUM XXIII.

Eumdem intellectum habet et illud: Diuiserunt sibi uestimenta mea, et super uestimentum meum miserunt sortem . Quod etenim psalmus nullatenus conuenit Domino, certum est: neque enim erat Domini Christi, qui peccatum non fecit, nec inuentus est dolus in ore eius , dicere: Longe a salute mea uerba delictorum meorum . Sed et ipse Dominus, cum secundum communem hominum legem in passione opprimeretur, Deus meus, Deus meus, quare me dereliquisti ? misit uocem; et apostolis: Diuiserunt sibi uestimenta mea,  et super uestimentum meum miserunt sortem , ad eum traxerunt manifeste: quoniam quod supra modum dictum fuerat prius a Dauid, propter illata ei mala, hoc ex operibus euenit in Domino Christo, cuius et uestimenta diuiserunt, et sorti tunicam subiecerunt.


uigilii responsio.

In suprascripto uigesimo tertio capitulo exponendo quedam uigesimi primi psalmi uerba, quibus dicitur: Diuiserunt sibi uestimenta mea, et super uestem meam miserunt sortem, negantur Iesu Christo Domino conuenire; sed quod Dauid propter quedam mala que perpessus est, de se dixerit, euangelistam ex euentu ad Christum traxisse, et adiicitur, quia non poterat dicere Dominus iehsu, qui peccatum non fecit: Longe  a salute mea uerba delictorum meorum : et ideo qui hec sapit, docet, credit aut predicat, et non ea in quibus delictorum meminit, ad corpus ipsius, quod est Ecclesia, que in hoc mundo sine delicto esse non potest, intelligit pertinere; illa autem de diuisione uestimentorum, non specialiter de ipso capite, id est Domino Deo nostro Iesu Christo predicta, et in ipso credit esse completa, anathema sit.


THEODORI CAPITULUM XXIu.

Foderunt manus meas et pedes , et omnia perscrutabantur, et que agebam, et que conabar. Nam foderunt, ex translatione dicit eorum qui per fossionem scrutari que in profundo sunt tentant. Dinumerauerunt omnia ossa mea : totius mee  fortitudinis et totius mee substantie detentores facti sunt, ut etiam numero mea subiicerent. Istud autem ex consuetudine quam habent hostes dixit, qui quando obtinuerint, numero [a 1Kb] et talis subtilem notitiam inuentorum faciunt [Locus corruptus]. Propterea et sequenter dicens: Ipsi uero considerauerunt, et conspexerunt me, intulit: Diuiserunt sibi uestimenta mea, et super uestimentum meum miserunt sortem. Considerantes enim me, ait, et conspicientes quod omnia eis euenerunt in me desiderata  iam, tanquam me omnino malis dedito, sicut hostes, mea post uastationem et captiuitatem diuiserunt sorte diuisionem eorum facientes. Et euangelista quidem in Domino uerba ex rebus assumens, eis usus est,  sicut et in aliis diximus. Nam quod non pertineat ad Dominum psalmus, in superioribus euidenter ostendimus. At uero beatus Dauid supra modum ista magis in his que ab Absalom facta sunt, dixit: quoniam dum recessisset Dauid, iure belli metropolim ingressus, omnes quidem obtinuit res regales, non piguit autem patris cubile inquinare.


uigilii responsio.

In suprascripto uigesimo quarto capitulo de memorato eodem uigesimo primo psalmo illa uerba ubi dicit: Foderunt manus meas et pedes meos, dinumerauerunt omnia ossa mea: ipsi uero considerauerunt  et inspexerunt in me ; asseritur non de Christo esse predicta, sed Dauid hoc de se dixisse propter tyrannidem Absalom, qui regiam urbem substantiamque peruaserat, atque in terra omnia dinumerauerat patris; sed euangelistam hec ex euentu ad Christi traxisse personam. Qui igitur hec ita credit, sapit, docet aut predicat, anathema sit.


THEODORI CAPITULUM XXu.

Quoniam [a 1Kb] cibi et potus suaues quidem fiunt in tempore gaudii, insuauia autem et amara in tristitia; talia erant  que ab illis fiebant, ut ex tristitia et ira esset quidem mihi in locum fellis cibus, esset autem et potio aceto nichil differens. Maxime autem hoc fit in iracundiis que cum tribulatione fiunt, quod uerisimile erat pati eos contra suos. Usus est autem euangelista hoc testimonio in Domino, et ipse autem Dominus:  Zelus domus tue comedit me , de seipso dicens. Et beatus Paulus de Iudeis loquens: Fiat mensa eorum , etc.; beatus Petrus de Iuda: Fiat habitatio eius deserta . Et certe diuersis constitutis rebus, non quasi psalmo modo pro his dicto, iterum autem de illo, et iterum de alio: sed quia de Iudeis dicta sunt plura, qui se separauerunt de Deo et lege, conuincentia illorum deuotionem, necessarius est testimoniorum usus simul ex rebus captus, qualis est: Dederunt in escam meam fel, et in siti mea potauerunt me aceto .


uigilii responsio.

In suprascripto uigesimo quinto capitulo de eo loco psalmi ubi dicit: Dederunt in escam meam fel,  et in siti mea potauerunt me aceto; contra euidentem Euangelii ueritatem exponitur, dicendo: quia nec uero aceto potatus est Dominus, sed ad tristitiam et iracundiam offerentium habuerit potationem in aceti loco et escam in fellis; nec de ipso predictum, sed euangelistam hoc testimonio usum fuisse ex euentu in Domino. Propterea qui hec ita sapit, docet, credit aut predicat, anathema sit.


THEODORI CAPITULUM XXuI.

Sicut igitur per huiusmodi confessionem non deitatis Nathanel habens scientiam ostenditur , sic et Martha per confessionem illam, non deitatis habens tunc scientiam probatur: manifeste autem nec beatus Petrus: adhuc etenim  ipsis sufficiebat tunc reuelationem illam suscipientibus precipuum aliquid maius de ipso preter ceterorum hominum phantasiam accipere: post resurrectionem autem Spiritu perducti ad scientiam, tunc et reuelationis perfectam scientiam suscipiebant, ut scirent quia precipuum ipsi preter ceteros homines non aliquo puro honore ex Deo peruenit, sicut in ceteris hominibus, sed per unitatem ad Deum uerbum, per quam omnis honoris ei particeps est post in celos ascensum.


uigilii responsio.

In suprascripto uigesimo sexto capitulo et agnitionem deitatis Christi ante resurrectionem eius Petrus  habuisse negatur, phantasiam uero intelligentie pre ceteris hominibus accepisse dicitur: et rursus dualitas filiorum inducitur: dum hominem participem dicit ad uerbum postquam in celos ascendit: Qui ergo ita sapit, docet, credit aut predicat, et non unum eumdemque esse intelligit Christum et Dominum nostrum Dei et hominis Filium, manente in ipso unitarum differentia naturarum, anathema sit.


THEODORI CAPITULUM XXuII.

Mattheus quidem euangelista post tentationes dicit: quod accedentes angeli ministrabant ei , scilicet cum eo constituti cooperantes, et omnibus circa eum Deo ministrantes, quod iam per certamina ad diabolum ostensus est clarior; sed et quod passuro ei aderant angeli, ex Euangeliis discimus. Et cum resurrexit, in monumento uisi sunt : per omnia enim ista monstratur dignitas Christi, quod inseparate ei angeli aderant, omnibus circa eum ministrabant: sicut enim a peccantibus separantur, sic et per meritum honoratis subueniunt. Propter quod bene Dominus ait: Quod maius uidebitis, et quod celum aperietur omnibus per me, et omnes angeli semper mecum erunt, nunc quidem ascendentes, nunc uero descendentes, sicut ad domesticum Dei et amicum .


uigilii responsio.

In suprascripto uigesimo septimo capitulo, ubi de Mattheo euangelista exponitur, quia consummatis tentationibus accesserunt angeli, ut ministrarent Christo, dicitur: Quia sicut et alii per meritum honorato Christo subuenerint angeli, et quia sic ad Christum  in celos ascenderint et descenderint angeli, tanquam ad amicum et domesticum Dei. Qui ergo hec ita sapit, docet, credit aut predicat, et non ut uero Deo, ueri Dei Filio, uni eidemque cum assumpta ex utero uirginis perfecta humanitate, angeli ut pote Creatori et Domino deseruierint atque deseruiant, anathema sit.


THEODORI CAPITULUM XXuIII.

Plus inquietabatur Dominus, et certamen habebat ad anime passiones quam corporis, et meliore animo libidines uincebat, mediante ei deitate ad perfectionem; unde et Dominus ad hec maxime instituens uidetur certamen: cupiditate enim pecuniarum non deceptus, et glorie desiderio non tentus, carni quidem prebuit nichil, nec enim illius erat talibus uinci: animam autem  si non recepisset, sed deitas est que ea uinceret, nullatenus eorum que facta sunt, ad nos respicit lucrum: que enim ad conuersationis perfectionem similitudo deitatis et anime humane? Etiam uidentur Domini certamina non ad nos respiciens habere lucrum, sed ostentationis cuiusdam gratia fuisse: quod si hoc dicere non est possibile  quanto et amplius et magis inquietare illos contingebat, et magis illa erant, que et ampliori indigebant medicina, uidelicet quod et carnem et animam assumens pro utraque  certabat, mortificans quidem in carne peccatum, et mansuetans eius libidines, et facile capiendas meliori ratione anime faciens, erudiens autem animam, et exercitans et suas passiones uincere, et carnis refrenare libidines, hec autem deitas inhabitans operabatur, hec inhabitans medebatur utrique eorum.


uigilii responsio.

In suprascripto uigesimo octauo capitulo iterum purus homo Christus inducitur, qui ratione anime, corporis dicitur mansuetas fecisse libidines, et erudisse animam, et exercitasse eam, ut passiones suas uinceret, et carnis in se libidines refrenaret: que tamen utraque, mediante deitate, operatam fuisse dicit animam: ut secundum hec iam nec ipsum unum eumdemque Iesum Christum mediatorem Dei et hominum  habeamus, sed carni et anime mediatrix deitas fuisse uideatur. Qui igitur hec ita sapit, docet, credit aut predicat, anathema sit.


THEODORI CAPITULUM XXIX.

Sed si caro erat, inquit, crucifixa, quomodo sol radios auertit, et tenebre occupauerunt terram omnem, et terremotus, et petre dirumpebantur, et mortui surrexerunt? Quid igitur dicant et de tenebris in Aegypto factis temporibus Moysis, non per tres horas, sed per tres dies? quid autem propter alia per Moysem facta miracula? et que per Iesum Naue, qui solem stare fecit? qui sol et in temporibus Ezechie regis et contra naturam retrorsus est? Et de Elisei reliquiis que mortuum suscitarunt? Si enim uerbum Deum passum demonstrant que in cruce facta sunt, et propter hominem  non concedunt facta esse; et que in temporibus Moysis, propter genus Abraham non erant, et que in temporibus Iesu Naue, et que in Ezechie regis: quod si illa propter Iudeorum populum mirabiliter facta sunt, quomodo non magis que in cruce facta sunt, propter Dei uerbi templum?


uigilii responsio.

In suprascripto uigesimo nono capitulo, dum quasi Apollinari, qui diuinam naturam passionibus implicabat, contradicitur, a recto tramite declinatur, et modus assertionis exceditur, ut purus homo pependisse putetur in cruce. Et ideo qui hoc ita sapit, docet, credit aut predicat, et non Christum Deum uerum credens, manente impassibili deitate, eumdem carne propria passum esse confitetur, anathema sit.


 THEODORI CAPITULUM XXX.

Manifestum est autem quod unitas conuenit: per eam enim nature collecte unam personam secundum unitatem effecerunt. Sicut enim de uiro et muliere dicitur, quod iam non sunt duo, sed una caro ; dicamus et nos rationabiliter secundum unitatis rationem, quoniam non sunt due persone, sed una, scilicet naturis discretis. Sicut enim ibi non nocet numero duorum unam dici carnem ; ita et hic non nocet naturarum differentie persone unitas. Quando etiam et naturas discernimus, perfectam naturam Dei uerbi dicimus, et perfectam personam: nec enim sine persona est subsistentiam dicere perfectam: perfectam autem et hominis  naturam et personam similiter. Quando autem ad coniunctionem respiciamus, unam personam tunc dicimus.


uigilii responsio.

In suprascripto trigesimo capitulo pessimo exemplo tentatur ostendi, quomodo una persona Christi possit intelligi, id est, sicut de uiro et de muliere conuenientibus legitur, sic et in Christo discretis naturis quasi unam esse personam: et sequitur perfectam esse naturam Dei uerbi, et perfectam personam, et perfectam hominis naturam atque personam, et similiter: unde apparet quia et de exemplo uiri ac mulieris, ubi due persone sunt, et de his que sequuntur, tametsi tacetur numerus, due autem inducuntur unius Christi persone. Quod qui  ita sapit, docet, credit aut predicat, anathema sit.


THEODORI CAPITULUM XXXI.

Sed Christum quidem secundum carnem et assumptam serui formam, eum autem qui eam assumpsit super omnia nominans Deum, intulit tamen hoc secundum coniunctionem; ut per significationem nominum, naturarum manifestam diuisionem faciat. Nemo igitur, neque eum qui secundum carnem ex Iudeis est, dicat Deum, nec iterum Deum, qui est super omnia, secundum carnem ex Iudeis.


uigilii responsio.

In suprascripto trigesimo primo capitulo, in expositione que de symbolo trecentorum decem et octo Patrum facta uidetur, non solum diuisio naturarum  asseritur, sed et absolute dicendo, neque eum qui secundum carnem ex Iudeis nudus deitate homo, et purus sine carne Deus, quasi seorsum et seorsum due pronuntiantur esse persone. Si quis ergo hec ita sapit, docet, credit aut predicat, et non sic in uno Christo unitas confitetur esse naturas, ut persone siue subsistentie singularitas agnoscatur, anathema sit.


THEODORI CAPITULUM XXXII.

Iesum enim dicit a Nazareth, quem unxit Deus Spiritu sancto et uirtute : qui autem Dei Spiritu unctus est, omnino aliquid inde assumpsit. Quis autem furens dicat de Spiritu aliquid assumpsisse diuinam naturam; nec non et participem? participes enim eius uidelicet uocat qui et ipsi uncti sunt; qui autem  uncti sunt, et in hoc participes eius iuste facti, non aliter unctiones communicare dicuntur, nisi ei qui assumptus est: hoc ipsum autem demonstratur, quod mercedem iustam accepit: Pro hoc enim, inquit, quod dilexisti iustitiam, et odisti iniquitatem, pro his precipuam unctionem meruisti.


uigilii responsio.

In suprascripto trigesimo secundo capitulo in commento Epistole ad Hebreos adhibetur illud Petri, ubi dixit: Iesum a Nazareth, quem unxit Deus Spiritu sancto et uirtute, et infertur: Qui autem Dei Spiritu unctus est, omnimode aliquid inde assumpsit; et additur: Quis autem furens dicat de Spiritu aliquid assumpsisse diuinam naturam? per que uerba  purus homo Christus inducitur, qui unctione Spiritus sancti particeps factus sit diuine nature, sicut et alii: et mercedis iuste nomine, quia dilexerit iustitiam, et oderit iniquitatem, precipuam meruerit unctionem. Qui ergo ita sapit, docet, credit aut predicat, anathema sit.


THEODORI CAPITULUM XXXIII.

Rabbi, tu es Filius Dei, tu es rex Isrel: hoc est, tu es ille qui de longe predicatus es Christus: hec enim scilicet de Christo sperabat, sicut domestico constitute preter omnes Deo.


THEODORI CAPITULUM XXXIu.

Certus quidem et ipse erat Filius Dei, non secundum deitatis dicens natiuitatem, sed secundum quod domesticus Deo erat, per quod Filii Dei qui per uirtutem  domestici Deo constituti homines interim uocabantur.


uigilii responsio.

In suprascriptis trigesimo tertio et trigesimo quarto capitulis de interpretatione Euangelii secundum Ioannem adhibentur uerba Nathanelis dicentis Domino: Tu es Filius Dei, tu es rex Isrel: et infertur dictum esse Christo tanquam domestico Dei, ut non ipse Christus sit Deus, sed plusquam alii homines sit domesticus Deo; et dicitur, quia sicut alii sancti homines filii Dei dicuntur, sic et Christus per familiaritatem quam ad Deum habet a Nathanele, cum quo loquebatur, Deus sit nominatus. Que qui ita sapit, docet, credit aut predicat, et non eumdem Christum uerum Deum et uerum hominem confitetur, unum in utraque natura perfectum, anathema sit.


 THEODORI CAPITULUM XXXu.

Quando enim dicit: De Filio suo, qui factus est ex semine Dauid secundum carnem, certum quidem quod filium hic eum qui ex semine Dauid factus est secundum carnem non Deum dicit uerbum, sed assumptam serui formam. Nec enim Deus secundum carnem, nec Deus ex semine factus est Dauid, sed sumptus pro nobis homo, quem Filium beatus Apostolus manifeste uocat.


uigilii responsio.

In suprascripto capitulo trigesimo quinto cum exponitur locus Apostoli de Epistola ad Romanos, ubi dicit: De Filio suo qui factus est ex semine Dauid secundum carnem, nuda serui forma depromitur, dicendo quod hic Filium eum qui ex semine Dauid  factus est secundum carnem, non Deum uerbum dicat, sed sumptum pro nobis hominem, quem Filium beatus Apostolus manifeste uocet: que uerba ostendunt nudum, sicut dictum est, hominem predicari. Qui ergo ita sapit, docet, credit aut predicat, et non eumdem, qui ex semine Dauid secundum carnem natus est, iuxta Dauid et Pauli apostoli uocem, ipsum credit esse etiam super omnia Deum, anathema sit.


THEODORI CAPITULUM XXXuI.

Renatus alter factus est pro altero, non iam pars Adam mutabilis et peccatis circumfusi, sed Christi, qui omnino inculpabilis per resurrectionem factus est.


uigilii responsio.

In suprascripto trigesimo sexto capitulo ubi ad  baptizatum dicitur: Quia renatus alter factus est ex altero, non iam pars Adam mutabilis et peccatis circumfusi, sed Christi, qui omnino inculpabilis per resurrectionem factus est: quibus uerbis Christum ante resurrectionem, quod absit, uult uideri fuisse culpabilem. Qui ergo hec sapit, docet aut predicat, anathema sit.


THEODORI CAPITULUM XXXuII.

Ut multam quidem eius faceret diligentiam, omnia autem illius propria faceret et toleraret, per omnes conductus passiones, per quas eum secundum suam uirtutem perfectum fecit, nec a mortuis secundum sue nature legem recedens, sed sua presentia et operatione et gratia liberans eum quidem de morte et malis que inde sunt, resuscitans autem eum de mortuis, et ad  meliorem finem perducens.


uigilii responsio.

In suprascripto trigesimo septimo capitulo dicitur, quia Christo in passionibus et morte Deus uerbum presentia et operatione et ad gratiam adfuerit: quod si ita est, tanquam alter alteri presens gratiam et operationem impendisse uidebitur. Qui ergo hec ita sapit, docet, credit aut predicat, et non ipsum Deum uerbum, seruata impassibilitate diuinitatis sue in carne anima rationali et intellectuali animata, quam sibi ab ipso conceptu uniuit ex uirgine, omnia que de passione eius scripta sunt, uoluntarie sustinuisse dicit, anathema sit.


THEODORI CAPITULUM XXXuIII.

 Deinde ostendens cuius gratia passus est, diminutionem infert: Quatenus circa [citra] Deum pro omnibus gustaret mortem : quia, diuina natura ita uolente, separata illa, ipse pro se [per se], pro omnium utilitate gustauit mortem: et ostendens quod deitas separata quidem erat ab illo qui passus est secundum mortis experimentum, quia nec possibile erat illam mortis experimentum accipere, non tamen illi qui passus est abfuerat secundum diligentiam.


uigilii responsio.

In suprascripto trigesimo octauo capitulo et falsatum testimonium Apostoli agnoscimus, quia ubi legitur: Ut gratia Dei pro omnibus gustaret mortem, hic inuenitur: Ut sine Deo pro omnibus gustaret mortem, et hoc quasi astruendo dicitur: quia, diuina  natura separata, ipse pro se, uel ut purus homo pro omnium utilitate gustauerit mortem. Qui ergo ita sapit, docet, credit, aut predicat, et non confitetur quia Deus uerbum carnem, quam sibi ex ipsa conceptione secundum substantiam aduniuit, nec in passionibus nec in morte unquam deseruerit, anathema sit.


THEODORI CAPITULUM XXXIX.

Iesum autem ait de Nazareth, quem unxit Deus Spiritu et uirtute , cuius unctionem meritus, et immaculatus effectus est per omnia, et ad diuinam naturam meruit coniunctionem. Neque enim coniunctionem suscepisset illam, nisi prius immaculatus factus fuisset, ut sic condeceat illius unitatem.


 uigilii responsio.

In suprascripto trigesimo nono capitulo rursum illud quod beatus Petrus dixit: Iesum a Nazareth, quem unxit Deus Spiritu et uirtute: exponens dicit, per unctionem Spiritus, quod meruit, et immaculatum eum per omnia factum, et ad diuinam naturam meruisse coniunctionem: que uerba Christum purum hominem aperte signant. Qui ergo hec ita sapit, docet, credit aut predicat, anathema sit.


THEODORI CAPITULUM XL.

Nam et illud: Hic est Filius meus dilectus, in quo mihi complacuit , insania euidens est de Deo uerbo putare dicere eum. Qui enim dixit: Hic est Filius meus dilectus, et intulit: In quo mihi complacuit, significauit quod aperte ad comparationem  hoc dicit aliorum filiorum, qui nec dilecti facti sunt, rec placere nimis potuerunt ei.


uigilii responsio.

In suprascripto capitulo quadragesimo de interpretatione Euangelii secundum Mattheum, ubi dicitur: Hic est Filius meus dilectus, in quo mihi complacuit, subiungitur et dicitur: Insania euidens est de Deo dicere eum. Qui enim dixit: Hic est Filius meus dilectus, et intulit: In quo mihi complacuit, significauit quod aperte ad comparationem hoc dicit filiorum, qui ne dilecti ei facti sunt, nec placere nimis potuerunt. Que uerba Christum Iesum purum rursus hominem et adoptiuum filium euidenter ostendunt. Qui igitur hec ita sapit, docet, credit aut predicat, anathema sit.


 THEODORI CAPITULUM XLI.

Permanens autem, donec secundum suam creaturam et uirtutem soluens mortis dolores, liberauit eum ineffabilibus illius uinculis, et de mortuis resuscitans, transtulit quidem in immortalem uitam: incorruptum autem eum et immortalem et immutabilem efficiens, in celum duxit.


uigilii responsio.

In suprascripto quadragesimo primo capitulo dicitur, quod soluens mortis dolores, liberauit Christum ineffabilibus illis uinculis, et de morte resuscitans transtulerit quidem ad immortalem uitam, incorruptum autem eum et immortalem et immutabilem efficiens, in celum eduxerit: per que omnia  uerba declaratur nudum hominem esse Iesum Christum. Qui ergo ita sapit, docet, credit, aut predicat, anathema sit.


THEODORI CAPITULUM XLII.

Christum iustificatum et immaculatum factum secundum uirtutem sancti Spiritus [sicut beatus Apostolus modo quidem dicit: Quod iustificatus est in Spiritu ; modo uero: Quod per Spiritum eternum immaculatum se obtulit Deo ] mori quidem fecit secundum legem hominum, ut pote autem impeccabilem uirtute sancti Spiritus factum resuscitauit de mortuis, et ad uitam constituit meliorem, immutabilem quidem anima cogitationibus, incorruptum autem et indissolutum ex carne faciens.


 uigilii responsio.

In suprascripto quadragesimo secundo capitulo dicitur Christum iustificatum et immaculatum factum esse uirtute Spiritus sancti; et adiicit: Mori quidem eum fecit secundum legem hominum, ut pote autem impeccabilem uirtute Spiritus sancti factum resuscitauit de mortuis: quibus uerbis sic separatus a uerbo Dei insinuatur homo, ut sancti Spiritus uirtute immaculatus et impeccabilis, quasi aliquis iustus homo asseratur effectus. Qui ergo hec ita sapit, docet, credit aut predicat, anathema sit.


THEODORI CAPITULUM XLIII.

Deo autem gratias, qui nobis dedit uictoriam per Dominum nostrum Iesum Christum ; istorum causam nobis fuisse dicens Deum, qui contra omnes  aduersarios dedit nobis uictoriam siue mortis, siue peccati, siue cuiuscunque hinc nascendi mali: qui Dominum nostrum Iesum Christum pro nobis hominem sumens, et ipsum per resurrectionem de mortuis ad meliorem transtulit finem, et in dextera sua sedere fecit, et nobis ad eum donauit communionem.


uigilii responsio.

In suprascripto quadragesimo tertio capitulo, exponendo uerba apostoli Pauli quibus dicit: Deo autem gratias, qui nobis dedit uictoriam per Dominum nostrum Iesum Christum. Et post plura subiungitur: Dominus noster iehsu Christus pro nobis hominem sumens, et ipsum per resurrectionem de mortuis ad meliorem transtulit finem, per que iam quasi existens homo, a Deo uerbo significatur assumptus, ut  duo fuisse uideantur, et alter alteri prestitisse. Qui ita sapit, docet, credit aut predicat, anathema sit.


THEODORI CAPITULUM XLIu.

Cum ergo interrogent: Hominis genitrix, aut Dei genitrix Maria dicatur a nobis? Utraque, unum quidem natura, alterum autem relatione: hominis enim genitrix natura, quia homo erat et in uentre Marie, qui et processit inde; Dei autem genitrix, quia Deus erat in homine nato; non in illo circumscriptus secundum naturam, sed quod in eo erat affectu uoluntatis.


uigilii responsio.

In suprascripto quadragesimo quarto capitulo dicitur:  Cum ergo interrogent: Hominis genitrix, an Dei genitrix Maria dicatur, quasi ex respondentis persona dicitur, utraque dici, et adiungitur: Unum quidem natura rei, alterum autem relatione; et additur: Hominis enim genitrix natura, quia homo erat et in uentre Marie, qui et processit inde: Dei autem genitrix, quia Deus erat in homine nato: et adiicitur: Non ille circumscriptus secundum naturam, sed quod in eo erat affectu uoluntatis. Que uerba item et unum hominem Christum, et duos filios beate Marie demonstrant. Quod qui ita sapit, docet, credit aut predicat, et non Deum uerbum, qui ante omnia secula ex Patre ineffabiliter natus est, eumdem ex sancta uirgine Maria  per secundam natiuitatem suam incarnatum  et natum unum in utraque natura inconfusa inseparabilique cognoscit, anathema sit.


THEODORI CAPITULUM XLu.

[a 1Kb] Gratia filius qui ex Maria est homo, natura autem Deus uerbum: quod autem secundum gratiam, non natura, et quod secundum naturam, non gratia, non duo filii; sufficiat corpori, quod ex nobis est secundum gratiam filiatio, gloria et immortalitas: quia templum Dei uerbi factum est, non supra naturam eleuetur: et Deus uerbum pro debita a nobis gratiarum actione non iniurietur: et que est iniuria componere eum cum corpore, et putare indigere corporis ad perfectam filiationem! nec ipse Deus uerbum uult se Dauid filium esse, sed Dominum; corpus autem hoc uocari Dauid filium non solum non inuidit, sed et propter  hoc adfuit.


uigilii responsio.

In suprascripto quadragesimo quinto capitulo dicitur, quia per gratiam sit filius qui ex Maria natus est homo, natura autem Deus uerbum: et quasi ratiocinatur dicendo: Quod gratia, non natura, et quod natura, non gratia; et adiungitur: Sufficit corpori quod ex nobis est secundum gratiam filiatio, et non supra naturam eleuetur, et Deus uerbum pro debita a nobis gratiarum actione non iniurietur; que uerba nudum hominem ex uirgine Maria significant, qui per gratiam appelletur Filius Dei. Qui ergo hec ita sapit, docet, credit aut predicat, anathema sit.


 THEODORI CAPITULUM XLuI.

[b 1Kb] Quando erit questio de natiuitatibus secundum naturam, ne Marie filius uerbum Dei existimetur, mortales enim mortales generant secundum naturam, et corpus simile sibi: et duas natiuitates Deus uerbum non sustinuit, unam quidem ante secula, alteram uero in posterioribus temporibus.


uigilii responsio.

In supradicto quadragesimo sexto capitulo dicitur, ut Marie filius Deus uerbum non existimetur, adiiciendo: Quia mortalis mortalem generat secundum naturam, et corpus simile sibi. Que uerba et purum hominem de sancta uirgine Maria significant, et duos filios introducunt. Qui ergo ita sapit, docet, credit aut predicat, anathema sit.


 THEODORI CAPITULUM XLuII.

Ergo iam cessabunt ab impudente pugna, desistent autem a uana contentione, erubescentes euidentiam predictorum: plurimos enim dicunt filios in gloriam ducentes. Ecce igitur in filiationis ratione Apostolus apparet , assumptum hominem ceteris connumerans, non secundum quod illis [illius] filiationis particeps est, sed secundum quod similiter gratia filiationem assumpsit, deitate sola naturalem filiationem possidente.


uigilii responsio.

In suprascripto quadragesimo septimo capitulo id  quod dicit Apostolus, Qui multos filios ad gloriam adduxerat , exponendo dicitur, quod assumptum hominem ceteris connumeret sanctus Apostolus, eo quod similiter gratiam filiationis acceperit, sola deitate naturalem filiationem possidente: que quidem uerba, sicut superius dictum est, duos introducunt filios, id est unum per gratiam, alterum per naturam. Quod qui ita sapit, docet, credit aut predicat, anathema sit.


THEODORI CAPITULUM XLuIII.

Sed ad hoc dicunt, quod iehsu nomen saluatorem significat. Saluator autem si dicitur, quomodo ille homo dicatur? obliti quod iehsu dicebatur etiam filius Naue: et quod mirandum est, quia non sit uocatus fortuito in generatione, sed transnominatus a  Moyse. Certum autem est quod non hoc imponere homini patiebatur, si diuinam naturam omnimodo significabat.


uigilii responsio.

In suprascripto quadragesimo octauo capitulo de nomine Iesu, quod saluatorem significat, argumentando negatur, et dicitur: Quia si saluator diuinam naturam significaret, nunquam tale nomen homini imponeretur. Quibus uerbis absolute et purus homo Christus ostenditur, et due persone intelliguntur. Que qui ita sapit, credit aut predicat, anathema sit.


THEODORI CAPITULUM XLIX.

Itaque non solum Filium ipsum uocat a Deo uerbo separans, sed etiam secundum rationem filiationis communicans  ceteris participibus filiationis conuincitur: quoniam gratia et ipse particeps fuit filiationis, non naturaliter ex Patre natus, habens tamen ad ceteros excellentiam, qui unitate ad ipsum filiationem possidet, quod ei firmiorem ipsius rei donat participationem.


uigilii responsio.

In suprascripto quadragesimo nono capitulo dicitur, quia Christus per gratiam particeps fuit filiationis, habens tamen ad ceteros excellentiam, quod ei firmior ipsius rei donata fuerit participatio. Quod qui ita sapit, docet, credit aut predicat, et non magis Deus uerbum cum assumpta carne unus atque idem Dominus iehsu Christus et uerus Filius Dei et idem ipse uerus Filius hominis intelligitur et creditur,  anathema sit.


THEODORI CAPITULUM L.

Homo iehsu similiter omnibus hominibus, nichil differens connaturalibus hominibus quam quod ipsi gratiam dedit; gratia autem data naturam non mutat; sed post mortis destructionem donauit ei Deus nomen super omne nomen.


uigilii responsio.

In suprascripto quinquagesimo capitulo dicitur, quod homo iehsu nichil differat ab omnibus connaturalibus hominibus, nisi quod ei gratiam dedit: que  uerba Dominum nostrum Iesum Christum uelut unum de iustis hominibus faciunt estimari, qui non deitate sua excelsus intelligatur, sed gratia aliquid amplius quam ceteri homines asseratur adeptus. Quod si quis ita sapit, docet, credit aut predicat, anathema sit.


THEODORI CAPITULUM LI.

Sed mei fratres, qui eiusdem mihi matris sunt filii dicunt mihi. Non separa hominem et Deum, sed unum eumdemque dic hominem, dicens: Dico connaturalem mihi, dico Deum. Si dicam connaturalem Deo, dico: Quomodo homo et Deus unum sunt? Nunquid una natura hominis et Dei, domini et serui, factoris et facture? Homo homini consubstantialis est, Deus autem Deo consubstantialis est: quomodo igitur homo et  Deus unus per unitatem esse potest: qui saluificatur, qui saluificat, et qui ante secula, et qui ex Maria apparuit?


uigilii responsio.

In suprascripto quinquagesimo primo capitulo negatur quod unus idemque dici possit Deus et homo dicendo: Quomodo homo et Deus unus per unitatem esse potest, qui saluificat, et qui saluificatur, qui ante secula est, et qui ex Maria apparuit? Que uerba duas introducunt in Christo personas. Si quis igitur ita sapit, docet, credit aut predicat, anathema sit.


THEODORI CAPITULUM LII.

Bene intulit: Namque et ego homo sum , ut dicat: Nihil mirandum si hoc potes cum sis  homo accipiens a Deo: quoniam et ego cum hoc sim, accipio obedientes, semel habens iubendi potestatem propter datoris indulgentiam.


THEODORI CAPITULUM LIII.

Quapropter et nec incongruum est et te, accepta ista a Deo potestate, uerbo solo iubentem abigere passiones, nec enim tanquam Filio Dei, et ante uniuersam creaturam existenti, et creatori eorum que sunt accessit centurio.


uigilii responsio.

In suprascriptis quinquagesimo secundo et quinquagesimo tertio capitulis dicitur, quia Christo dixerit centurio, nichil mirandum esse si hoc potes, cum sis homo accipiens a Deo: quoniam et ego cum  hoc sim, accipio obedientes, semel habens iubendi potestatem propter datoris indulgentiam. Et quamuis ex eo quod sequitur, centurionem non tanquam Filium Dei adiisse, qui uniuersam condiderit creaturam; uideatur quidem esse confiteri eum esse Filium Dei et creature totius opificem. Tamen quia nec de centurionis intellectu bene existimauit, cuius Dominus fidem non laudaret dicendo: Non inueni tantam fidem in Isrel , nisi sciret eum intellexisse quia Deus: et ex his et superioribus capitulis et aliis dictis iam non per unitatem subsistentie, sed per gratiam dicitur Christus esse Filius Dei, et ex eo Christus purus homo uidetur induci, qui pro merito suo acciperet per datoris indulgentiam  potestatem. Si quis ergo hec ita sapit, docet, credit aut predicat, anathema sit.


THEODORI CAPITULUM LIu.

Consonantia et Apostolus dicit: Et manifeste magnum est pietatis mysterium, quod manifestatum est in carne, iustificatum est in Spiritu , iustificatum esse in Spiritu dicens ipsum, siue quod ante baptisma cum subtilitate competente legem custodiuit, siue quod etiam post illud gratie conuersationem cooperatione Spiritus cum magna compleuit subtilitate.


uigilii responsio.

In suprascripto quinquagesimo quarto capitulo id quod Apostolus dicit: Quod manifestatum est in carne, iustificatum est in Spiritu, Christus iustificatus  esse asseritur, siue quod ante baptismum cum subtilitate competenti legem custodiuit, siue quod etiam post illud gratie conuersationem cooperatione Spiritus cum magna subtilitate compleuerit. Que uerba quia item purum hominem Christum iustificatione egnisse demonstrat, si quis ita sapit, docet, credit aut predicat, et non magis ipsum ut uerum Deum consubstantialem Patri et Spiritui sancto iustificare impios per fidem credit, anathema sit.


THEODORI CAPITULUM Lu.

Idem hoc dicimus iuste et de Domino, quod Deus uerbum sciens eius uirtutem, et secundum prescientiam statim in ipso initio complasmationis cohabitare bene uoluit, et uniens eum sibi affectu uoluntatis, maiorem quamdam prestabat gratiam, ut pote gratia  que in eum est, et in omnes homines diuidenda. Unde et circa bona uoluntatem integram ei custodiebat. Non enim hoc dicemus, quod ille homo uoluntatem habebat nullam, sed quod uolebat quidem bonum, magis autem ei uoluntarie plurimum aderat et boni desiderium, et contrarii odium: conseruabatur uero a diuina gratia illi uoluntas integra ab initio, Deo qualis erit subtiliter sciente, qui et ad confirmandum eum magnam illi cooperationem habitatione sua prestabat pro omnium nostrum salute: unde nec iniustum dicat aliquis esse, quod preter omnes precipium aliquid datum est illi homini, qui a Domino assumptus est.


uigilii responsio.

In suprascripto quinquagesimo quinto capitulo dicitur quia Deus uerbum secundum prescientiam  sciens hominis Christi uirtutem, initio complasmationis statim inhabitare in ipso bene uoluerit, et uniens eum sibi affectu uoluntatis maiorem quamdam ei prestabat gratiam. Ex quibus uerbis, et ex aliis que sequuntur, due euidenter inducuntur esse persone, et quia Filius Dei in filio hominis per affectum et gratiam et relationem habitare uideatur. Si quis ergo hec ita sapit, docet, credit aut predicat, et non unum eumdemque Christum in duabus perfectis et indiuiduis inconfusisque agnoscit et credit naturis, anathema sit.


THEODORI CAPITULUM LuI.

Nam rationalis quidem proprium est discretio bonorum et malorum: cum uero non sint contraria,  non erat ei possibile aliquid discernere primum: igitur in his que creata sunt magnam contrarietatem fecit.


uigilii responsio.

In suprascripto quinquagesimo sexto capitulo dicitur, rationalis proprium esse discretionem bonorum et malorum; et post pauca sequitur: Primum igitur in his que creata sunt magnam contrarietatem fecit. Que uerba si ea intentione dicantur, ut mali natura sicut et boni introducatur, anathema sit.


THEODORI CAPITULUM LuII.

Quoniam autem non obaudit Adam, deinde subditus est morti: et factus est hoc propter inobedientiam, quod et citra inobedientiam propter utilitatem nostram a Creatore factum est, edocti sumus omnes peccatum.


 uigilii responsio.

In suprascripto quinquagesimo septimo capitulo dicitur, quia etsi non fuisset Adam inobediens, tamen propter utilitatem hominum a Creatore factum esse, et edoctos nos esse peccatum: quod absit ut catholica fides credat, a Deo nos, ut peccatores efficeremur, doceri potuisse peccatum. Si quis ergo hoc ita sapit, docet aut predicat; et non magis prohibente Deo, primi hominis culpa introductum fatetur esse peccatum, et iusto Dei iudicio eum atque eius progeniem propter inobedientiam suam mortis subiisse supplicium, anathema sit.


THEODORI CAPITULUM LuIII.

Nec igitur mortem non sponte et preter iudicium  suum intulit hominibus, nec peccato aditum ad nullam utilitatem dedit: nec enim hoc fieri, nolente ipso, non poterat: sed quoniam sciebat utile esse nobis, magis autem omnibus rationabilibus prius quidem malorum et deteriorum fieri aditum, postea autem deleri quidem hec; introduci autem meliora: ideo in duos status diuisit Deus creaturam, presentem, et futurum; in isto quidem ad immortalitatem et immutabilitatem omnia adducturus, in presenti uero creaturam in mortem et mutabilitatem interim dimittens. Nam siquidem statim ab initio immortales nos fecerit et immutabiles, nullam differentiam ad irrationabilia haberemus, proprium nescientes bonum. Ignorantes enim mutabilitatem, immutabilitatis ignorabamus bonum; nescientes mortem, immortalitatis lucrum nesciebamus;  ignorantes corruptionem, non laudabamus incorruptionem; nescientes passionum grauamen, impossibilitatem non mirabamur ; nescientes malorum experimentum, bonorum illorum non poteramus scientiam mereri.


uigilii responsio.

In suprascripto quinquagesimo octauo capitulo dicitur, ideo Deum dedisse peccato aditum, quia utile hoc sciebat esse nobis, magis autem omnibus rationabilibus, ut prius uidelicet malis et deterioribus rebus fieret aditus, postea autem his deletis introduci  meliora: et adiicitur: Quia si statim ab initio immortales nos fecisset et immutabiles, nullam differentiam ad irrationabilia haberemus, proprium nescientes bonum. Quibus uerbis primum contra regulam fidei Deus asseritur tanquam nobis utile introduxisse peccatum. Secundo cum omnia rationabilia complectitur, hoc etiam de angelis et de uniuersa celesti militia, que ratione est predita, facit intelligi. Tertio quia illud, quod diabolus ad decipiendum primis hominibus persuaserit, quia, si de ligno prohibito manducarent sicut dii [a 1Kb] scientes bonum et malum, beneficii loco asseritur profuisse. Que si quis ita sapit, docet, credit aut predicat, anathema sit.


THEODORI CAPITULUM LIX.

 Necesse est autem omnia simul rationabilia, inuisibilia dico, et nos ipsos, quibus mortale quidem est corpus, anima autem per omnia eiusdem generis inuisibilibus [Forte immortalis cum eisdem inuisibilibus] et rationabilibus substantiis, hic quidem presentem mutabilitatem pati, ut optima erudiamur doctrina religiositatis, et ad beneuolentiam constituamur.


uigilii responsio.

In suprascripto quinquagesimo nono capitulo dicitur: Necesse est omnia simul rationabilia, inuisibilia, et nos ipsos, quibus mortale quidem est corpus, anima autem per omnia eiusdem generis inuisibilibus et rationabilibus substantiis, hic quidem presentem mutationem pati, ut optima erudiamur doctrina religiositatis, et ad beneuolentiam constituamur.  Quibus uerbis si angeli lucis, et uniuerse celestes inuisibilesque uirtutes sic mutabilitati hactenus subiacere, sicut humane anime asseruntur, anathema sit.


THEODORI CAPITULUM LX.

Nam sciebat quidem quod peccabunt omnimodo, concedebat uero hoc fieri, expedire eis cognoscens, quoniam erat impossibile eum, qui cum fecerit non exstantes, et tantorum quidem demonstrauerit dominos, tanta uero bona proposuerit, ut eis fruantur, nec prohibere peccati aditum, si expedire eis hoc cognosceret. Sed enim non erat possibile nos aliter discere peccatum, et passionum molestias, et deteriora, et nostram infirmitatem in his demonstrandam, ad ostendendam magnitudinem immutabilitatis, quam postea nobis esset  donaturus, nisi sic ab initio hec fuissent a Deo dispensata, ut collatione et experimento infinitorum malorum, bonorum possemus scire magnitudinem, et huius gratia, ut pote profuturum nobis, peccatum intrare dimittens, magnum in eius bello auxilium inuenit.


uigilii responsio.

In suprascripto sexagesimo capitulo dicitur quia Deus sciens hominem peccaturum, ideo peccare permiserit, quia hoc ei nouerat expedire, et propterea non prohibuisse peccati aditum, quia sic ab initio a Deo fuerit dispensatum, ut collatione et experimento  infinitorum malorum, bonorum possemus scire magnitudinem, et huius rei gratia, ut pote profuturum nobis, peccatum intrare dimittens, magnum in eius peccati bello auxilium inuenerit homo. Que uerba quoniam aliena sunt a sensu diuine Scripture, ut dicatur, quia peccatum a Deo pro utilitate nobis introductum sit. Si quis ita sapit, docet, credit aut predicat, anathema sit. Sancta enim catholica Ecclesia hoc certum tenet et credit, quia Deus et prohibuerit a peccato primum hominem, et per inobedientiam peccatum punierit iusto supplicio; sed bene utens etiam malis nostris, singulari nos remedio, per unigeniti Filii sui incarnationem, passionem, mortem, et resurrectionem, hoc est Domini nostri Iesu Christi, ab omnium peccatorum nexibus  liberauit.

His igitur competenter et per orthodoxe fidei rectitudinem apostolice sententie auctoritate damnatis, constituimus, ut ex omnibus istis, que nos Patrum statutis atque traditionibus inherentes apostolica auctoritate damnauimus, nulla iniuriandi precedentes Patres uel doctores Ecclesie  prebeatur occasio: anathematizantes omnem ad ordines ecclesiasticos pertinentem, qui Patribus atque doctoribus Ecclesie contumeliam ex suprascriptis impietatibus quodammodo ascribere uel irrogare uoluerit. Et quoniam prefata dogmata, que secundum intellectum de his expositum anathemati atque damnationi subiecimus in eo uolumine quod nobis per fratrem  nostrum Benignum episcopum nuper a pietate uestra transmissum sub Theodori Mopsuesteni episcopi perhibentur nomine prenotata; ad hoc sollicitudinis nostre animum consequenter admonuimus, ut si quid de persona uel nomine memorati Theodori apud Patres quesitum sit, uel si qua super eius nomine ab eis regulariter fuerint constituta siue disposita, diligentissima indagatione querere curaremus. Et hec inuestigantes aduertimus beate recordationis Cyrillum Alexandrine ciuitatis antistitem de persona iam mortui Theodori episcopi Ioanni reuerende memorie Antiochene ciuitatis episcopo, uel Orientali synodo ad eius litteras rescribentem, inter alia ita tradidisse: Que prolata est in sancta synodo Ephesina definitio, ueluti a Theodoro disposita, sicut offerentes  dicebant, nichil habens sanum, euacuauit quidem eam sancta synodus ueluti peruersarum plenam intelligentiarum, condemnans item eos qui sic sapiunt. Dispensatim uero mentionem uiri non fecit, neque eum nominatim anathemati subdidit, neque alios. Ipsam uero synodum Ephesinam primam sollicite recensentes, nichil de Theodori Mopsuesteni persona referre comperimus, sed symbolum, quod Charisius presbyter illic prodidit, magis quia ab Athanasio et Photio, qui tunc temporis heretico Nestorio adherebant, per Antonium et Iacobum nomina tantum presbyterorum habentes ad Philadelphiorum ecclesias fuerit destinatum: ex quo claret beatum Cyrillum hoc quod per litteras profitetur a prolatoribus scilicet symboli iam defuncti Theodori episcopi  nomen fuisse delatum, sua prouidentia ecclesiasticam moderationem circa mortuum sapientia sacerdotali seruantem, noluisse nomen eius, ne monumentis quidem synodalibus, propter regulam que de mortuis in sacerdotio seruanda est, contineri. Quomodo autem hoc quod supra dixit beatus Cyrillus dispensatiue factum, ut minime anathemati nomen uiri subiicere uoluisset intelligi, ad ecclesiasticam regulam porrigendum, in eadem epistola sua subter adiecit, dicens: Sed iuste audient, tametsi nolint, qui huiusmodi causas prebent. Obliuiscimini uos ipsos, quando aduersus cineres arcus extenditis: non enim superest qui apud eos inscriptus est: et me nullus culpet in hec uerba progressum, sed cedant ualde, nimirum predecessori.

 Graue est enim insultare defunctis, uel si laici fuerint, nedum illis qui in episcopatu hanc uitam deposuerunt. Iustissimum enim apparet prudentibus uiris cedere prescienti, Deo scilicet, uniuscuiusque uoluntatem; et cognoscenti qualiscunque quisque futurus sit. Beatum quinetiam Proclum huius regie ciuitatis antistitem ita memorati Ioannis Antiocheni episcopi similiter constat respondisse rescriptis, dicentem inter alia: Quando enim scripsi tue sanctitati, oportere aut Theodorum, aut alios quosdam, qui pridem defuncti sunt, anathemati subdi, aut nominatim alicuius feci mentionem? et post pauca. Et illa capitula que subiecta sunt repuli, ut pote subtilitatem non habentia pietatis: neque autem de Theodoro, neque de alio quoquam qui iam defuncti sunt  scripsi, Deo amantissimi, aut ut anathematizaretur, aut ut abdicetur. Sed neque carissimus Theodotus, qui a nobis directus est, diaconus talia mandata suscepit. Item ipse beatus Proclus in epistola ad Maximum diaconum post alia ita dicit: Quomodo igitur per litteras didici nunc, quia Theodori Mopsuesteni, et aliorum quorumdam nomina preposita sunt capitulis ad anathematizandum, cum illi ad Deum iam migrauerint: et eos qui iam uitam reliquerunt superuacuum est iniuriari post mortem, quos nec uiuos aliquando culpauimus. Et post pauca: Post subscriptionem autem tomi, et post abiectionem capitulorum, que cuius sint ignoramus, continuo prepara diaconum Theodorum uenire ad regiam ciuitatem.

Perpendat ergo pietatis uestre sapientia singularis,  quia Proclus eruditissimus sacerdotum, et non longe a Theodori Mopsuesteni uita repertus, mala que libenter damnauerat cuius essent se iam tunc professus est ignorare. Sed neque in sancto ac uenerando Chalcedonensi concilio aliquid de sepius designati Mopsuesteni Theodori episcopi nomine inuenimus statutum uel dictum esse contrarium, dum in relatione, quam eadem ueneranda synodus pie memorie Marciano tunc imperatori transmisit, quam uos quoque uestris legibus, dum orthodoxa professione unum de sancta Trinitate Christum Deum ac Dominum nostrum confitendum astruitis, ad testimonium laudabiliter adduxistis, littere Antiocheni Ioannis cum Orientali synodo ad Theodosium tunc piissime recordationis principem destinate uenerabiliter memorentur,  quibus Mopsuesteni Theodori episcopi persona, ne post mortem damnari deberet, excusatur.

Post hec ampliori cura prospeximus, si quid in his qui iam defuncti sunt, et minime reperiuntur in uita damnati, etiam sancte recordationis predecessores nostri decreuerint. Quibus inspectis, agnouimus quod huius cautele prouidentieque formam ueneranda predecessorum nostrorum sedis apostolice presulum constituta nobis apertissime tradiderunt. Nam beatissimus papa Leo ad Theodorum episcopum Foroiuliensem post alia ita dicit: Non necesse est nos eorum qui sic obierunt merita actusque discurrere; cum Dominus Deus noster, cuius iudicia nequeunt comprehendi, quod sacerdotale mysterium implere non poterat, sue iustitie reseruauit. Item beatus  Gelasius papa in epistola quam ad episcopos Dardanie de causa Acacii scripsit, post alia ita dicit: Qui postquam in collegium recidens prauitatis, iure meruit ab apostolica communione secludi, in hac autem persistens damnatione defunctus est, absolutionem, quam superstes nec quesiuit omnino, nec meruit, mortuus iam non potest impetrare. Siquidem ipsis apostolis Christi uoce delegatum est: Que ligaueritis super terram, et que solueritis super terram . Ceterum iam de eo qui in diuino est iudicio constitutus nobis fas aliud decernere non est, preter id in quo eum dies supremus inuenit.

[a 1Kb] Item memoratus beate recordationis papa Gelasius in gestis [b 1Kb] synodalibus de Miseni episcopi Cumani absolutione confectis, hoc euidenter edocuit,  dicens: Totum quod supra facultatis est modulum, diuino iudicio relinquamus: non autem nobis poterunt imputare, cur preuaricationis offensam uiuentibus remittamus; quod Ecclesie, Deo largiente, possibile est: nec nos iam mortuis ueniam prestare deposcant: quod nobis non esse possibile manifestum est; quia cum dictum sit: Que ligaueritis et solueritis super terram, hos, quos super terram iam non esse constat, non humano, sed suo Deus iudicio reseruauit: nec audet Ecclesia sibimet uindicare, quod ipsis apostolis conspicit non fuisse concessum: quia alia est causa superstitum, alia defunctorum. Hanc autem regulam et in sanctorum Ioannis Constantinopolitani episcopi, quem Chrysostomum uocant, atque Flauiani eiusdem ciuitatis episcopi, ueneranda memoria  constat esse seruatam, qui licet uiolenter exclusi sunt, non tamen pro damnatis sunt habiti, eo quod semper inuiolatam eorum communionem Romani pontifices seruauerunt, nec abscindi ab Ecclesia dici potuerunt uel poterunt, quos sibi inconuulse unitos apostolica iudicauit auctoritas.

In Eusebii etiam cognomento Pamphili Historie libro septimo legitur, Dionysium Alexandrine ciuitatis episcopum, qui longe ante fuerat, de Nepote quodam episcopo Aegypti ita fecisse: hic enim Nepos episcopus de mille annis, quibus post primam resurrectionem sanctos cum Christo regnaturos esse beatus  Ioannes Apostolus in Apocalypsi dicit, scripsisse asseritur, in quibus Iudaicum intellectum habuisse narratur. Post cuius mortem, cum ad Dionysium Alexandrie episcopum peruenisset, quod tota Aegyptus ipsos libros, quos Nepos reliquerat, ueluti magnum aliquod et occultum mysterium se habere putaret: et pergens ad eum locum  scribensque destruxit eosdem libros atque euertit: Nepotem uero qui eos scripserat, propter hoc maxime quia iam defunctus fuerat, nulla sit aggressus iniuria. Que si quis latius agnoscere uelit in memorato septimo historie eiusdem Eusebii libro reperiet.

Quibus omnibus diligenter inspectis, quia licet diuerso Patres nostri uerborum modo, unius tamen ductu intelligentie, disserentes, illesas sacerdotum  in pace ecclesiastica defunctorum seruauere personas, idemque regulariter apostolice sedis que supra diximus definiunt constituta: Nulli licere nouiter aliquid de mortuorum iudicare personis: sed in hoc relinqui, in quo unumquemque dies supremus inuenit, et specialiter de Theodori Mopsuesteni nomine, quid sancti Patres nostri disposuerint, superius euidenter expressum est: eum nostra non audemus damnare sententia, sed nec ab alio quopiam condemnari concedimus: absit tamen ut suprascripta capitula dogmatum, que secundum subiectos intelligentie sensus a nobis constat esse damnata, uel quecunque dicta cuiuslibet sine nomine prenotata, euangelicis tamen et apostolicis, ac quatuor synodorum, Nicene, Constantinopolitane, Ephesine prime, atque  Chalcedonensis, et apostolice sedis non congruentia consonaque doctrinis, non solum sensu, sed uel etiam aure patiamur admittere.

De scriptis uero que sub uiri uenerabilis Theodoreti quondam episcopi nomine proferuntur, miramur primum, cur necesse sit eius sacerdotis nomine in obtrectationem quidquam cuiuslibet studio deuocari: qui ante centum et amplius annos in sancte ac uenerande Chalcedonensis synodi iudicio constitutus sine aliqua cunctatione subscripsit, et beatissimi pape Leonis epistolis prona deuotione consensit. Dehinc cum existerent tunc Dioscorus et Aegyptii episcopi, qui eum dicerent sanctum Cyrillum anathematizasse, et eumdem Theodoretum etiam hereticum esse, tamen sancti Patres nostri hec audientes, diligentissime  eodem Theodoreto posthac examinatione discusso, et presente a presentibus inquisito, nichil aliud ab eo exegisse noscuntur, nisi ut statim Nestorium eiusque impia dogmata anathematizaret atque damnaret, hoc sibi tantummodo sufficere iudicantes, quod ille coram uniuerso concilio faciens, Nestorium cum dogmatibus suis, uniuersis Patribus audientibus, clara uoce damnauit. Ex quo euidenter apparet, quia quidquid sit uel fuerit sub cuiuslibet prolatum nomine, quod impii Nestorii uideatur concordare dogmatibus, hoc tunc in illo sancto concilio a uiro uenerabili Theodoreto fuerit sine dubitatione damnatum: et sit  ualde contrarium, et Chalcedonensis synodi iudicio indubitabiliter inimicum, quedam Nestoriana dogmata nunc sub eius sacerdotis nomine condemnari, qui cum sanctis Patribus eumdem impium Nestorium et exsecrabilia eius dogmata  tunc apertissime anathematizauit. Quid enim aliud est, mendaces aut simulantes professionem recte fidei Patres in sancta Chalcedonensi synodo residentes ostendere, quam dicere aliquos ex eis similia sapuisse Nestorio, quorum iudicio uideas Nestorium eiusque dogmata fuisse damnata.

Nec illud arbitrandum est, quia sancte memorie Cyrilli iniuriis per duodecim capitulorum eius reprehensionem a uiro uenerabili Theodoreto  ingesta beatissimi Patres nostri in sancta synodo  Chalcedonensi neglexerint, sed aut  Theodoretum nichil tale fecisse probauerunt, aut exemplum ipsius sancte memorie Cyrilli iudicauerunt esse sequendum, qui post multa et grauia contra se ab Orientalibus apud Ephesum scripto gesta, tempore quo cum ipsis in concordiam remeauit, tanquam si acta non fuissent, pacis amore, silentio dereliquit; ut impleret utique illud apostolicum dictum, quo Corinthiis scribit, dicens: Cui enim aliquid donastis, et ego . Nam et illud sancta synodus Chalcedonensis intendisse credenda est, quia dum doctrinam sancti Cyrilli ex epistolis eius in eadem synodo reseratis atque receptis memoratus episcopus Theodoretus ita deuota mente suscepit, ut doctrine quoque  eius ad laudandam beatissimi pape Leonis epistolam testimoniis uteretur, etiamsi in eum iniurias intulisse constaret, plenissime satisfecisse uideretur, illius uenerabiliter amplectendo fidem, cuius falso fuerat suspicatus errorem. Et ideo nos nec aliquid uelut omissum a Patribus nostris querere nunc aut retractare conuenit; et eos quibus sancti Cyrilli reprehensio nunc placet, aut iisdem sanctis Patribus nostris estimant placuisse, modis omnibus refutamus.

Hac ergo rerum ueritate perpensa, statuimus atque decernimus, nichil in iniuriam atque obtrectationem probatissimi in Chalcedonensi synodo uiri, hoc est Theodoreti episcopi Cyri, sub taxatione nominis eius a quoquam fieri, uel proferri: sed custodita in  omnibus persone eius reuerentia, quecunque scripta, uel dogmata eius cuiuslibet [a 1Kb] nomine prolata sceleratorum Nestorii atque Eutychetis manifestantur erroribus consonare anathematizamus atque damnamus. Etenim satis habet, abundeque sufficere debet, quod damnantes atque anathematizantes cum Paulo Samosateno et Bonoso Nestorium, et e diuerso cum ualentino atque Apollinare Eutychetem simul et errores eorum, aliosque hereticos omnes cum dogmatibus suis, illos quoque pariter condemnamus qui eorum impliciti et inemendabiles permanentes de uita presentis seculi migrauerunt. Siquidem per hoc nichil peruerse doctrine relinquimus, quod non  per hanc sententiam a nobis prolatam a sancta De Ecclesia apostolica auctoritate inueniatur exclusum.

I. Rursus tamen hoc specialiter dicimus: ut si quis, seruata inconuertibilitate nature diuine, non confitetur uerbum carnem factum, et ex ipsa conceptione de utero uirginis humane nature sibi secundum subsistentiam unisse principia, sed tanquam cum existenti iam homine fuerit Deus uerbum; ut per hoc non sancta uirgo uere Dei genitrix esse credatur; sed uerbo tenus appelletur, anathema sit.

II. Si quis secundum subsistentiam unitatem naturarum in Christo factam denegat, sed seorsum existenti homini tanquam uni iustorum inhabitare Deum uerbum, et non ita confiteatur naturarum secundum  subsistentiam unitatem, ut Deus uerbum cum assumpta carne una permanserit permaneatque subsistentia siue persona, anathema sit.

III. Si quis uoces euangelicas et apostolicas in uno Christo ita diuidit, ut etiam naturarum in ipso unitarum diuisionem introducat, anathema sit.

Iu. Si quis unum Iesum Christum uerum Dei et eumdem ipsum uerum hominis Filium futurorum ignorantiam aut diei ultimi iudicii habuisse dicit, et tanta scire potuisse, quanta ei deitas, quasi alteri cuidam inhabitans, reuelabat, anathema sit.

u. Si quis illud Apostoli, quod est in Epistola ad Hebreos dictum, quod experimento cognouit obedientiam, et cum clamore forti et lacrymis preces supplicationesque obtulit ad Deum, qui saluum illum  posset a morte facere, tanquam nudo deitate Christo deputans, qui laboribus uirtutis perfectus sit, ut ex hoc duos introducere Christos uel duos filios uideatur, et non unum eumdemque credit Christum Dei et hominis Filium ex duabus et in duabus naturis inseparabilibus indiuisisque confitendum atque adorandum, anathema sit.

His omnibus et huiusmodi blasphemiis ita a nobis abdicatis atque damnatis, hac presentis constitutionis dispositione quam maxime prouidemus, ne  personis, que in pace et communione uniuersalis Ecclesie quieuerunt, sub hac damnati a nobis peruersi dogmatis occasione aliquid derogetur, sed exsecrabilibus dogmatibus in Nestorio atque Eutychete heresiarchis, uniuersisque eorum  sequacibus condemnatis, illis sacerdotibus qui in pace catholica Ecclesie  sunt defuncti nulla contumelia generetur, ne inde iniuriarum nascatur occasio, unde potius debeat sanctorum Patrum reuerentia custodiri.

De epistola quoque uenerabilis uiri Ibe, quondam Edessene ciuitatis episcopi, de qua pariter inquisistis, diligenti nichilominus inuestigatione quesiuimus, si quid de ea priscis temporibus apud Patres nostros motum, uel agitatum, siue quesitum, seu fuerit constitutum. Et quia Grece lingue  sumus ignari, nunc per nostros, qui eiusdem lingue uidentur  habere notitiam, gesta sancti uenerandique Chalcedonensis concilii in synodalibus codicibus diligentissime perquirentes, dilucide aperteque reperimus, duabus in eadem synodo actionibus predicti uiri uenerabilis Ibe examinatum fuisse negotium, ibique ex gestis apud Photium Tyri et Eustathium Beryti episcopos habitis, hanc de qua queritur, inter cetera prolatam fuisse contra eum ab accusatoribus eius epistolam: cumque consummata ipsius disceptatione negotii, a uenerandis fuisset Patribus requisitum, quid de eiusdem constituendum uideretur Ibe negotio, consequenter huiusmodi processisse sententias.

Paschasinus et Lucentius, reuerendissimi episcopi, et Bonifacius presbyter, tenentes locum sedis apostolice  , per Paschasinum dixerunt: Relectis chartis, agnouimus ex sententia reuerendissimorum episcoporum, Ibam reuerendissimum innoxium approbari: relecta enim eius epistola agnouimus eum orthodoxum. Et ob hoc decernimus ei honorem episcopatus restituendum, et Ecclesiam, a qua iniuste et absens expulsus est, reparandam. De episcopo igitur sanctissimo Nonno, qui pro eo paulo ante factus est, existimationis erit uenerabilis episcopi Antiochene Ecclesie quid oporteat de eo formari [firmari] siue statui.

Anatolius reuerendissimus archiepiscopus Constantinopolis noue Rome dixit: Dei amantissimorum episcoporum et iudicum fides, ac lectio omnium horum  que sunt subsecuta, demonstrant innoxium Ibam reuerendissimum ab accusationibus que illate sunt in eum: unde omnem in presenti suspicionem abiicio, quoniam consentit et subscribit ei que nunc de fide sententia data est a sancto concilio, et epistole sanctissimi archiepiscopi Rome Leonis, et dignum eum iudico episcopatu, et habere curam in qua pridem existebat Ecclesie.

Maximus reuerendissimus episcopus Antiochenus dixit: Ex iis que modo relecta sunt, constitui manifestum esse, quia ab omnibus ei illatis reuerendissimus Ibas innocens est repertus: ex relecto uero rescripto epistole, que probata est ab eo qui aduersarius eius existit, orthodoxa est eius declarata dictatio.

His igitur ita in sancte Chalcedonensis synodi iudicio  dispositioneque iacentibus, et ita uicariatum sedis apostolice uenerandorum presulum sustinentium et ceterorum Patrum interlocutionibus declaratis, euidenter aduertimus, quod ab his qui in eadem sancta Chalcedonensi synodo locum beatissimi predecessoris nostri pape Leonis tenuisse noscuntur, dictum sit: Relecta eius epistola agnouimus eum esse catholicum; et ab Anatolio Constantinopolitano dictum sit: Lectio omnium que sunt subsecuta demonstrat innoxium Ibam reuerendissimum ab his que in eum accusatores intulerant; a Maximo uero Antiocheno dictum sit: Ex relecto scripto epistole quod perlatum est ab aduersario eius, catholica est eius declarata dictatio; quorum interlocutionibus ceteri episcopi  non solum non contradixisse, uerum etiam apertissimum noscuntur prebuisse consensum.

Propter predicationem fidei, per quam uenerande recordationis Cyrillus Alexandrinus episcopus, et reuerendissimus Ioannes Antiochenus antistes, atque omnes Orientales episcopi per Paulum Emesene ciuitatis episcopum ad concordiam redierunt, quam Ibas quoque in eadem epistola laudans, libenter amplectitur, orthodoxa est Ibe episcopi a Patribus pronuntiata dictatio. Illa uero que in ipsa Ibe sacerdotis epistola in iniuriis beate recordationis Cyrilli per errorem intelligentie dicta sunt, Patres in sancta Chalcedonensi synodo epistolam pronuntiantes orthodoxam, nullatenus receperunt: quippe que etiam ipse uenerabilis episcopus, intellectu capitulorum  eius meliore recepto, mutando refutauit, sicut interlocutione uenerande memorie Eunomii Nicomediensis episcopi in eadem sancta Chalcedonensi synodo residentis euidentissime declaratur; quod ita se habet: Eunomius episcopus Nicomedie dixit: Iam quidem ex his que relecta sunt innoxius approbatus est beatus Ibas; in quibus etiam dicendo male culpare uisus est beatissimum Cyrillum, et in postremis recte confessus illa que culpauerat refutauit. Unde et ego anathematizantem eum Nestorium et Eutychetem et impia eorum dogmata, et consentientem his que a sanctissimo archiepiscopo Leone scripta sunt, et in hac uniuersali synodo, dignum esse episcopatu decerno.

Nam et uenerabilis memorie Iuuenalis interlocutio hoc idem significat: quod Ibas episcopus de eo quod sancto Cyrillo capitula eius aliter intelligendo detraxerat,  postea professus, quia, his ab eo explanatis et a se intellectis, in communionem eius deuote concurrerit, et de his que prius aliter intellexerat sit conuersus; propterea recipere eum episcopatum decreuit, ut pote quantum ad professionem fidei orthodoxum existentem, ita dicens: Qui conuertuntur Scriptura diuina suscipi iubet; quapropter et ab hereticis reuertentes suscipimus. Unde preuideo reuerendissimum Ibam mereri clementiam; quia et senex est, ut habeat episcopatus gradum, orthodoxum existentem. Quibus uerbis hoc intelligitur, quod si ab hereticis uenientes suscipimus, quomodo Ibam qui est orthodoxus, et intellectu capitulorum beati Cyrilli hesitans ei obloqui uisus est, nunc ab eo in quo fallebatur intellectu conuersum non suscipiamus, cum eum  orthodoxum constet existere? Neque enim orthodoxum existere Ibam diceret Iuuenalis episcopus, nisi ex uerbis epistole eius confessionem fidei orthodoxam comprobaret. Ut autem appareat quia interlocutio Iuuenalis Eunomii interlocutioni concordat, uerba ipsa ex interlocutione Eunomii nos edocent, que inter alia ita se habent: In quibus enim dicendo male culpare uisus est beatissimum Cyrillum, in postremis recte confessus, illa que culpauerat, refutauit. Ex quibus uerbis euidenter declaratur, in Iba episcopo nichil de confessione fidei reprehensum, quam constat esse laudatam; sed eumdem Ibam quod fallente intelligentia de beato Cyrillo male senserat refutasse.

 Nam idem uenerabilis episcopus Ibas ex ipsis gestis precedentibus, sicut Photii et Eustathii sententia continet, apertissime perhibetur habere se et recipere omnia que in Ephesina prima synodo gesta sunt, et equa iudicare que in Nicea sunt constituta, et nullam differentiam arbitrari eius ad alia, et nimis eius sanctitatem se laudasse pronuntians, quod prone Ibas sapuerit curare eos qui uel suspicione, uel alio aliquo modo eius lederent opinionem doctrine: nam et post explanationem duodecim capitulorum beati Cyrilli factam, et intellectum eius sibi quem sanctus Cyrillus in ipsis capitulis habuit declaratum, et orthodoxum eum se cum omnibus Orientalibus episcopis habuisse, et in communione ipsius usque ad exitum permansisse professus est. Ex quo apparet  eumdem Ibam, et priusquam duodecim capitula beati Cyrilli intelligeret, et cum in eis suspicaretur unam Christi predicari naturam, orthodoxo sensu quod male dictum existimauerat reprobasse, et post explanationem eorumdem orthodoxo sensu que recte dicta cognouerat uenerabiliter suscepisse.

Sed et illud indubitanter cunctorum fidelium mentibus patet, quod magis in Ephesina secunda heretico intellectu Dioscorus cum Eutychete beato Cyrillo et primo Ephesino concilio contumelias irrogarint, qui crediderunt sanctum Cyrillum unam naturam in Domino Deo nostro Iesu Christo per duodecim sua predicasse capitula: et ob hoc aliquos Orientales episcopos, qui unius nature predicationem noluerunt suscipere, Dioscorus condemnauit:  inter quos et Ibam episcopum propter hanc specialiter fidei eius professionem, qua duas naturas, unam uirtutem, unam personam, quod est unus Filius Dominus noster iehsu Christus, apertissime confitetur, hereticum condemnauit; et Eutychetem propter unius nature predicationem sicut catholicum reuocauit, damnans quoque propter duarum naturarum uocem sancte recordationis Flauiani personam: et inuentus est ipse magis Dioscorus Ephesinam primam synodum conari destruere, qui eam sub exsecrabilis intellectus imagine defendebat; et amplius beatum Cyrillum criminatus est laudans Dioscorus atque Eutyches, quam Ibas sub falsi intellectus errore uituperans. Namque cum laus atque uituperatio ad unum tenderent intellectum, Dioscorus et Eutyches,  qui laudauerunt, heretico spiritu laudasse reperti sunt, atque ideo sunt a sancta Chalcedonensi synodo damnati; at uero Ibas episcopus, qui per errorem, unam putans in his predicari naturam, prius uituperauit capitula, et post declaratum sibi intellectum eorum, communicatorem se beati Cyrilli cum omnibus Orientalibus esse professus est, et in catholice fidei rectitudine ab eadem Chalcedonensi synodo iudicatus est permansisse. Hec ergo eadem synodus in Dioscoro atque Eutychete, qui se falso per beatum Cyrillum uelamine tegere nitebantur, uidens potius beati Cyrilli predicationibus Dioscorum atque Eutychetem apparere contrarios, per hoc quod unam post adunationem naturam blasphemo spiritu predicabant, simili atque eadem Dioscorum cum Eutychete  sententia condemnauit, destruens Ephesinam secundam, primamque confirmans.

Et quia nobis de Ezechielis prophete uerbis obiicitur illud, quod ad sacerdotes Ierusalem malum a bono non discernentes ex persona Domini dicebat: Sacerdotes eius spernentes legem meam coinquinauerunt sancta mea; inter sanctum et pollutum non distinguebant, et inter medium mundi et immundi non secernebant . Debet uestra pietas pariter nobiscum et uniuersorum corda fidelium ex his uerbis aduertere, ideo non audere Chalcedonensis synodi retractare iudicium, ne ibidem considentibus sacerdotibus ista  ab hereticorum insidiis macula inuratur: ut eos inter sanctum et pollutum, et inter medium mundi et immundi non potuisse  discernere criminentur, si nos modo causas eiusdem sancte synodi cum consensu sedis apostolice iudicio terminatas, sub qualibet occasione uiderint retractare. Propterea ergo disciplinam atque iudicium sanctorum Patrum nos in omnibus conseruantes, et rerum omnium dispositionem secundum eam quam reddimus rationem ex Chalcedonensis synodi iudicio declaratam cum satis apertissima luceat ueritate, ex uerbis epistole uiri uenerabilis Ibe rectissimo ac piissimo intellectu perspectis, et ex gestis apud Photium et Eustathium habitis, et ex ipsius Ibe episcopi presentis a presentibus intentione discussa, Patres nostros in Chalcedone residentes iustissime orthodoxam eiusdem uiri uenerabilis Ibe episcopi pronuntiasse fidem, et reprehensionem beati  Cyrilli, quam humanitus per errorem intelligentie euenisse cognouerant, congrua satisfactione purgatam: presentis sententie nostre auctoritate statuimus atque decernimus, cum in omnibus, tum etiam in sepius memorata uenerabilis Ibe epistola intemeratum Patrum in Chalcedone residentium manere iudicium.

Nec quemquam ad ordines et dignitates ecclesiasticas pertinentem hoc constituto nostro permittimus aliquando presumere, uel super eiusdem epistole negotium, uel aliis in Chalcedonensi concilio consensu uicariorum sedis apostolice iudicatis, ordinatis, definitis, atque dispositis, tanquam imperfectis atque reprehensibilibus, siue per additamentum, siue per diminutionem, siue per immutationem, uel quoquo  modo aliquid temerarie nouitatis inferre.

Pari ratione decernimus, ne quisquam epistole beati Cyrilli, cui duodecim sunt subiecta capitula, uel ipsis capitibus aduersus Nestorii perfidiam promulgatis existimet derogandum: cum constet eumdem Ibam, uel inter omnes Orientales episcopos, post explanatum sibi eorumdem capitulorum intellectum, beati Cyrilli communicatorem toto uite eius tempore permansisse, abiicientem ea, et a ueri intellectus rectitudine repellentem, in quibus uel ex suprascripta epistola unius Ibe episcopi, uel ex omnibus que in sancta synodo Chalcedonensi iudicata, ordinata, definita atque disposita sunt, ita quidquam aptatur, aut per auctoritatem eiusdem synodi aut peruersum  dogma assertum esse Nestorii, aut ipse dicatur Nestorius excusatus.

Et ne quis forsitan arbitretur ambiguum, quod prefatis legatis atque uicariis sedis apostolice a beatissimo papa Leone tantum fidei causa, et non etiam de depositorum incompetenter episcoporum fuerit reuocatione mandatum, et quasi superflue Ibe quoque Edessene ciuitatis episcopi causam coram sanctis Patribus existimet agitatam; nouerit beatissimum papam Leonem sancte Chalcedonensi synodo hec inter cetera scripsisse, dicendo: Quia uero non ignoramus per prauas emulationes statum multarum Ecclesiarum fuisse turbatum, plurimosque episcopos, qui heresim non reciperent, sedibus suis pulsos, et in exsilia deportatos, atque in locum superstitum  alios substitutos; his primitus uulneribus adhibenda est medicina iustitie, ne quisquam careat propriis, uel aliter utatur alienis.

Et ne quis dubitet utrum ea que de restitutione episcoporum gesta sunt in Chalcedonensi synodo, ad beatissimi Leonis fuerint perducta notitiam, et ab eodem confirmata, ipsam potius synodi relationem ad beatissimum Leonem predecessorem nostrum directam congrua legere sollicitudine non omittat: cuius post alia in fine hec uerba sunt: Omnem uobis gestorum uim insinuare curauimus ad consistentiam nostram, et eorum que a nobis acta sunt confirmationem et dispositionem. Post quorum notitiam idem beatissimus papa Leo ad pie memorie Pulcheriam Augustam gratias referens de restitutis episcopis,  ita scribit: Clementia igitur uestra cognoscat omnem Romanam Ecclesiam de uniuersis fidei uestre operibus plurimum gratulari, siue quod legationem nostram pio per omnia iuuistis affectu, et quod sacerdotes catholicos, qui ab Ecclesiis suis iniusta fuerant eiecti sententia, reduxistis. Ecce et in eo quod omnia gesta beatissimo papa Leoni directa sunt, rerum gestarum ad eum perducta notitia est, et in recurrentium actione gratiarum rerum gestarum confirmatio declaratur.

Non dubitamus igitur omnium fidelium sensibus patefactum, que uicariis beati Leonis pape, loco eius synodo presentibus, ab eodem fuerit dispensadarum rerum forma mandata, uel quales ad expugnandum perceperint actiones, uel que ab illo generali  concilio, presidente ac consentiente per uicarios suos sedis apostolice presule, fuerint constituta; que neque minus, neque augeri, neque perfringi, neque posse fas est ab aliquo retractari. Non licere autem uenerande Chalcedonensis synodi statuta conuelli, uel quolibet colore seu titulo retractari, predecessorum nostrorum pauca de innumeris prolata constituta nos docent, ex illius precipue beati Leonis predecessoris nostri epistolis, quo in uicariis suis summo presule floruit sanctum Chalcedonense concilium. Ait namque in epistola ad pie memorie Leonem Augustum ita: Hec autem Dei munera ita demum nobis diuinitus conferuntur, si de his que sunt prestita non inueniamur ingrati, et tanquam nulla sint que adepti sumus, contraria potius exspectemus.  Nam que patefacta sunt querere, que perfecta sunt retractare, et que sunt definita conuelli, quid aliud est quam de adeptis gratias non referre, et ad interdicte arboris cibum in prauos appetitus mortifere cupiditatis extendere? Et post aliquanta: Ita prenoscat, inquit, igitur pietas tua, uenerabilis imperator, hos quos spondeo dirigendos, non ad confligendum cum hostibus fidei, nec certandum contra illos a sede apostolica profecturos: quia de rebus et apud Niceam et apud Chalcedonem, sicut Deo placuit, definitis nullum audemus inire tractatum, tanquam dubia uel infirma sint, que tanta per Spiritum sanctum finxit auctoritas.

Nec non idem beatus predecessor noster papa Leo ad prefatum uenerabilem Augustum in alia epistola:  Non sinas, ait, contra dextere Omnipotentis triumphos rediuiuis exsurgere motibus exstincta certamina; presertim cum in [Forte, id] damnatis iam dudum hereticorum ausibus omnino non liceat, et hic fructus piis laboribus debeatur, ut omnis Ecclesie plenitudo in sue unitatis soliditate secura permaneat, nichilque prorsus de bene constitutis retractetur: quia post legitimas et diuinitus inspiratas constitutiones uelle confligere, non pacifici est animi, sed rebellis, dicente Apostolo: uerbis enim contendere nichil utile est, nisi ad subuersionem audientium . Nam si humanis persuasionibus semper disceptare sit liberum, nunquam deesse poterunt qui ueritati audeant resultare, et de mundane sapientie loquacitate confidere. Item post pauca: Pie nobis et  constanter uidendum est, ne, dum talium disputatio admittitur, his que diuinitus definita sunt auctoritas derogetur. Item in epistola pape Leonis ad Anatolium Constantinopolitanum episcopum: Ut autem hec exhortatio ad omnium fratrum possit notitiam peruenire, diligentie uestre cura perficiat, quia, quod sepe dicendum est, tota religio Christiana turbatur, si quidquam de his que apud Chalcedonem constituta sunt conuellatur, et que ex diuina sunt dispositione composita, ulla patiamini nouitate temerari.

Sed et beatissimus predecessor noster papa Simplicius ad Zenonem Augustum sic inter cetera dicit: Neque aliquis dubius rationis et trepidus mentis exspectet noui aliquid post Chalcedonense concilium contra  definitiones ipsius retractari: quia per uniuersum mundum insolubili obseruatione retinetur quod a sacerdotum uniuersitate est constitutum.

Item memoratus papa Simplicius Zenoni Augusto: Nullus ad aures uestre pietatis perniciosis mentibus pandatur accessus: nulla retractandi de ueterrimis fiducia concedatur: sic heresum denique machinamenta cunctarum ecclesiasticis prostrata decretis, nunquam sinuntur oppugnationibus elisa reparare certamina.

Item predictus papa Simplicius ad prefatum Zenonem Augustum: Ita Chalcedonensis synodi constituta, uel que beate memorie predecessor meus Leo apostolica traditione perdocuit, intemerata uigere iubeatis: quia nec ullo modo retractari potest, quod illorum definitione sopitum est.

 Constat ergo ex prefatis testimoniis Patrum, quam tenere debeamus pro apostolice sedis rectitudine, et pro uniuersalis Ecclesie consideratione, cautelam: cuius nos quoque cautele iam dudum memores, in eam quam tunc dederamus ad Mennam Constantino, politanum episcopum epistolam, quam tum presentibus pluribus sacerdotibus et glorioso senatu, Menna sancte recordationis episcopo uestre clementie offerente, et pietate uestra nobis cum eius consensu restituente receptam, quantum ad trium capitulorum causam pertinet, euacuamus, nullatenus a loci nostri atque propositi circumspectione cessantes, competentem Chalcedonensis synodi reuerentiam curauimus omnibus exhibere, sicut series eiusdem testatur epistole, cuius ad probandam cautelam nostram subiecimus  perpauca de plurimis: quibus diligenter inspectis, qualiter apud nos sancta Chalcedonensis synodus inuiolata permanserit atque permaneat euidenter ostenditur. Siquidem de eadem synodo ita nos in ipsa epistola nostra certum est inter cetera posuisse, dicentes: Cum apud nos manifesta ratione perclareat, quicunque in contumeliam antefate synodi aliquid tentat agere, sibi potius nociturum. Item post alia:

Sed si euidenter nobis fuisset ostensum in ipsis gestis potius contineri, nullus auderet tante presumptionis auctor existere, ut aliquid, quod in illud sanctissimum iudicium productum est, uelut dubium iudicaret: cum credendum sit illos tunc presentes a presenti rerum memoria diligentius etiam preter  scriptum aliqua requirere, uel definire certius potuisse, quod nobis tunc post tanta tempora uelut ignota causa uideatur ambiguum, cum et hoc deferatur reuerentie synodorum, ut et in his que minus intelliguntur, eorum cedatur auctoritati. Item post alia: Saluis omnibus atque in sua perpetua firmitate durantibus, que in Niceno, Constantinopolitano, Ephesino primo, atque Chalcedonensi, uenerandis constant conciliis definita, et predecessorum nostrorum auctoritate firmata, et cunctis qui in memoratis sanctis conciliis abdicati sunt, sine dubitatione damnatis, et his nichilominus absolutis, de quorum ab iisdem synodis absolutione decretum est. Item post alia:

Anathematis sententie eum quoque subdentes,  qui queuis contra predictam synodum Chalcedonensem, uel presenti, uel quelibet in hac causa siue a nobis, siue a quibuscunque gesta scriptaue inueniuntur, pro aliqua susceperit firmitate; et sancta Chalcedonensis synodus, cuius magna et inconcussa est firmitas, perpetua et ueneranda, sicut Nicena, Constantinopolitana atque Ephesina prima habent, suam teneant firmitatem. Item post alia: Anathematizamus et eum quoque quicunque sanctam Nicenam, Constantinopolitanam, Ephesinam primam, atque Chalcedonensem sanctissimas synodos in una et immaculata fide apostolis consonantes, et ab apostolice sedis presulibus roboratas, non et fideliter sequitur, et equaliter ueneratur: et qui ea que in ipsis conciliis que prefati sumus gesta sunt, uult  quasi praue dicta corrigere, aut uult imperfecta supplere.

Ecce, uenerabilis imperator, luce clarius demonstratur hanc nos habuisse semper in sanctarum quatuor synodorum reuerentia uoluntatem, et quecunque a sanctis Patribus in eisdem considentibus definita uel statuta siue iudicata sunt, intemerata permanere. Manentibus ergo omnibus que de epistola Ibe personaque eius in sanctorum Patrum et sedis apostolice uicariorum interlocutionibus continentur, illud nobis omnibusque catholicis, equali uoluntate sufficiat, quod illic sibi sancta synodus sufficere posse clamauit, dicendo: Nestorium et eius dogmata modo anathematizet: quo anathemate nefandissimorum Nestorii et Eutychetis ab Iba episcopo  toties iterato, totius satisfactum esse synodi uoluntati.

His igitur a nobis cum omni undique cautela atque diligentia propter seruandam inuiolabilem reuerentiam predictarum synodorum et earumdem uenerabilia constituta dispositis, memores scriptum esse , terminos patrum nostrorum nos transcendere non debere, statuimus et decernimus, nulli ad ordines et dignitates ecclesiasticas pertinenti licere quidquam contrarium his que presenti asseruimus uel statuimus constituto de sepe dictis tribus capitulis aut conscribere uel proferre, aut componere uel docere, aut aliquam post presentem diffinitionem mouere ulterius questionem. Si quid uero de iisdem tribus capitulis contra hec que hic asseruimus  uel statuimus, nomine cuiuscunque ad ordines et dignitates ecclesiasticas pertinentis factum, dictum, atque conscriptum est, uel fuerit, et a quolibet ubicunque repertum, hoc modis omnibus ex auctoritate sedis apostolice, cui per gratiam Dei presidemus, refutamus.


SUBSCRIPTIO.

Iuuante Deo et per ipsius gratiam uigilius episcopus sancte Ecclesie catholice urbis Rome huic constituto nostro subscripsi.


SUBSCRIPTIONES EPISCOPORUM.

Ioannes Episcopus Ecclesie Marsorum huic constituto consentiens subscripsi.

 Zaccheus episcopus Ecclesie Scyllacene huic constituto consentiens subscripsi.

Pastor misericordia Dei episcopus Ecclesie Iconiensis metropolis huic constituto consentiens sub scripsi.

uincentius episcopus Claudiopolitanus metropoleos huic constituto consentiens subscripsi.

Zaccheus episcopus rogatus a fratre ualentino episcopo Silue Candide, ipso presente et consentiente et mihi dictante, huic constituto pro ipso subscripsi.

Iulianus humilis episcopus Ecclesie Cingulane huic constituto consentiens subscripsi.

Paulus humilis gratia Dei episcopus Ecclesie Ulpianensis huic constituto, quod beatissimus papa uigilius  in causa trium capitulorum protulit, ad omnia suprascripta consentiens subscripsi.

Proiectus episcopus Nassitane ciuitatis huic constituto consentiens subscripsi.

Fabianus gratia Dei episcopus Zapparene ciuitatis huic constituto, quod beatissimus papa uigilius in causa trium capitulorum protulit, ad omnia suprascripta consentiens subscripsi.

Primasius Dei gratia episcopus ciuitatis Adrumetine, que etiam Iustinianopolis dicitur, concilii Byzaceni, huic constituto, quod beatus papa uigilius in causa trium capitulorum protulit, consentiens subscripsi.

Stephanus episcopus Ecclesie Ariminensis huic constituto consentiens subscripsi.

 Alexander episcopus Ecclesie Melitene huic constituto consentiens subscripsi.

 Iulianus episcopus Ecclesie Melitensis huic constituto consentiens subscripsi.

Redemptus episcopus Ecclesie Nomentane huic constituto consentiens subscripsi.

uenantius episcopus Ecclesie Lippiensis [Liparensis] huic constituto consentiens subscripsi.

Quoduultdeus episcopus Ecclesie Numane [Nucerane] huic constituto consentiens subscripsi.

Theophanius archidiaconus sancte Ecclesie Romane huic constituto consentiens subscripsi.

Pelagius miserante Deo diaconus sancte Ecclesie Romane huic constituto consentiens subscripsi.

Petrus miserante Deo sancte Ecclesie Romane diaconus huic constituto consentiens subscripsi.

Datum pridie idus Maii, imperante domino nostro Iustiniano perpetuo Augusto anno 27 post consulatum  Basilii uiri clarissimi anno 12 in Constantinopolitana ciuitate .





EPISTOLA LEGATIS FRANCORUM, QUI CONSTANTINOPOLIM PROFICISCEBANTUR, AB ITALIAE CLERICIS DIRECTA, Qua suggerunt ut uigilio pape et Dacio episcopo Mediolanensi, qui in eadem urbe ob trium capitulorum controuersiam ab imperatore Iustiniano uexabantur, solatio atque auxilio esse studeant. 





IAC. SIRMONDI ADMONITIO DE EPISTOLA SEQUENTI.


Ut sequentem epistolam hoc loco subiiceremus, non id solum suasit, quod mentionem faciat epistole uigilii pape ad Aurelianum Arelatensem, quam paulo ante  produximus, quodque cum ad Francorum legatos scripta sit, ab instituto nostro aliena minime uideatur: sed hoc etiam imprimis permouit, quod ad illustrandam uigilii rerum historiam multa contineat que alibi uix occurrant: etsi quod ad illa spectat que in Sancti  Petri in Hormisda basilica per uim contra illum gesta commemorat, eadem ipsa confirmantur in ipsius uigilii epistola 15, que cum mutila sit in uulgatis exemplaribus, integra exstat in codice manuscripto Sancte Marie Rhemensis, ex quo et hanc quoque nostram deprompsimus.



[a 5Kb] EPISTOLA LEGATARIIS.


Ita se in omnibus gentibus Christiana fides gratia diuina operante diffundit, ut quantumlibet quis in  isto seculo proficiat, illa magis que eterna sunt per ipsius fidem et amorem cupiat obtinere, sciens quia in hac uita nemo esse perpetuo potest, in illa autem, aut in requie, aut in penis perpetuis sit futurus. Et propterea audientes uestram gloriam ad regiam urbem in legationem esse directam, cognoscentes etiam per aliquos, qui se uestri notitiam habere dixerunt, famam et sapientiam uestram, hec uobis de multis que acta sunt, pauca ad instructionem quacunque occasione referenda transmisimus: per que cognoscatis persecutiones et uiolentias, quas illic sacerdotes catholici, et quicunque ecclesiasticas regulas seruare uoluerint, patiuntur. ueniens enim ibi ante sex annos [Anno 547, mense Ianuario] istos beatissimus papa uigilius, magis autem, ut quod uerius est  dicatur, prope uiolenter deductus, ceperunt ibi ipsum exspectare, ut damnationem aliquorum capitulorum faceret, per quam sancta synodus Chalcedonensis, que fidem catholicam, insistente tunc beatissimo papa Leone, contra diuersas hereses uindicauit, modis omnibus solueretur. Sed cum papa uigilius in hac parte non uellet adhibere consensum, iam tunc talis uiolentia facta est, ut publice in conuentu clamarit: Contestor quia, etsi me captiuum tenetis, beatum Petrum apostolum captiuum facere non potestis. Postea tamen tractatu habito predictus sanctus papa uigilius sub aliqua dispensatione ipsam causam ordinauerit, sollicite monendo ne per occasionem aliquam supradicta synodus pateretur iniuriam. Et quamuis nec hoc quod papa fecerat acquieuerunt  Africani atque Dalmate sacerdotes recipere; tamen cepit iterum sepedictus beatissimus papa uigilius ad hoc compelli, ut absolute ipsa capitula sine synodi Chalcedonensis mentione damnaret. Sed papa non acquiescens hoc facere, et uidens se nimium ingrauari, dixit tunc serenissimo principi: ueniant huc fratres nostri ex omnibus prouinciis quini aut seni episcopi, et quidquid sub tranquillitate, tractatu habito, omnibus uisum fuerit, cum pace disponemus: quia sine consensu omnium ista, que et synodum Chalcedonensem in dubium uenire faciunt, et scandalum fratribus meis generant, solus facere nullatenus acquiescam. Missi sunt ergo a clementissimo principe ad Africam et Illyricum, ut uenire episcopi debuissent. Sed de Illyrico nullus uenire uoluit. De Africa uero cum iam aliqui proximare ciuitati  regie dicerentur, dixit papa uigilius principi, ut si ei non sufficeret illud quod ante decreuerat, redderet, et tanquam de nouo causa cum his qui uenire nuntiati sunt tractaretur. Prestitit igitur Deus,  ut hac ratione sanctus papa uigilius constitutum quod in ipsa causa fecerat, publice in conuentu reciperet, denuntians quia si quis Grecorum episcoporum, usque ad uniuersalis concilii tractatum, de istis capitulis aliquid fecisset, aut facientibus acquieuisset, a communione sedis apostolice alienus existeret: quoniam frequenter ipsi episcopi Greci ad uoluntatem principis damnauerant capitula ipsa, unde causa mota est, sed beatissimus papa manus eorum a serenissimo imperatore receperat. Sunt Greci episcopi habentes diuites et opulentas ecclesias, et non patiuntur duos menses a rerum ecclesiasticarum dominatione suspendi: pro qua re secundum tempus et secundum uoluntatem principum, quidquid ab eis quesitum fuerit sine altercatione consentiunt. Cum  Afri episcopi, de quibus sepius dictum est, in ciuitatem regiam peruenissent, ceperunt eis nunc blandimentis, nunc terroribus extorquere, ut preberent in capitulorum damnatione consensum. Sed cum nullatenus eis extorquere potuissent, concinnata est causa sancto Reparato episcopo Carthaginiensi, quasi Areobindam magistrum militum a Guntarit tyranno in Africa fecisset occidi, et sub hoc colore in exsilio deportatus est. Hoc uidentes alii duo, qui inter ipsos et sanctitate uite et diuinarum Scripturarum scientia sunt ornati, ad sanctam Euphemiam Chalcedonem fugerunt, et ibi usque hodie sub tanta necessitate iacent, ut, cum infirmitate corporis laborantes nec medicum inuenire mereantur, pericula immensa sustineant. Prefectus uero Africe, si quos inuenit in  Africa episcopos, aut causas proprias habentes, aut simplices uel ignaros, aut uenales et paratos ad premium, collegit et direxit inde unumquemque. Ex quibus tamen unus ante istos septem annos pro adulteriis suis tunc de ciuitate regia cum opprobrio eiectus et in nauem impositus, ad Africam est directus. Et ecce per quales homines in singulis prouinciis sancte Ecclesie dissensiones et scandala generantur. Mittunt etiam ad Carthaginem, et alium in loco sancti Reparati episcopi contra omnes regulas et contra omnia statuta Patrum episcopum ordinari fecerunt: quod cum nimia effusione sanguinis et interitu multorum innocentium hominum fecisse dicuntur. Constantinopoli uero ceperunt iterum beatissimum papam uigilium compellere, ut si Afri, atque Illyriciani, uel Dalmate episcopi nollent, ipse  cum Grecis episcopis eadem capitula condemnaret. Sed beatissimo papa uigilio nullatenus acquiescente, edicta ex nomine imperiali tam in Ecclesia Constantinopolitana quam in diuersis locis suspendi fecerunt,  per que eadem capitula damnarentur. Quo facto beatissimus papa omnes episcopos admonuit, dicens: Quicunque edictis istis consensum prebere uoluerit, sciat se apostolice sedis communione suspensum. Sed et sanctus Dacius Mediolanensis episcopus contestationem omnium sub magna uociferatione deposuit, dicens: Ecce ego et pars omnium sacerdotum, inter quos Ecclesia mea constituta est, id est Gallie, Burgundie, Spanie, Ligurie, Aemilie atque uenetie, contestor quia quicunque in edicta ista consenserit, suprascriptarum prouinciarum pontifices communicatores habere non poterit; quia constat apud me edicta ista sanctam synodum Chalcedonensem et fidem catholicam perturbare. De qua re accensa est contra beatissimum papam et contra  Dacium episcopum iracundia principalis: et tanta contra eos agere ceperunt, ut, nisi ad sanctorum basilicas confugissent, ad interitum uite peruenerant. Et tamen beatissimus papa uigilius, nec in basilica Beati Petri sedes tutas habere meruit; in tantum ut illic pretor, ad quem fures et homicide tantummodo pertinent, mitteretur. Qui cum multitudine militum, spathas nudatas et arcus tensos portantium, supradictam basilicam introiuit. Quo uiso, sanctus papa columnas altaris amplexus est: sed ille ferocitate et animo concitatus, primo de altari diaconos eius et clericos a capillis tentos eiecit, postea uero ipsum sanctum papam alii a pedibus, alii a capillis et barba tentum crudeliter abstrahebant. Sed cum ille altaris columnas non dimitteret, cecidit altare, et columne  alique fracte sunt, et quantum ad ipsos, ibi super ipsum altare in partibus mitti habuit. Sed Deus, qui in talibus angustiis semper adesse dignatur, tam aliquorum ex ipsis militibus, quam populi, qui ad tumultum uenerat, animos ad misericordiam prouocauit, et ceperunt uoces atque stridores mittere: et sic contigit ut iudex iniquitatis supradictus pretor cum ministris crudelitatis sue territus fugiendo discederet. Postea tamen sacramenta accepit beatissimus papa, et sanctus Dacius episcopus, uel omnes qui cum ipsis ad loca sancta confugerant, quia eis nemo ultra uiolentiam faceret, nec inuitis de ecclesiastica causa aliquid extorqueret; et sic interim sunt egressi. Sed et hodie, tam ipsis quam diuersis qui in obsequio eorum sunt, uarias inquietudines et molestias generant, premiis clericos et seruos eorum immittentes,  ut in facie ipsorum stantes iniurias eis publice faciant, et de mansionibus aliquos in obsequio eorum positos iactant. Sed illi omnia cum Dei auxilio patienter accipiunt, dummodo nullis preiudiciis sancte Ecclesie, nullis nouitatibus prebere uideantur assensum. Missi sunt etiam aliqui in prouincias Italie, ut si possent mentiendo aliqua de nomine ipsorum, hoc est beatissimi pape et sancti episcopi Dacii, odia eis in illis partibus faciant, et in locum eorum alios episcopos, qui nouitatibus consentiant, suadeant ordinari: in tantum ut et unum notarium ex seruis beatissimi pape progenitum simul sollicitauerint, qui manum sancti pape imitari dicitur, et, quantum comperimus, chartas aliquas de nomine  ipsius falsas conscribi fecerunt, et cum ipsis chartis Stephanum quemdam de iis quos sollicitauerunt ad Italiam cum legatis Gothorum miserunt, ut per falsitates et dolos aliquorum animos contra beatissimum papam, quod Deus fieri non permittat, in illis partibus excitare uideantur. Unde rogamus et contestamur gloriam uestram per futurum Dei nostri iudicium, quod omnis conditio humana formidat, ut ad prouincias uestras hec omnia uelociter indicetis, ne aut isti subripiant qui missi sunt, aut Anastasius quidam, quem sanctus episcopus Aurelianus Arelatensis ciuitatis ad beatissimum papam ante hoc biennium direxerat, ibidem in Galliis aliqua mentiatur: quia et ipse, cum de Constantinopoli exire non posset, usus est consilio, ut promitteret se omnium episcoporum  Gallicanorum ad damnanda capitula pro quibus hec scandala orta sunt, animos inclinare. Cui et premia plurima dantes districte ibi de hoc implendo sacramenta prestare fecerunt; et non permiserunt per eumdem Anastasium beatissimum papam quid in ipsa causa ageretur fratribus suis episcopis Gallicanis scribere, nisi tantum de aliis causis, et quia fidem catholicam, et quatuor synodorum reuerentiam, secundum traditionem Patrum custodit atque conseruat. Hec ergo prudentia uestra, ut et in isto seculo magnam uicissitudinem, et in futuro uitam eternam a Deo omnipotente recipiat, sub omni cautela et celeritate ad prouinciam dignetur scribere; admonendo ut episcopi illarum partium beatissimo pape et sancto Dacio episcopo epistolas dirigant, constantes ne  nouitates aliquas recipere patiantur, et ut animos eorum fraterna consolatione confirment. Sed et in ciuitate regia, quod potestis in ipsa causa, maxime sancto episcopo Dacio adesse cum Dei auxilio festinate: postulantes ut eum post 15 aut 16 annos ad suam Ecclesiam redire concedat: quia cum pene omnes episcopi quos ordinare solet, sicut bene scitis, mortui sint, immensa populi multitudo sine baptismo moritur. Petite etiam, ut eumdem sanctum Dacium uobis uidere liceat, et ab se querere que causa sit, quod tam longo tempore ad Ecclesiam suam minime sit reuersus. Solliciti tamen esse dignemini, quia si qui capitula damnari uolunt, fingunt se et fidem catholicam uindicare, et Chalcedonensem synodum uenerari cum nobis omnibus, ut qui ignorant intentionem eorum uideantur aliquid iniustum expetere.  uos Christiani et nobiles uiri, cauti estote, ut quod potestatis sacerdotibus Christiane plebis, qui persecutionis pondere gemitus de ipsis medullis emittunt, aliquod remedium uel solatium uideamini prestitisse; quatenus Deus in die retributionis magnam mercedem et preclara munera pro hac compensatione tribuat. Hec enim omnia quedam fidelissime persone de Constantinopoli uenientes ita acta esse ueraciter confirmauerunt. Sed et multa crudeliter circa diuersos diaconos et clericos Afros, qui eis consentire nolunt, acta esse uel agi, interdictumque esse omnibus Romanis ne ad beatissimum papam accedant. De quibus omnibus hec pauca sub anxietate glorie uestre festinauimus indicare, ut pro remedio animarum  uestrarum cura uobis sit supra omnes actus de ista causa, que specialiter Dei est, cogitare, ut in die iudicii, sicut dictum est, non offensam de negligentia, sed mercedem de bono actu inuenire possitis.





EXEMPLUM SACRAE EPISTOLAE IUSTINIANI SCRIPTAE AD BEATISSIMUM IOANNEM METROPOLITANUM EPISCOPUM.

Significamus tue sanctitati colligere omnes religiosissimos episcopos, qui de tua synodo sunt, et peruenire in Mopsuestenam ciuitatem et requisitionem subtilem facere conuenientibus uniuersis ibi constitutis senioribus hominibus, siue clericis, siue laicis, et discere ab ipsis, si cognoscunt tempus ex quo ablatum est nomen Theodori a sacris [a 1Kb] diptychis.  Si uero [b 1Kb] non meminerint ex quo hoc factum est, confiteantur hoc ipsum, quod non cognoscunt insertum aut predicatum in sanctis diptychis nomen Theodori, et proferantur uobis et ipsa diptycha, ut cognoscatis quis pro illo insertus est: et tales confessiones gestis recipientes, et uestris suggestionibus coniungentes, subscribat et tua sanctitas in ipsis et ceteri religiosissimi episcopi: et sic dirigite unam quidem ad nos, alteram uero ad sanctissimum papam. Et hoc tamen manifestum fiat, et unusquisque eorum qui confitentur, dicant et manifestent quot est annorum: et uos uero in propriis confessionibus significate de predicto capitulo, et quem pro Theodoro insertum inuenistis. Scripsimus autem et Marthanio uiro magnifico pro hoc, ut sine ulla dilatione ista agerentur  et nobis mitterentur. Legi.

Datum decimo calendas Iunias Constantinopoli, imperii domini nostri Iustiniani perpetuo [c 1Kb] Augusti anno uigesimo quarto, post consulatum Basilii uiri clarissimi anno nono .





ALTERA IUSTINIANI EPISTOLA COSMAE SANCTISSIMO EPISCOPO MOPSUESTIAE.

Significamus tue sanctitati, quod iussimus Ioanni beatissimo metropolitano Anazarbene [Iustinianopolitane] ciuitatis colligere omnes prouincie episcopos, et peruenire in uestram ciuitatem, et subtilem inquisitionem facere conuenientibus omnibus apud uos constitutis senioribus hominibus, siue clericis, siue laicis, et discere ab illis, si cognoscunt ex quo  ablatum est nomen Theodori a sanctis diptychis: si uero [d 1Kb] non meminerint de tempore, et quando hoc ipsum factum est, et hoc ipsum confiteantur, quod non cognoscunt nomen Theodori in sanctis diptychis insertum uel predicatum ipsum in ecclesia. Oportet  igitur proferri et ipsa sacra diptycha, ut omnes cognoscant religiosissimi episcopi, quo ordine nomina episcoporum in diptychis recitantur: et hoc ipsum manifestum uos facere per suggestionem uestram: et confessiones gestis interuenientibus recipientes, et uestris coniungentes suggestionibus, subscribite omnes collecti episcopi, et sic dirigite unam quidem ad nos, alteram uero ad sanctissimum papam. Et hoc uero fiat manifestum in confessionibus eorum, ut unusquisque dicat et manifestet quot est annorum. Legi.

Datum undecimo calendas Iunias Constantinopoli, imperii domini nostri Iustiniani perpetuo Augusti anno uigesimo quarto, post consulatum Basilii uiri clarissimi anno nono.





SUGGESTIO SYNODI eCUMENICAE CONSTANTINOPOLITANAE II AD uIGILIUM. 


Decebat uere cum primam [e 1Kb] [Forte, inter] sacerdotes [f 1Kb] dignitatem sortiti estis sanctissimi [g 1Kb] , ea que ad sanctarum Ecclesiarum statum respiciunt, manifesta uestre diuinitus honorate beatitudini fieri. Hoc bene [h 1Kb] et Christianissimus noster imperator considerans, et ad uestram scientiam quedam, que de Theodoro quondam Mopsuestene Ecclesie episcopo mota sunt, iussit referri. Piissimis enim ad nos litteris usus [i 1Kb] , hortatus est ad Mopsuestenam ciuitatem conuenire, que una secunde Cilicie est, et cum subtilitate perscrutari quando Theodorus, qui olim predicte ciuitatis fuit episcopus, sacris diptychis eiectus est, et manifesta ea tam eius tranquillitati quam uestre diuinitus honorate facere beatitudini. Statim igitur  Mopsuestiam accedentes, religiosissimum congregauimus clerum, et fidelem eius populum, eligentes eos qui seniores sunt, qui et retinere forsitan memoria possunt [i 1Kb] subtilitatem eius quod querebatur: et diuina et adoranda eis proponentes Euangelia, ut suspicionem sui testimonii emundarent, dicere inuitauimus, si sciunt quo tempore Theodori antiqui nomen sacris eiectum est diptychis. Illi uero [k 1Kb] multos annos, et suam excedentes memoriam esse iurauerunt, ex quo nulla eiusdem Theodori memoria sacris diptychis infertur. Cyrillum autem religiose memorie Alexandrine ciuitatis pontificem in eius loco inscriptum esse [l 1Kb] , atque ex patribus suis audisse asseruerunt [m 1Kb] . Sed eorum que dicebantur subtilitatem inuestigantes, et per ipsa uenimus [n 1Kb] sacra  diptycha, et mortuorum episcoporum connumerationem considerabamus [o 1Kb] : et Theodori quidem in antiquioribus temporibus nullam memoriam inuenimus, in ipso uero fine sacrorum diptychorum Theodorus scriptus est, quem omnes nuper quidem mortuum  esse dixerunt, ex Galatia uero ortum esse prouincia. Hunc et nos omnes nostri [a 1Kb] concilii partem factum ante triennium mortuum esse cognoscimus [b 1Kb] . Hec ita habere, ipsa gesta uobis sanctissimis manifestent: que humili suggestioni coniungentes, ad scientiam uestram destinauimus. Sed petimus diuinitus inspiratos uos religiosissimis et Deum placentibus [c 1Kb] uestris orationibus non humiles suffulcire.



IURAMENTUM uIGILII PAPAE.

Iurauit beatissimus papa uigilius domino piissimo imperatori, in presentia nostra, id est, mei episcopi Cesaree Cappadocie Theodori, et mei patricii Cethegi, per uirtutem sanctorum clauorum ex quibus crucifixus est Dominus Deus noster iehsu Christus, et per sancta quatuor Euangelia, ita per istam  uirtutem sancti freni, et per ista sancta quatuor Euangelia: quod cum pietate uestra uno animo, una uoluntate, hoc uelle, hoc conari, ita agere, quantum possumus, ut ista tria capitula, id est, Theodorum Mopsuestenum cum scriptis suis, et epistolam que dicitur Ibe, et conscripta Theodoreti contra orthodoxam fidem et contra duodecim capitula sancti Cyrilli dicta, condemnentur et anathematizentur; et nichil pro his capitulis, neque per me, neque per eos  quibus credere possum, ex ordine clericatus, aut laicis, contra uoluntatem pietatis uestre aut agere, aut loqui, aut consilia dare secretius. Et si quis mihi aliquid contrarium dixerit, aut de istis capitulis, aut de fide, aut contra rempublicam, istum sine mortis periculo pietati uestre manifestabo, et que mihi locutus est: ita ut propter locum meum personam meam non prodas: et me ista custodiente erga pietatem uestram, honorem meum in omnibus seruare promisisti; sed et personam opinionemque meam custodire, et cum Dei adiutorio defendere; sed et priuilegia Ecclesie mee seruare. Sed et chartule iste nulli [Forte, ut nulli] ostendantur, nichilominus promisistis. Promitto preterea quod in ista causa trium capitulorum, quodcunque debet fieri communiter tractamus  [Forte, tractemus]; et quod utile nobis uisum fuerit, hoc faciamus cum adiutorio Dei. Datum est hoc iuramentum quintodecimo die mensis Augusti, indictione XIII, imperii domini nostri Iustiniani anno 23, nouies post consulatum Basilii uiri clarissimi. Ego Theodorus misericordia Dei episcopus Cesaree Cappadocie, huic chartule iuramenti testis subscripsi. Flauius Cethegus uir patricius huic chartule iuramenti testis subscripsi.



[a 1Kb] EPISTOLA DECRETALIS uIGILII PAPAE PRO CONFIRMATIONE QUINTAE SYNODI eCUMENICAE.

[1Kb]


 , .

, , . , , , , , , , , , , , , , ,  , , . , , , , , , , , , ,  , , , , , , , . , , , . , . , , , , ,  , , , , , , , , , , , , , . , , ,  , . , , . , . , , , , , . , , ,  , . , . , , ยป ยซ , , ยป ,ยซ . , , , , , ยป , ,ยซ  [* 9Kb] , . , , , , , , , , , , , , , , . , , . ,  ,  , , , , , , , . , , , , , , ,  , . , , . , . , . , , . , , , , , , ,  , , , . , , , , . , , . , , , ,  . , , , , , , , , , .


.

, . , , , '.

( , . , . .

 Dilecto fratri Eutychio, uigilius.

Scandala que humani generis inimicus in uniuerso mundo excitauit, nullus ignorat: adeo ut unumquemque propositum suum ad subuertendam Dei Ecclesiam per uniuersum orbem diffusam, quocunque modo implere satagentem, non tantum suo nomine, sed etiam nostro, atque aliorum, diuersa tum loquendo, tum scribendo, componere impulerit: in tantum ut nos ipsos una cum fratribus et cepiscopis nostris, in urbe regia degentes, et equali reuerentia quatuor synodos uindicantes, et in una eademque quatuor illarum synodorum fide sincere persistentes, cauillationibus, uersutiis et dolo malo ab iis diuidere conatus fuerit; ita ut nosmetipsi qui eiusdem cum illis eramus, et sumus, de fide sententie, insuper  habita dilectione fraterna in discordiam abierimus. Sed quoniam Christus Deus noster, qui est lux uera, quem tenebre non comprehendunt, omni confusione a mentibus nostris remota, uniuersum orbem et Ecclesiam ad pacem reuocauit, ita ut que a nobis definiri debent, reuelante Domino, et ueritate inuestigata salubriter impleta sint. Idcirco sciat uestrum uniuersa fraternitas, quod quatuor synodos, hoc est Nicenam, Constantinopolitanam, Ephesinam primam  et Chalcedonensem, una cum iisdem fratribus nostris, in omnibus suscipimus, et deuota mente ueneramur, atque unanimiter seruamus. Et si qui easdem sanctas synodos in omnibus que ab ipsis de sancta fide definita sunt non sequuntur, eos a cetu sancte et catholice Ecclesie alienos iudicamus. Quapropter desiderantes ea scire fraternitatem uestram que a nobis facta sunt, his nostris litteris ipsi manifestum facimus. Quoniam nulli dubium est quot quantaque mota sunt, ob tria capitula, hoc est de Theodoro olim Mopsuestie episcopo, eiusque scriptis, quinetiam de scriptis Theodoreti, et de epistola que dicitur scripta ab Iba ad Marim Persam; et quam diuersa de tribus illis capitulis dicta atque conscripta sunt. Ideo si in omni negotio sapientie ratio postulat, ut  id de quo queritur retractetur, neque pudori esse debet, cum ea que ab initio omissa, studio deinde ueritatis inueniuntur, in publicum eduntur; quanto magis ecclesiasticis disceptationibus conuenit, eamdem rationem in illis quoque obseruari? Precipue cum manifestum sit Patres nostros, et maxime beatissimum Augustinum, qui in diuinis Scripturis claruit, Romane eloquentie magistrum, propria scripta retractasse, dictaque sua correxisse, atque illa que omiserat, ac deinde inuenerat, addidisse. Nos quoque similiter illis exemplis incitati, in controuersia trium capitulorum supra memoratorum, nunquam destitimus, quin inuestigaremus quid de predictis tribus capitulis, in Patrum nostrorum litteris uerius inueniri posset. Unde patuit reuera, dictis Theodori Mopsuestie sermonibus qui ubique redarguuntur,  pleraque contraria recte fidei et doctrinis sanctorum Patrum contineri: quare ipsi sancti Patres aduersus eum scribentes, tractatus suos ad sancte Ecclesie eruditionem reliquerunt. Etenim inter ceteras ipsius blasphemias aperte ipsum dixisse inuenimus, alium esse Deum uerbum, et alium Christum, a passionibus anime et concupiscentiis carnis uexatum, et paulatim a minoribus recedentem ad meliora per profectum operum peruenisse, et conuersatione irreprehensibilem factum. Et ut nudum hominem baptizatum fuisse in nomine Patris, Filii et Spiritus sancti, et per baptisma gratiam sancti Spiritus accepisse, et adoptionem promeritum. Et ad exemplum imaginis imperatorie, ob personam Dei uerbi Christum adorari. Et post resurrectionem immutabilem cogitationibus,  et omnino impeccabilem factum. Preterea, dixit eam unionem Dei uerbi factam fuisse ad Christum qualem Apostolus dixit de uiro et muliere: Erunt duo in carne una . Et quod post resurrectionem, cum insufflasset Dominus discipulis, et dixisset: Accipite Spiritum sanctum, non dedit illis Spiritum sanctum. Similiter hoc quoque ausus est dicere, quod confessionem quam Thomas edidit, attrectans manus et latus Domini post resurrectionem, dicens: Dominus meus et Deus meus, non ad Christum retulit ; sed propter miracula resurrectionis stupentem Thomam laudasse Deum, eaque uerba dixisse. Quod autem peius est, in interpretatione  quam scilicet ad apostolorum Acta idem Theodorus scripsit, similem fecit Christum Platoni, et Manicheo, et Epicuro, et Marcioni, dicens: Quoniam sicut illorum singuli ex proprio dogmate cuius auctores fuerunt, suos discipulos appellauere Platonicos, et Manicheos, et Epicureos, atque Marcionistas, eodem modo Christus dogma inueniens, ex eo Christianos appellauit.

Propterea igitur agnoscat uniuersa Ecclesia catholica nos iuste et irreprehensibiliter ad ea que hac nostra constitutione comprehenduntur deuenisse. Unde condemnamus et anathematizamus, una cum aliis omnibus hereticis, qui  damnati et anathematizati sunt a predictis sanctis quatuor synodis, et ab Ecclesia catholica, Theodorum  olim Mopsuestie episcopum, et impia eius scripta: nichilominus ea quoque que a Theodoreto scripta sunt contra rectam fidem, et contra duodecim capitula sancti Cyrilli, et contra synodum Ephesinam primam, queque ab eo scripta sunt pro defensione Theodori et Nestorii. Preterea anathematizamus et condemnamus epistolam ad Marim Persam hereticum, que ab Iba scripta dicitur: que Christum uerbum ex sancta Deipara et semper uirgine Maria incarnatum, hominem factum fuisse negat, nudum uero hominem ex ea natum: quem templum uocat, ita ut ex hoc intelligitur alium esse Deum uerbum, et alium Christum. Sanctum uero Cyrillum recte fidei magistrum et preconem, ut hereticum, et similia Apollinario scribentem calumniatur; et reprehendit primam Ephesinam synodum, quasi absque iudicio et  inquisitione Nestorium damnauerit; tum capita duodecim S. Cyrilli impia, et recte fidei contraria appellat eadem epistola; defendit autem Theodorum et Nestorium, et impia eorum dogmata atque scripta. Predicta itaque tria impia capitula anathematizamus et condemnamus, scilicet impium Theodorum Mopsuestie, una cum impiis eius scriptis. Et quecunque impie Theodoretus scripsit, atque etiam epistolam que dicitur ab Iba scripta fuisse: qua superius dicte profane blasphemie comprehenduntur. Quin enim quemcunque, qui crediderit, aliquo ullo tempore ea capitula debere suscipi, aut defendi, uel conatus fuerit hanc presentem condemnationem subuertere, simili anathemati subiicimus. Quoscunque uero, qui rectam fidem seruantes a dictis synodis predicatam, memorata  tria capitula condemnauerunt, uel etiam condemnant, fratres et consacerdotes esse definimus. Que uero aut a me, aut ab aliis ad defensionem predictorum trium capitulorum facta sunt presentis huius scripti nostri definitione euacuamus. Absit enim ab Ecclesia catholica, ut aliquis dicat omnes superius comprehensas blasphemias, a predictis quatuor synodis, aut ab una ipsarum susceptas fuisse, uel eos qui similia sentiunt et sequuntur. Apertissimum autem est quod a memoratis sanctis Patribus, et maxime a sancta synodo Chalcedonensi, nullus de quo aliqua esset suspicio admissus est, nisi qui reiecisset  superius comprehensas blasphemias, aut illis similia, uel heresim de qua fuit suspectus, uel blasphemias denegauisset et condemnasset, in quarum suspicionem uenit.


SUBSCRIPTIO.

Deus te seruet incolumem, frater honoratissime. Data ante sextum idus Decembres, imperii domini nostri Iustiniani eterni Augusti anno uigesimo septimo, post consulatum Basilii uiri clarissimi, anno duodecimo .






DE uIGILII DECRETALI EPISTOLA PRO CONFIRMATIONE u SYNODI, DISSERTATIO PETRI DE MARCA.


 I. Commodum accidit nuper, ut quo tempore acta quinte synodi ecumenice prelo regio excudebantur, obtulerit sese mihi fato quodam uetus collectio ex antiquis Patribus et conciliis petitarum, a ueteri theologo aduersus Acephalos et Monothelitas hereticos olim adornata. uolumen illud manuscriptum Grecum exstat in bibliotheca Regia, accurate descriptum a Leone Cinnomo, et ab eo repositum Constantinopoli in bibliotheca imperatoria, temporibus Michelis Paleologi, anno mundi 6784, seu anno Christi 1276. Amanuensis uero testatur a se transcriptum ex autographo quod in ueteri bibliotheca Ecclesie Romane asseruabatur, calamo exaratum, anno mundi 6267, seu anno Christi 753. Quod ideo annotaui, ut de manuscripti codicis antiquitate et fide nullus esset dubitandi locus. Inter ceteros uero laudabiles locos, ex quibus collectio illa compacta est, opportune incidi in excerpta aliquot ex antiquis actis quinte synodi, scilicet in Eutychii epistolam ad uigilium  et rescriptum uigilii ad Eutychium , et in quatuordecim anathematismos editos ab eadem synodo, qui Latine tantum habentur in collatione 8. Itaque ad commodum studiosorum antiquitatis ecclesiastice pertinere putaui, postquam iniuria temporum nobis actorum Grecorum inuidit exemplar, ut saltem his fragmentis Grecis non carerent: precipue cum ex anathematismorum collatione cum editione Latina non leue adiumentum sibi comparare possint ad ueram synodi sententiam indagandam, aduersus Nestorianorum et Eutychianorum uersutias.

Preterea uero exhibemus tibi, lector, epistolam uigilii, que nondum in lucem prodiit, queque auro contra estimari debet, qua synodi quinte gesta auctoritate sedis apostolice confirmantur. Eius pretium illi soli norunt quibus perspectum est quantum plerique dignitati pontificie detrahant eo nomine, quod hec quinta synodus uim et pondus ecumenice obtinuerit,  licet renitentem uigilium fuerit experta, qui maluit exsilium pati, quam suffragio suo illius definitionem approbare. Contendit quidem illustrissimus annalium conditor ex Euagrio et ceteris auctoribus, confirmatam fuisse synodum a uigilio, sed eam comprobationem in id tempus dilatam quo uigilius ab exsilio solutus est, rogante Narsete duce, post liberatam a Gothis Italiam. Sed opus illi est equo lectore, qui se coniecturis in re tanti momenti duci patiatur: cum econtra excipere soliti sint non solum nouatores, sed etiam plerique eruditissimi uiri, errasse Grecos scriptores, qui de consensu uigilii loquuntur; quia constat ex Anastasio, pulsum in exsilium a Iustiniano cum aliquot episcopis, quod synodo refragaretur; unde reuocatus est precibus Romanorum et  Narsetis ducis, teste eodem Anastasio, qui tamen confirmationis illius omnino non meminit. Non me latet uiros eruditos ex eo uim concilii generalis tribuere huic quinte synodo, quod a Pelagio primo, et Gregorio Magno, aliisque pontificibus sub nomine quinte synodi post ceteras quatuor recensita fuerit. Quod tamen alii sic explicant, ut pontifices illos auctoritati tante synodi cessisse potius dicat, quam synodo auctoritatem addidisse.

II. Que a me dicta sunt eo animo ut repertam in bibliotheca Regia uigilii epistolam commendem, que omnes illas difficultates superat; queque iis uerbis concepta est, quibus uti decebat sedis apostolice pontificem. Sane a Grecis ipsis tanti facta est ad robur quinte synodi asserendum, ut eam in acta eius synodi retulerint, et definitioni synodice subiunxerint, ut ostendetur inferius. Unde patet summa fide scriptum ab Euagrio, uigilium consensisse synodo ; epistolam enim illam inter acta synodi legerat. Hec sunt Euagrii uerba :  , : uigilius autem per litteras consensit concilio, non tamen interesse uoluit. Ex iisdem actis sine dubio hauserunt Photius, Zonaras, Cedrenus, Euthymius et Nicephorus, quod de uigilii consensu tradunt. Cuius consensus meminit quoque sexta synodus in prosphonetico ad Constantinum Pogonatum imperatorem; ubi postquam retulit Eutychis damnationem a Leone I decretam fuisse, et Marciano principe cum synodo Chalcedonensi susceptam, hec uerba subiunguntur: , , . Que sic reddit uetus interpres: Sicut et uigilius post hec Iustiniano piissimo consonuit, et quintum concilium constitutum est, ut eorum opuscula que latenter reperta sunt, repleta abominatione, anathematizarentur. Que uerba dupliciter explicari possunt. uel hoc sensu, ut dicatur uigilius in eo consensisse cum Iustiniano, ut concilium indiceretur  ad damnationem trium capitulorum; quamuis pontifex in contraria sententia perstiterit. uel illo, ut omnino cum Iustiniano consenserit tam in concilii indictione quam in trium capitulorum damnatione. Que ultima explicatio necessaria est, ne si prime hereamus, alienum uideantur a mente sua Patres exemplum protulisse, et longe dispar ei quod superioribus uerbis proposuerunt, de consensu Leonis et Marciani, totiusque synodi.

III. His addi potest eximium Pelagii II testimonium ex epistola ad episcopos Istrie , cuius adeo aperta sunt uerba, ut mirari subeat qua ratione uiros alioqui perspicacissimos fugerit tam expressa de uigilio sententia. Etenim prolixis uerbis ibi refertur, sedem apostolicam per uigilium initio quidem probasse  tria capitula, et pro eorum defensione diu laborasse, longoque tempore ad iniurias usque certasse , deinde cessisse, quando ueritas se patefecit. Que uerba ad epistolam uigilii respiciunt, qui re diligentius tractata, ueritatem sibi affulsisse, seque tria capitula damnasse scribit, ut mox dicetur uberius.

Iu. Ceterum ut liquidius sententia huius epistole intelligatur, simulque fame et dignitati uigilii consulatur, non alienum erit pauca de ipsius instituto in hac trium capitulorum controuersia dicere. Tria illa capitula hec erant. 1. Ibe episcopi Edesseni epistola ad Marim Persam; 2. Theodori episcopi Mopsuesteni persona, et eius scripta; 3. Theodoreti disputationes aduersus duodecim capita Cyrilli Alexandrini. Ex his tribus capitulis Acephali, propago quedam Eutychianorum occasionem arripiebant non admittendi concilii Chalcedonensis, quasi Nestorium aliquo pacto foueret. Id ex eo colligebant, quod epistolam Ibe synodus approbasset, que tamen Cyrillum carpebat,  in Theodori Mopsuesteni Nestoriane hereseos auctoris laudes efferebatur, et utebatur blasphemis Nestorii uerbis, quem non seruato iudiciorum ordine damnatum quoque fuisse dicebat in synodo Ephesina. Tum uero quod Theodoreto in communionem suscepto, eius tamen scriptaad uersus duodecim capita Cyrilli, quibus Nestorii heresis proscribebatur, synodus Chalcedonensis non damnasset. Ex iisdem quoque capitibus Nestoriani heresim suam instaurare nitebantur, prolatis ex Theodoro Mopsuesteno testimoniis, et ex Theodoreti aduersus Cyrillum dissertationibus. Cum autem in id unum Iustinianus incumberet, ut Acephalos, qui graues in Aegypto et in Oriente motus excitabant, legibus suis insectaretur, Theodorus Cesaree Cappadocie episcopus, Acephalorum fautor, et sectator Origenis a paucis annis proscripti, ad ultionem eorum que contra Origenem gesta erant, et ut imminens Acephalis periculum auerteret, controuersiam de tribus capitulis excitauit, ut Ecclesie pacem perturbaret. Pro ea itaque qua ualebat gratia  apud principem pacis ecclesiastice alioqui studiosum, per cuniculos rem aggressus est. Spem Iustiniano fecit ineunde cum Acephalis concordie, si preter Theodoreti scripta aduersus Cyrillum, epistola Ibe Edesseni recitata in concilio Chalcedonensi, tanquam impia reiiceretur, et Theodorus quoque illa epistola laudatus, tanquam Nestorii parens damnaretur; cuius fame Cesaree episcopus ex eo quoque infestus erat, quod Origenis deliramenta olim refutasset.

u. Iustinianus utilitate publica, ut sibi quidem uidebatur, excitatus, libello satis copioso tria illa capitula proscripsit, et ab episcopis Orientis damnari procurauit. Enimuero, quia trium capitulorum negotium nullius synodi iudicio erat preiudicatum, imo uero synodi Chalcedonensis dignitatem aliquo pacto uiolare uidebatur, Orientis patriarche qui Iustiniani decreto subscripserant, se ui adactos fuisse Stephano responsali Romane sedis professi sunt. Menas uero Constantinopolitanus episcopus eam conditionem adiecit,  si hec Romano episcopo non probarentur, suum sibi chirographum restitutum iri: quod sub iurisiurandi fide illi promissum est. Atque adeo Iustinianus sentiens nichil in hoc negotio quod Ecclesiarum statum respiciebat, tentari utiliter posse sine sententia Romani pontificis, uigilium Roma euocat. Pontificem Roma abeuntem Ecclesia Romana, prouincie quoque Africane, Sardinie, Hellados et Illyrici obtestate sunt, teste Facundo, ne ullatenus nouitati acquiesceret.

Antequam uero quid egerit in hac causa explicem, obseruandum est cum Pelagio et B. Gregorio, in hac controuersia non disputatum fuisse de fide, sed de personis. Id testatur Pelagius I in epistola ad Childebertum regem Francorum, qui tunc in Oriente capitula quedam extra fidem agitata fuisse scribit. B. quoque Gregorius Hibernie episcopos monet, in ea  synodo de quibusdam solummodo personis actitatum; uel, ut Pelagii II uerbis utar, nichil aliud, nisi de personis actum. Quinetiam uigilius in epistola quam edimus, disertissime adnotauit, in hac controuersia non disputatum fuisse de fide, sed de personis. Unde patet liberam fuisse aliter atque aliter in hoc negotio censendi facultatem, sine ulla Christiane religionis iniuria: ideoque uigilium, qui suam aliquoties mutauit sententiam, de sola leuitatis uel metus suspicione periclitari. A qua suspicione tamen abesse tantum debet, ut potius singularis prudentie laudem ex iis que in hac causa gessit, consequi posse uideatur.

uI. Qui rerum ecclesiasticarum sunt periti, non ignorant duobus modis olim uersari solitos fuisse summos pontifices in questionibus propositis, que disciplinam respiciebant, uel summo iure, uel remisso. Huic temperamento et canonum remissioni locus erat, quando ob bonum unitatis, et pro resarcienda Ecclesie pace, necessarium uidebatur ea clementia uti. Eam clementiam Greci uocant. Latini  eorum exemplo dispensationem; ut alibi ostendi [a 1Kb] adductis ueterum Patrum et conciliorum testimoniis. Utroque agendi modo usus est in hac controuersia uigilius, nunc iuris et canonum uigore, nunc eorum remissione, fidei et pacis Ecclesie studiosissimum se prebens. Obseruatum quidem est ab eruditis, uigilii que uidebatur, inconstantiam, prudentie et maturo consilio esse tribuendam: sed non docuerunt eum agendi modum a canonica disciplina pependisse.

uII. Ac primo quidem nichil aliud ab eo exspectandum erat statim post profectionem suam ex Urbe, quam ut uotis Occidentalium fauendo, se uetustatis uindicem prestaret. Itaque litteris ex itinere ad Menam datis, damnationem trium capitulorum reprehendit, et legatis ad Iustinianum missis petiuit ut pateretur eam rescindi. Urbem deinde Constantinopolitanam ingressus octauo calendas Februarii, anno 547, Menam et alios capitulorum damnatores, illos quoque qui damnatoribus communicabant, a communione  suspendit; quam tamen illis post quinque menses restituit, Theodore Auguste rogatu. Ratio potissima cur damnationi trium capitulorum refragaretur, hec erat, quod existimaret nichil eorum que in synodo Chalcedonensi gesta erant, retractari posse, eo quod ea sit generalium synodorum auctoritas, ut de iis que illarum iudicio semel ordinata et disposita sunt, iterum disceptari non debeat. Ea est enim retractationis significatio apud iurisconsultos, quam Grece uocant, siue . Itaque rei iudicate exceptione repellebat nouandi studium. Addebat quoque Leonis pape auctoritatem, qui conceptis uerbis gesta synodi Chalcedonensis confirmando uetuerat, ne res in synodo definite ullo colore quesito retractarentur. Deinde uero cum legibus principum retractatio aduersus sententias prefectorum pretorio intra duos annos peragi deberet, hec tamen trium capitulorum retractatio aduersus synodum uniuersalem totius orbis consensu firmatam, post centum annos urgeretur, ut conqueritur Facundus  Hermianensis: illud supererat, ut doceretur his capitulis iudicio synodi Chalcedonensis prouisum fuisse. Quod luculenter docet uigilius in constituto, et uberius Facundus in libris ad Iustinianum: neque tamen inde sequi aliquid fidei contrarium a synodo admissum fuisse.

uIII. Ceterum etsi uigilius nulla ui adigi posset ad subscriptionem, consensit tandem anno 548 ut in conuentu 70 episcoporum hec causa Constantinopoli discuteretur: singulorumque suffragiis ad se scripto delatis, ipse Iudicatum dedit ad Menam, quo tria capitula damnabat. Hoc fecit , siue remissionem et dispensationem canonicam, ad pacem tum Orientalibus retinendam. Si quis id a me confictum putet, audiat uigilium, qui pro se dicet in encyclica aduersus Theodorum Cesareensem: Primum quidem in eo quod pro scandalo refrenando condescendentes  quorumdam animis, quos aliqua dispensatione credidimus temperandos; quia tu iam eos pluribus annis inquietissimus stimulator accenderas, quedam pro tempore existimauimus ordinanda, tali scilicet conditione ut omni in posterum perturbatione sopita, nichil ultra nec uerbo, nec litteris quisquam facere ex eadem causa presumeret. Eamdem causam dispensationis pretendit clerus Romanus in epistola ad legatos Gallicanos; postea tamen tractatu habito, predictus sanctus papa uigilius, sub aliqua dispensatione, ipsam causam ordinauerit, sollicite monendo, ne per occasionem aliquam supradicta synodus pateretur iniuriam. Sed obtinere non potuit uigilius ab Afris, Illyricianis et Dalmatis episcopis, ut iudicio suo cederent; quin potius ab eius se communione suspenderunt. Eius discessionis causas atrociore stylo persequitur Facundus in libello contra Mocianum scholasticum, et in epistola fidei catholice, ubi propterea uigilius preuaricator dicitur. Egit itaque cum principe coram Mena patriarcha, pluribus  episcopis et senatu, ut rescissis qui in hac causa utrinque gesta fuerant, indiceretur synodus, in qua adessent Africanarum et Illyricianarum prouinciarum episcopi, quorum, ut ipse loquitur, fuerat scandalizata fraternitas, ut que omnium suffragiis probarentur, cum pace Ecclesie locum haberent.

IX. Euocanti autem principi episcopos ex Africa et Illyrico, cum egre ac ne uix quidem pareretur, actum est anno 551 cum uigilio, ut si nollent Occidentales episcopi, ipse solus cum Grecis tria capitula damnaret. Renuente pontifice, edictum Iustiniani de damnatione trium capitulorum, suasu Theodori Cesarcensis publice propositum est. uigilius uero comminatus est Grecis episcopis communionis sue suspensionem, si edicto consensum preberent: idemque professus est Dacius Mediolanensis episcopus. Quamobrem incenso ita Iustiniano, uigilius in basilicam Sancti Petri in Hormisda confugit; unde per uim abducere conatus pretor, populi tumultu repellitur.  Accepto tandem per imperatoris legatos sacramento, redit in domum Placidianam. Sed multis rursum iniuriis affectus, et insidiis appetitus, noctu iterum sub Natale Christi Chalcedonem abiit ad Sanctam Euphemiam. Unde missis a Iustiniano senatoribus, et seorsim semel atque iterum Petro referendario, euocari non potuit. Quin potius encyclicam de calamitatibus suis scribit, depositionisque sententiam in Theodorum Cesareensem profert, et communionis suspensionem aduersus Menam patriarcham Constantinopolitanum, anno 552. Hanc uigilii constantiam is euentus secutus est, ut remotis edictis, discussionem trium capitulorum integram synodo future relinqui consenserit imperator, atque Menas et Theodorus, et alii episcopi ueniam a uigilio petierint, ob iniurias eius beatitudini uel sedi factas, ut testantur eorum libelli inserti constituto uigilii. Mene mortuo successit Eutychius, qui statim fidei libellum uigilio obtulit, mense Ianuarii, anno 553, et petiuit ut communi tractatu controuersie mote definirentur. Rescripsit  uigilius sibi placere, ut discordia sopiatur, , habita synodo canonica, in qua tractatus et disceptatio fieri possit cum unitis sibi fratribus, . Cupiebat uigilius synodum in Italia fieri, sed refragante principe de loco, tandem inter eos conuenit ante diem Pasche, ut exequato Latine lingue episcoporum numero his pontificibus Grecis qui tunc Constantinopoli presentes aderant, de tribus capitulis tractaretur, quemadmodum testatur uigilius in constituto. Sed more impatiens princeps synodum cegit aduersus pacta conuenta, litterisque suis datis ad patriarchas Constantinopolitanum, Alexandrinum, Antiochenum et uicarios Hierosolymitani patriarche, et ceteros episcopos Orientales qui erant in urbe, ad controuersiam de tribus capitulis aggrediendam hortatur. In quibus litteris Iudicati olim a uigilio editi mentionem iniecit, ut de pontificis sententia nullus uideretur ambigendi locus; dissimulata  tamen illius Iudicati rescissione, et ceteris conditionibus cum uigilio depactis.

X. Conuenit ergo synodus quarto nonas Maii, et illustri legatione Eutychii Constantinopolitani, et aliorum patriarcharum, atque sexdecim metropolitanorum, uigilium conuenit, ab eo postulans ut causam trium capitulorum cum ceteris episcopis disceptare uellet, quemadmodum suis litteris Eutychio pollicitus erat. Ille causatus ualetudinem, in posterum diem responsum distulit: quo pollicitus est manifestare quod ei de tali conuentu placuerit. Quibus uerbis non significat quod uiris eruditis persuasum est, scilicet se scriptis synodo satisfacturum; sed potius indicat se conuentum illum canonice synodi loco non habere, qua de re perendie sit acturus. Hic locus est magni momenti ad ferendum de consilio uigilii certum iudicium. uiserat precipue synodi indictionem ad sanandos Occidentalium episcoporum animos, qui lesi fuerant illa dispensatione qua usus erat ad conciliandos Orientales. Ea conditio placuerat  Iustiniano, itaque conuentus solorum Orientalium censeri non poterat a uigilio legitimum et uniuersale concilium. Quare secunda uice aditus a legatis synodi, abscisse respondit, se tum illis conuenire non posse, ut patet ex relatione a legatis synodo facta, quorum hec sunt uerba: Ille uero respondit, non posse una nobiscum conuenire, eo quod plurimi hic quidem sunt Orientales episcopi, pauci uero cum eo: facere autem per semetipsum in scriptis sententiam suam, et offerre piissimo domino. Contendebant econtra legati, conuentum non esse differendum propter absentiam Occidentalium episcoporum; precipue cum in aliis synodis ecumenicis uix duo aut tres Occidentis episcopi interfuissent, nunc uero adesset ipse uigilius et aliquot Italie, Illyrici et Africe sacerdotes. uigebat preterea illius rescriptum, quo promiserat Eutychio se cum fratribus unitis de hac re tractaturum; se autem cum illo communione iungi. Replicatio uigilii non est actis inserta, que tamen colligi potest ex rei geste serie, quam numero superiori  adnotauimus. Etenim legati dissimulabant uerba rescripti; quibus se acturum ea de re in synodo canonica pollicebatur. Porro canonica synodus esse non poterat, que iuxta morem in aliis synodis ecumenicis obseruatum, non constabat ex legatis omnium prouinciarum ecclesiasticarum. Neque esse quod obiicerent, paucos ceteris conciliis interfuisse Occidentales episcopos, cum ex actis synodicis constet illos gessisse uices Romani pontificis et totius concilii dieceseon Occidentalium. Qui mos tanto studiosius obseruari debebat in hac causa, quod de scandalo Occidentalibus illato agendum erat; eaque esset Romane Ecclesie consuetudo, ut uocatis iis quorum intererat, offensiones amoueret, quemadmodum docent Leonis I epistole ad legatos in Orientem missos. Et in hac causa sepe uigilius professus fuerat iis uerbis que cleri Romani epistola continentur: Sine consensu omnium, inquit uigilius, ista que et synodum Chalcedonensem in dubium uenire faciunt,  et scandalum fratribus meis generant, solus facere nullatenus acquiescam. Quare interpellatus iterum a patriciis, quos imperator delegarat, et ab episcopis nomine synodi spopondit, intra dierum aliquot spatium quid sibi de controuersia uideretur, ad imperatorem scripto transmissurum. Non est ergo quod uiri eruditi eam causam pretendant absentie uigilii, quod summi pontifices adesse non solerent in conciliis generalibus: cum uera causa petenda sit ex eo quod conuentum imperfectum noluerit presentia sua ecumenicum reddere in offensionem Occidentalium. Instituit atque synodus cognitionem suam de tribus capitulis, que tandem definitione sua damnauit.

XI. Interim uero uigilius intra uiginti dierum inducias, quas ob egritudinem petierat, constitutum suum ad Iustinianum dedit, quo sententiam suam de tribus capitulis copiose explicauit. Theodori blasphemias configit, sed eius nomini parcit, ad exemplum synodi Ephesine: superfluum docet, et ad exprobrationem  Theodoreti tendere, si eius scripta aduersus Cyrillum damnentur, cum Cyrillus ipse et synodus Chalcedonensis nichil aliud ab eo exegerint quam ut Nestorio anathema diceret. De Ibe epistola nichil retractandum post concilium Chalcedonense. Deinde prohibuit ne quis ordinis et gradus ecclesiastici aliter de tribus capitulis doceret, quam ipse suo constituto exprimebat. Attamen animaduerti eum non adiecisse anathema in eos qui contrariam opinionem tuerentur. Quod ab eo summa prudentia factum est, ut ostenderet eam esse controuersie conditionem, que in utramque partem inflecti posset, si paci ecclesiastice hac ratione consuleretur. Non potuit aliter respondere interroganti Iustiniano, qui sententiam uigilii requirebat, non autem agebat de dispensatione ad concordiam Occidentalium et Orientalium resarciendam, que aliter obtineri non poterat, quam tractatu inito sine contumelia Occidentalium.

XII. Hic uero dissimulare non possum, me longe abesse ab illustrissimi cardinalis Baronii sententia  , qui putat constitutum uigilii missum a Iustiniano ad synodum; idque colligit ex eo quod rationes in constituto prolate pro Ibe epistola, discutiuntur et refelluntur in sexta collatione. Ut uero aliter sentiam, impellor potius amore ueri quam nouatorum procacitate, qui ex hac narratione non leue argumentum trahi posse putant aduersus pontificiam auctoritatem, cuius scripta in synodo non solum discuti, sed etiam refutari hinc probant, et definitionem illius decretis promulgatis contrariam cum anathemate proferri. Enimuero si constitutum relectum fuisset in synodo, illius recitatio relata fuisset in acta, quibus inserte sunt minoris momenti relectiones. Argumenta autem illa pro Ibe epistola, que discutiuntur collatione sexta, nota erant et trita, ut pote que a sex uel septem annis summo studio contorquerentur ab aduersariis, etiam scriptis copiosissimis libris, quemadmodum factum est a Facundo Hermianensi: ut necesse non sit confugere ad constitutum uigilii, quasi inde illa  excerpi necessarium omnino foret. Deinde promulgatio constituti aliena fuisset ab instituto et prudentia imperatoris, qui damnationi trium capitulorum cum totus incumberet, non debuit suis uotis officere, uigilii auctoritate prolata, que desiderium illius improbaret. Imo uero ut facilius obtineret quem sibi proposuerat euentum, neu quis exspectaret quid principi uigilius respondisset, quemadmodum pollicitus erat se facturum, per Constantinum sacri palatii questorem Iustinianus synodo suggessit, uigilii mentem satis explicatam esse ex iis que sepius hac de re docuerat cum scriptis, tum uiua uoce. Et ut sacrum conuentum ad damnationem trium capitulorum animaret, litteras ea de re a uigilio perscriptas ad Aurelianum Arelatensem, et ad ualentinianum Scythie episcopum, et sententiam ab eodem pontifice latam aduersus Rusticum et Sebastianum diaconos suos trium capitulorum fautores, e Latina in Grecam linguam uersas, legendas exhiberi ab eodem questore  curauit. Hec sunt uerba Constantini: Communiter uero conuenire inuitatus  et hoc facere una cum sancta uestra synodo, pollicitus est per semetipsum facere et dare piissimo domino. Ut igitur etiam ea que sepius ab ipso facta sunt ad condemnationem trium capitulorum, uos audientes, alacriores efficiamini de his formam celeriter proferre, direxit per me sanctitati uestre condemnationem ab ipso uigilio religiosissimo prolatam, etc., omnibus translatis ad Grecam linguam ad faciliorem scientiam uestre sanctitatis. Qui preiudicio uigilii perlecto, Patres alacriores effici ad condemnationem existimabat, non adeo supinus erat, ut eorum impetum contraria eiusdem pontificis definitione retardaret. Deinde uero locus agendi de constituto hic erat, cum pollicitationem uigilii principi factam questor recenset. Sed adeo mentionem eius non iniecit, ut potius id omnino dissimulet, eiusque loco alia instrumenta substituat. Ait uero uir illustrissimus, hac instrumentorum prolatione id tentasse  Iustinianum, ut uigilium preuaricatione argueret, qui constituto aliter quam antea decernebat. Sed principis in eo consilium aliunde melius deprehendi non potest, quam ex oratione questoris, qui ad excitandos et prouocandos Patres auctoritatem uigilii contra isthec capitula scripto profert, non autem in pontificis contumeliam. Sane si quis ordinem, qui in conciliis ecumenicis obtinebat, diligentius expendere uelit, quam longissime recedet ab illa opinione, qua dignitas sedis apostolice uiolatur, mecumque facile consentiet adhibitum uigilii nomen, ut gradus inde ad definitionem synodi contra capitula strueretur. Prima enim semper fuit in synodis ecumenicis sententia Romani pontificis, qua non exspectata nichil decerni moris erat; quemadmodum seruari solebat in senatusconsultis ad orationem principum factis, ut dicam tomo II de Concordia sacerdotii et imperii. Impresentiarum solo uigilii testimonio utar, qui sibi ius illud in hac causa uindicabat. Promissa namque principi intra uiginti dierum  inducias sua de hoc negotio definitione, Pelagium diaconum ad episcopos misit, ut eos moneret ne ante sententie sue promulgationem quidquam ea de re decernerent: Antiquum et regularem custodientes ordinem, inquit, ne ante nostre, hoc est, sedis apostolice, cui per Dei gratiam presidemus, promulgationem sententie quidquam proferre tentarent, unde scandali rursus, que sopita fuerat, oriri posset occasio. Itaque Iustinianus, ne pretermissa uideretur in hoc negotio uigilii auctoritas, constitutum quidem suppressit, sed alias uigilii priores sententias, que annis superioribus ab eo late erant , synodo exhibuit, ut in actis omnia rite et solemniter gesta fuisse uiderentur. Quare synodus quoque ipsa magnum decreti sui momentum in eo posuit, quod uigilius tria capitula sepius et scripto et sine scripto condemnasset; etsi conqueratur, quod conuentui, licet illustri legatione inuitatus, interesse noluerit, satiusque duxerit polliceri se suam ipsius sententiam ad principem missurum. Ceterum an promissis steterit pontifex, omnino  synodus reticuit, officio se suo satisfecisse rata, si sententiis a uigilio latis, et in iudicio ex mandato principis exhibitis, inniteretur: precipue cum de pontificis contrario uoto solemniter et iuxta cognitionum ordinem non constaret.

XIII. Ceterum id ualde angebat uigilium, quod restitutionem pacis Occidentalium, quam unice expetebat, his Iustiniani artibus pessumdatam uideret. Non solum enim numerus Occidentalium episcoporum exequatus non fuerat in synodo, secundum pacta conuenta, de quibus egimus supra; sed etiam uigilii decretum a principe retentum in synodo promulgatum non fuerat; quod ad maioris scandali occasionem tendere, si tale quid accideret, uigilius in constituto disertissime professus fuerat. Quare in ea rerum omnium perturbatione consensum suum prestare noluit episcoporum definitioni; ideoque a principe pulsus est in exsilium una cum aliquot episcopis et clericis synodo refragantibus, teste Anastasio.  Contumelie enim illius apud Euagrium et ceteros scriptores Grecos altum est silentium. Nisi fortasse suspicari libeat aliquam huius dissidii cognitionem ad Michelem Cerularium patriarcham Constantinopolitanum peruenisse, que supine cuiusdam allucinationis occasionem illi prebuit. Is enim circiter annum 1051, ut a se per summum scelus repudiate communionis Romane infamiam amoliretur, iam ab ipsis uigilii temporibus, pape nomen ex ecclesiasticis diptychis deletum fuisse scripsit, epistola data ad Petrum Antiochenum episcopum. Mos enim ille apud summas sedes inualuerat, ut pape priore loco, deinde ceterorum patriarcharum nomina tabulis ecclesiasticis, quas diptycha uocabant, inscripta, in sacrificii ordine recitarentur, ad testandam uniuersalis Ecclesie communionem, a qua si quis illorum excideret, nomen eius e diptychis expungebatur, ut, preter cetera, docent acerrime de nomine Ioannis Chrysostomi restituendo, et Acacii expungendo contentiones.  Sed Michelis errorem statim Petrus castigauit. Aegre namque ferebat, consortium cum Ecclesia Romana dissolui; quod litteris ordinationis sue et fidei testibus ad Leonem IX datis retinere conatus, desiderii sui compos euasit, ut patet ex Leonis responsione. Proferam autem ipsa Petri uerba ex eius epistola ad Michelem, que habetur in codice manuscripto bibliothece Regie, quoniam non solum  quid de uigilii negotio Petrus sentiret, sed tempus etiam docent, ex quo Greci patriarche nomen Romani pontificis e diptychis eraserunt; de quo deinde restituendo, dicebant, ad restaurandam Ecclesie unitatem tantopere laboratum est, ut testantur Georgius Pachymeres et Nicephorus Gregoras, qua de re alibi.

 [1Kb] , , , , , , , , , , , ,  . Mox: , , , , . [. ] , . ' . , , , . , . , . , , ,  , , , . , . , [. ] , .

 Sacris sanctitatis tue litteris continetur, fama ad te perlatum, me in sacra diptycha papam retulisse, idemque prestitisse ceteros patriarchas. Que culpa a me, preter ceteros, abesse debuerat; quippe qui nouerim, quod a temporibus sexte synodi usque ad hanc etatem, pape nomen e diptychis excisum fuerit; quoniam uigilius synodo interesse noluit, neque damnare que aduersus rectam fidem et duodecim capita Cyrilli scripserat Theodoretus. Atque ex illo ad hoc usque tempore, precisum esse papam a uestra [nostra ex Gr.] sanctissima ecclesia. Mox: Que ad uigilium spectant, quantam pre se ferunt religiosi chartophylacis tui  oscitantiam! Licet enim in rhetorica arte, ut ferunt, sit apprime uersatus, attamen in hac eius adolescentia nondum satis callet res ecclesiasticas. uigilii tempus refertur ad quintam, non autem ad sextam synodum. Interuallum autem duarum synodorum est centum et uiginti nouem annorum. Accidit autem, ut ad pauxillum temporis ab eius recitatione abstineretur, ob dissidium eius cum Menna sanctissimo patriarcha, quem ille suspensione mulctauerat, donec sacerdotes adinuicem in pacem redierunt. Papa autem erat sexte synodi temporibus Agatho uir clarissimus et in rebus diuinis exercitatus. Lege uero que sextam synodum spectant, que quidem solet relegi die dominica post festum Exaltationis uenerabilis crucis. Etenim inuenies predictum Agathonem a sancta illa synodo summis laudibus efferri. Preterea uero, ego sum testis omni exceptione maior; plurimi quoque mecum e gremio Ecclesie prestantes uiri, quod sub beatissimo domino Ioanne Antiocheno patriarcha, Ioannes eiusdem nominis papa  Romanus in sacris diptychis recitabatur. Quinetiam ante annos quadraginta quinque, cum ad urbem Constantinopolim accessissem sub beatissimo patriarcha domino Sergio, inueni predictum papam una cum aliis patriarchis inter diuina mysteria recitatum. Quomodo uero deinceps eius recitatio precisa fuerit, quamue ob causam, penitus ignoro.

 Unde patet Sergium patriarcham, qui sedem Constantinopolitanam tenuit ab anno 997 usque ad annum 1017, communione iunctum fuisse cum Ioanne XIX seu mauis XuII, qui sedit ab anno 1003 ad annum 1009 , quemadmodum ex Petri epistola obseruauit quoque illustrissimus Annalium conditor. Sed aliquot exinde annis effluxis, iterum discessere Greci ab ea unitate quam Ioannis illius sedulitas restaurauerat. Dissidii huius ultimi causam ignorare se, id est, iustam sibi non uideri, profitetur Petrus Antiochenus. Alioquin difficile  non erat eam indicare, si quis repulsam expenderet, quam passi sunt legati ab Eustathio Constantinopolitano ad Ioannem XuIII missi, anno 1026, ut pontificis consensum ad uniuersalis patriarche nomen episcopo Constantinopolitano concedendum amplissimis muneribus exambirent. Quatenus eius consensu liceret, Ecclesiam Constantinopolitanam in suo orbe, sicut Roma in uniuerso, uniuersalem dici et haberi, ut loquitur Rodulphus Glaber .

XIu. Ceterum ut ad res uigilii redeam, obseruandum est synodi quinte definitionem editam fuisse anno 553, quarto nonas Iunias, anno 27 imperii Iustiniani, post consulatum Basilii anno 12, ut patet ex collatione octaua; ante uero sextum idus Decembris eiusdem anni, id est post sex menses a solutione synodi, uigilius decretalem epistolam dedit ad Eutychium, quia tria capitula condemnat; ita ut hinc perspicere liceat, breuem eius fuisse in exsilio moram.  Est autem opere pretium expendere, quenam ille uerba in re adeo implicata adhibeat, quibus dignitatem suam tueri possit aduersus synodum Constantinopolitanam, sine ulla principis et episcoporum offensa. Plane, si uerum amamus, omnino fateri necesse est, altas in mentibus hominum tunc temporis egisse radices traditam a maioribus sententiam de summa sedis apostolice auctoritate. Cum enim de ceteris synodis ecumenicis ea reuerentia loqui soliti essent summi pontifices, ipseque adeo uigilius in hoc decreto, scilicet ut se eas suscipere, amplecti et deuota  mente uenerari profiterentur, ut pote que sedis apostolice suffragio et uniuersalis Ecclesie consensione firmate essent: hanc quintam synodum uigilius ne quidem synodi nomine cohonestat: nempe illa ratione motus, quod eius celebrationi, iis conditionibus quibus facta est, consensum non prebuisset, ut adnotauimus numero X. Deinde uero, quod etsi uitium illius ex postfacto dissimulasset, a constituti sui promulgatione cessatum fuerat, ut monui. Quod uero ad rem ipsam attinet, ipse sua auctoritate, suoque decreto tria capitula damnat: quoscunque uero, qui iam illa condemnauerunt , fidem a quatuor synodis predicatam amplectentes, eos fratres et consacerdotes esse definit, id est, eos communioni sue adiungit, eorumque sententie robur illud impertitur, quod ex consensione cum ipsius decreto trahere debent. Eamdem sententiam superioribus epistole uerbis  sic expresserat: Que a nobis definiri debent, reuelante Domino, et inuestigata ueritate, salubriter impleta sunt, quasi diceret hanc questionem, licet ab episcopis discussam in synodo, et eorum suffragiis decisam, sedis apostolice decreto esse peremptorie definiendam. Unde hoc suum decretum appellat, ad principum exemplum.

Xu. Itaque Greci, ne dubitari posset in posterum de quinte synodi auctoritate, decretum istud uigilii in acta retulerunt continenter post definitionem synodi: quemadmodum colligere licet ex eo quod exscriptor antiquus eius exempli, quod proferimus, hac epistola finem actis synodi impositum testatur. uerbum enim solemne librariis antiquis, quo finem operis designabant, nempe , uel explicit, quo utitur aliquando Hieronymus, amanuensis noster ex actis in suum excerptum sincere transcripsit. Finis, inquit, octaui libri synodi Constantinopoli congregate. Deinde uero lemma, seu titulus huius epistole satis docet, prescripta esse in eodem codice acta synodi:  uigilii epistola ad Eutychium : Et ad preiacentem sanctam synodum. Quare Photinus patriarcha Constantinopolitanus, licet infensissimus Ecclesie Romane hostis, ab iis uerbis temperare non potuit, que uigilii auctoritatem in confirmanda hac synodo significant, satisque docent, post habitam synodum, pontificis decretum accessisse. Hec sunt eius uerba: , , . Aderat presens in urbe, sed non intererat synodo: etsi uero non adeo prono animo esset erga sacri concilii cetum, nichilominus tamen communem Patrum fidem libello confirmauit. Eadem sententia refertur in uetustissimo codice manuscripto Arabico, in quo canonum collectio ad usum Ecclesie Alexandrine continetur: quem penes se habet uir clarissimus Gilbertus Gaulminus libellorum supplicum magister, Arabice et ceterarum Orientalium linguarum  peritissimus. Collectionis hec sunt uerba: Excommunicauit synodus et mortuos, quod antea non prestitum nisi in illos solos; factumque hoc patriarcha Romano sciente, qui et confirmauit, et scripto ad imperatorem dato fidem suam professus est. Eiusdem uiri diligentie hoc quoque testimonium debemus, quod ex codice manuscripto Arabico historie ecclesiastice Ibn Patric excerpsit et interpretatus est, et superiorem locum Romanus patriarcha presens synodo nec adiuit, nec legatum misit, sed consensum prebuit, dictaque Patrum suscepit. Auctor iste Patric sepius laudatur a Georgio Elmacin scriptore historie Saracenice, edito superioribus annis ab Erpennio.

XuI. Per istud uigilii decretum quinta synodus uelut uniuersalis admissa est, non solum in Oriente, sed etiam in Occidente. Unde Pelagius I, uigilii successor, uniuersalis concilii nomen illi arrogat in epistola ad Narsem patricium et ducem Italie, agens  de Liguribus, ueneticis et Istricis episcopis, qui a sedis apostolice communione discesserant ob illam synodum. Si quid eos, inquit, de iudicio uniuersalis concilii, quod Constantinopoli per primam nuper elapsam indictionem actum est, forte mouebat, ad sedem apostolicam, quomodo semper factum est, electis aliquibus de suis, qui dare et accipere rationem possent, dirigere debuerunt. Eam synodum susceperunt quoque Pelagius II et Gregorius M. . Hic uero se illam quinti concilii nomine pariter cum ceteris quatuor uenerari profitetur in epistola ad Ioannem CP., ut taceam de ceteris summis pontificibus, et de sexte synodi Patribus, qui eam synodum equali cum ceteris cultu et reuerentia exceperunt. Neque est quod aliquis sibi persuadeat uiris doctis eius seculi exosam fuisse, quod eius mentionem nullam fecerit Cassiodorus in Diuinis Institutionibus. Nos enim aliam huius silentii rationem mox inuestigabimus, que ab aliis ex parte indicata est.

 XuII. Enimuero ne quis ambitiosum hoc uigilii decretum existimaret, ipse rationes que se ad hanc sententiam impulerint, has assignat. Nempe quod offensiones et scandala que generis humani hostis per disputationem de tribus capitulis inuexerat, iam sedata essent, paxque reddita esset Ecclesie post illorum damnationem, et ueritas affulsisset in his ambiguis controuersiis. Unde colligere licet Illyricianarum et Africanarum prouinciarum episcopos prioris sententie penituisse, et communicatis cum uigilio consiliis, Orientalium communionem amplexos: unde factum, ut deinceps inter schismaticos non recenseantur. In reliquo Occidente Franci et Hispani communionem apostolice sedis retinuerunt: quemadmodum etiam Italie episcopi, postquam Thusci a Pelagio I moniti statim in officium redierunt. Soli Istrie, uenetie et Ligurie episcopi, qui sub dominio Longobardorum degebant, pertinaci animo schisma fouerunt usque ad Gregorii M. tempora, qui uirus illud etiam apud Hibernos sanauit. Mentio pacis et  scandalorum sedatorum iniecta uiam aperit dispensationi, quam hoc ultimo decreto renouat. Non enim abstinere possum, quin dispensationi hanc ultimam quoque definitionem uigilii tribuam, cum uideam Leontium scholasticum, qui hac etate floruit, ea sola ratione quinte synodi decretum fulcire, nempe quod latum sit , ut ille ait, existimante Iustiniano his capitulis damnatis, Acephalos, seu Hesitantes unitatem Ecclesie et synodum Chalcedonensem amplexuros. uerba Leontii hec sunt actione 6 de sectis: . , , . , , . . Secundum dispensationem quamdam hoc fecit Iustinianus . Cum enim uideret  Hesitantes propter hoc auersari synodum , existimauit, quod si anathematizaret illos , synodus reciperetur. Ideoque duos anathematizandos duxit , ut omnes ad unitatem redigeret. Hanc igitur ob causam illos anathemati subiecit. uerum ne sic quidem Hesitantes synodum receperunt.

XuIII. Ceterum uigilius aliam quoque rationem huius ultimi decreti assignat, nempe ueritatis agnitionem, que sibi anxie et sollicite perscrutanti ueterum Patrum scripta, tandem affulserit. Pertinere autem ait ad officium probi et prudentis uiri, a priore sententia discedere, postquam rei disceptate equitas comperta fuerit: quod precipue locum habere docet in controuersiis ecclesiasticis, idque probat illustri beati Augustini exemplo, qui retractatis lucubrationibus suis, aliqua adiecit, aliqua uero emendauit. Iisdem uestigiis heret Pelagius II ut decretum  uigilii tueatur, in epistola illa prolixa ad episcopos Istrie data, que a Gregorio M. chartis ecclesiasticis tunc operam dante sub Pelagio scripta est, teste Paulo diacono . Obiiciebant Istrie episcopi ad excusationem sui schismatis, in cause principio sedem apostolicam per uigilium papam damnationi trium capitulorum restitisse. Respondet Pelagius, Latinos homines et Grecitatis ignaros errorem tarde cognouisse; et subiungit: Tanto eis celerius credi debuit, quanto eorum constantia, quousque uerum cognoscerent, a certamine non quieuit: quorum consensum certe fraternitas uestra despiceret, si ausu precipiti priusquam uerum cognoscerent, consensissent. At postquam diu ab eis laboratum est, et longo tempore ad iniurias usque certatum, hinc uestra fraternitas penset, quia tot labores repente non relinquerent, nisi que uera sunt agnouissent. Probat autem duobus exemplis cum esse diuini consilii  ordinem, ut sepe ueritatem commendet eorum opera, qui diu contra ipsam luctati sunt. Paulum contumacem aduersus Euangelium sic sue fidei predicatorem fecit, ut cunctis quibus per illum fuerat predicaturus, ostenderet, quia ualde uerum est Dei Euangelium, quod et tanta duritia inclinata predicaret. Addit alterum Petri exemplum, qui reprehensus a Paulo, quod gentes recens ad fidem conuersas, ad Iudaismi ceremonias impelleret, consilium mutauit. Unde concludit: Si igitur in trium capitulorum negotio aliud cum ueritas quereretur, aliud inuenta ueritate dictum est; cur mutatio sententie huic sedi in crimine obiicitur, que a cuncta Ecclesia in eius auctore ueneratur? Non enim mutatio sententie, sed constantia sensus in culpa est. Quando ergo ad cognitionem recti intentio incommutabilis permanet, quid obstat, si ignorantiam suam deserens, uerba permutet?

XIX. Querendum superest, cuius rei ueritatem assecutus sit uigilius, que illum antea lateret. Id autem colligi potest ex illa epistola Pelagii II collata  cum uerbis constituti uigiliani. Quippe prima regula que in constituto figitur, hec est: Nihil ex iis que quoquomodo disposita sunt in concilio Chalcedonensi, posse in questionem deduci, seu retractari, cuius regule probatio petitur ex epistolis Leonis pape ad Leonem imperatorem, et ex epistolis Simplicii ad Zenonem. Econtrario Pelagius docet  solam fidei causam, que definita est in concilio Chalcedonensi, irretractabilem esse: cetera uero omnia, que discussa sunt in illa synodo, ad priuata negotia pertinere. Leonis testimonia interpretatur , et ex eo probat licentiam tribui, ut quid illic extra fidei causas de personis gestum est retractetur. Unde recte concludit, de Ibe epistola, etsi probata fuisset in synodo Chalcedonensi, iterum disceptari posse. Secunda regula iuxta constitutum hec est, eos qui in communione et pace Ecclesie mortui sunt, post obitum non posse subiici anathemati. Quam regulam confirmat uigilius allatis Leonis et Gelasii testimoniis. Unde sequebatur Theodorum  post mortem damnari non posse. Pelagius uero docet ex Augustino, post mortem quoque eos recte damnari, qui heresim professi sunt, cum culpa in fide perpetrata nec morte interueniente laxetur. Nempe ad exemplum perduellionis reorum, quorum memoria post mortem damnatur, et bona addicuntur fisco, licet omnia crimina mortalitate exstinguantur, ut loquitur Papinianus. Quod attinet ad Theodori dogmata, ea quidem in constituto, anathemate damnantur ut impia et blasphema: ita tamen ut ibi significetur, non omnino liquere, an reuera Theodorus illi scripserit. At uero in ultimo suo decreto uigilius docet, sibi tandem manifestissime patuisse, , liquida ueritate, Theodorum blasphemiis quamplurimis libros suos fedauisse.

XX. Ex epistolis uigilii et Pelagii colligere licet unam et alteram regulam apprime utilem, omnibus disceptationibus ecclesiasticis ualde accommodatam. Earum prima est: Fidei canonem mutari non posse,  et questiones dogmatum uniuersalis synodi iudicio semel sopitas, iterum excitari non debere. Regula quidem fidei, inquit Tertull. , una omnino est, sola immobilis et irreformabilis. II. In aliis causis extra fidem, id est in capitibus discipline, que uersantur non solum in facto, sed etiam in iure, ueritatem nunc latere, nunc aperiri: que cum sese prodiderit, priores constitutiones immutandas, siue a conciliis generalibus, siue a summis pontificibus profecte sint. Quod non solum uigilius profitetur in epistola nostra, sed etiam Pelagius II . Specialis, inquit, synodalium conciliorum causa est fides. Quidquid ergo preter fidem agitur, Leone docente ostenditur, quia nichil obstat, si ad iudicium reuocetur. Tertullianus quoque in eamdem sententiam ait: Hac lege fidei manente, cetera iam discipline et conuersationis admittunt nouitatem correctionis, operante scilicet et proficiente usque in finem gratia Dei. Ne quis uero  excipiat a Tertulliano hec adnotata in odium Psychicorum, quos ipse uocat, ad asserendam nouam paracleti sui disciplinam, confirmanda est regula a nobis posita luculento B. Augustini testimonio. Ipsa plenaria , inquit, sepe priora a posterioribus emendantur, cum aliquo experimentorerum operitur quod clausum erat, et cognoscitur quod latebat sine ullo typho sacrilege superbie, sine ulla inflata ceruice arrogantie, sine ulla contentione liuide inuidie, cum sancta humilitate, cum pace catholica, cum caritate Christiana . Iudicia uero data in priuatis negotiis a sede apostolica, quin retractari possint, et si opus sit emendari ab eadem sede in concilio, siue generali, siue speciali, dubitari non potest, ut alibi copiose ostendi.

XXI. Hic queri non ineleganter potest, cur hec epistola deficiat in actis Latinis. Cuius rei hanc esse puto causam, quod acta Greca, statim post damnata capitula, uersa sunt in Latinam linguam, uigilio tradita, ut deliberare posset de illorum approbatione  uel reiectione. Nemini uero deinde cure fuit, actis Latinis epistolam uigilii adiicere, cum satis uideretur, ad exemplum ceterarum epistolarum pontificiarum, hanc regesti uigilii contineri: quorum tamen cum sit facta iactura, istam quoque epistolam intercidere necesse fuit. Dubitari uero non debet quin statim interpretationem Latinam aggressus fuerit aliquis utriusque lingue peritus, ad usum uigilii et Occidentalis Ecclesie; cum id in more positum fuisse doceant ueteres interpretationes anathematismorum Ephesine synodi, et integre Chalcedonensis, atque sexte synodi. In hac uero causa omnino maturanda erat Latina interpretatio, ut possent acta uigilio exhiberi, apud se deinde consulturo, ut dixi, de trium capitulorum damnatione. Quare statim atque collatio octaua finem accepit, ubi trium capitulorum damnatio continetur, sine dubio acta synodi Latine uersa uigilio tradita fuerunt. Sane interpretationem Latinam antiquam esse discimus, non solum ex actis concilii sexti, ubi refertur, Latinum exemplar quinte  synodi seruatum fuisse in patriarchio Constantinopolitano; sed etiam ex Gregorio Magno, qui exemplaria huius synodi Latina ad Theodelindam Longobardorum reginam misit.

XXII. Ex eo autem quod antiqua coniicimus esse acta Latina que hodie exstant, sincera quoque illa prestare debemus, omnemque ab eis imposture et mutilationis suspicionem amoliri, quam tamen uiri eruditi probabiliter induxerunt. Imposturam sapere illis uidetur epistola ad Ioannem Antiochenum sub Theodoreti nomine prolata in 6 collatione, quam ab Eutychiano aliquo nebulone actis intrusam putant, ut Cyrillum conuiciis proscinderet. Alienum enim esse aiunt a modestia Theodoreti, ut manibus Cyrilli defuncti se infestum exhibeat, cuius uiuentis concordiam et communionem una cum Ioanne Antiocheno fuerat amplexus. Addunt ex chronico Nicephori patriarche, Ioannem Antiochenum e uiuis exemptum ante Cyrilli obitum, ita ut de huius excessu Theodoretus  Ioanni gratulari non potuerit. Hoc argumento non ineleganter dici potest, mendum irrepsisse in epistole inscriptionem, et pro Ioanne, restituendum esse Domnum successorem Ioannis: precipue cum statim post epistolam recitetur fragmentum allocutionis, quam Theodoretus Antiochie dixit presente Domno, in qua morti Cyrilli insultans profitetur mortuam esse inuidiam, obrutam contentionem, et Orientem atque Aegyptum sub uno iugo esse. Iniquiorem enim erga Cyrilli etiam fato functi memoriam semper se prebuit Theodoretus, quemadmodum discere licet ex eius epistola ad Domnum Antiochenum que est 112 inter editas, ait, ceterarum dieceseon episcopos ignorare insitum duodecim capitibus  uenenum. Quamuis illud quoque dici posse uideatur, epistolam ad Ioannem Antiochenum non accipiendam esse de Cyrillo: in quo lapsum esse oportet eum qui iussu quinte synodi loca excerpsit ex Theodoreto, que in collatione sexta recitata  sunt. De quodam potius episcopo Antiochene sedi subdito Theodoretus loqui uidetur, ut pote de cuius tumulo statuendi ius et auctoritatem Ioanni Antiocheno tribuat. Procurandum est, inquit, et oportet tuam sanctitatem hanc suscipere festinantiam, et iubere collegio mortuos asportantium  lapidem aliquem maximum et grauissimum sepulcro imponere, ne iterum huc perueniret.

XXIII. Truncata uero et mutilata esse acta Latina ex eo probant eruditi, quod in eis nulla instituatur cognitio de causa Origenis, quam tamen in quinta synodo peractam fuisse constat. Ex antiquitate uero Latine interpretationis ducere oportet, cur in actis nostris omissa sit illa damnatio, que hoc ordine decreta est. Iustinianus interim, dum uigilius deliberat an cedere uel contendere malit ob tria capitula, edicto suo synodum interpellauit, ut Origenis sectarios anathemate confoderet. Aditus fuerat princeps libello sibi oblato, ab Eulogio, Conone, Cyriaco et Pancratio monachis, qui conquerebantur aliquos esse  monachos Hierosolymis, qui impios Origenis errores profiterentur. Eius libelli exemplum litteris suis ad synodum datis adiunxit: suum quoque ipsius edictam, quo nugas illas olim refutauerat, et a uigilio anathema aduersus Origenem et blasphema capitula ex operibus eius excerpta impetrarat. Rogauit itaque synodum, ut non solum capitula illa iterum sua auctoritate configeret, sed eos etiam qui nunc, uel in posterum eadem sentirent. Damnatione Origenis eiusque sectatorum Didymi et Euagrii peracta, relatio seu negotii mittitur ad imperatorem, ex qua uerba aliquot excerpsit Euagrius. Hoc ordine, que ad Origenem eiusque fautores pertinent, gesta fuisse patet eiusdem Euagrii testimonio, qui diserte adnotauit, post trium capitulorum damnationem, causam Origenistarum discussam fuisse. Sed obiter castigandus est eius interpres, qui recedens a sententia auctoris, libellum oblatum scribit concilio a monachis: cum econtra Iustinianus libelli  exemplum transmiserit ad synodum, iuxta morem in  simili specie obseruatum a Marciano in synodo Chalcedonensi, et ab ipso Iustiniano in synodo sub Menna. Ceterum cognitionem de Origine successisse trium capitulorum cognitioni, ipsa series actorum quinte synodi aperte ostendit. Conuocata enim fuit propter negotium trium capitulorum, cuius discussio est statim instituta et peracta octo collationibus, uno spiritu, nullo alio negotio interiecto, ita ut ne hiatus quidem aliquis inueniri possit, in quem cognitio de Origene coniici possit. Attamen illustrissimus Annalium conditor censuit prius de causa Origenis disceptatum fuisse quam de tribus capitulis, eo quod Cedrenus in narratione sua eum ordinem tenuerit, ut priore loco Origenis damnationem recenseret. Huic coniecture fouende addi posset illustre testimonium Sophronii patriarche Hierosolymorum, qui floruit ante sextam synodum. Ille namque in epistola synodica ad Sergium patriarcham Constantinopolitanum, relata in uI synodo, actione 11, profitetur se  amplecti cum ceteris quatuor synodis quintam synodum ecumenicam, que confirmat synodum Chalcedonensem, : tollit uero et funditus abolet principaliter quidem insanum Origenem et eius deliramenta, et una cum eo Didymi et Euagrii impia dogmata, : post illos uero condemnat Theodorum Mopsuestenum, et duo alia capitula. Sed necessario dicendum est Sophronium primo loco posuisse Origenis damnationem, non quia is fuerit ordo cognitionis synodice, ut demonstratum est, sed quia grauior maiorisque momenti uisus illi fuerit hic articulus pre aliis tribus qui discussi sunt in synodo. Qua ratione Constantinus quoque Pogonatus imperator in edicto lato pro confirmatione synodi, et Cyrillus Hierosolymorum episcopus in excerpto manuscripto de sex synodis, Cedrenus et ceteri Greci scriptores eodem ordine recensent Origenis damnationem, et sectatorum eius  Didymi et Euagrii, quos Sophronius uocat. Ea quoque ratione septima synodus, omissis tribus capitulis, damnatum a u synodo Origenem, Didymum et Euagrium memorat.

XXIu. Enimuero in actis Latinis quinte synodi, etsi obiter anathema iaciatur in Origenem in undecimo capitulo anathematismorum, plena cognitio, que illa de re instituta est, non recensetur. Etenim desunt littere Iustiniani ad synodum cum adiuncto libello monachorum, et eiusdem principis edicto ad uigilium, pro damnando Origene eiusque sectariis: quinetiam disceptatio synodi ea de re habita, et relatio ad principem missa. Illustrissimus Annalium scriptor existimat acta Greca ab hereticis Origenistis uitiata primum et mutilata fuisse, unde postea uitio illa infecta prodierit Latina interpretatio. Sed acta illa adeo absunt a deprauatione, ut ex eorum lectione Greci scriptores hauserint quod ab iis solis Latini didicerunt, de Origenis, Didymi et Euagrii damnatione. Neque enim acta Latina, que initio delata  fuerunt in Occidentem, aliud omnino continebant quam trium capitulorum damnationem, de quibus solis agunt uterque Pelagius I et II, et Gregorius Magnus, cum referunt decreta quinte synodi. Alioqui de Origene eiusque deliramentis non tacuissent, cum ex eo quinta synodus a schismaticis adeo pertinaciter explosa, uehementer commendari potuisset. Sane beatus Gregorius in epistola ad Ioannem CP. quando profitetur se quinque synodorum fidem amplecti, recensens hereses a quatuor primis damnatas, et tria capitula a quinta synodo reprobata, non omisisset damnationem Origenis, si ex actis Latinis illi ea de re constitisset. Quare uigilius quoque de solis tribus capitulis, de quibus erat controuersia, decreto suo pronuntiauit. Ex ista damnati Origenis in quinto concilio ignoratione profectum est, ut non solum a Cassiodoro, sed etiam a concilio Bracarensi secundo, quod habitum est anno 572, quatuor primis ecumenicis conciliis recensitis, omittatur hec quinta synodus. Etenim cum illis auctoribus, de repudiatis ab  ea tribus capitulis tantum constaret , non erat cur synodum quintam ceteris quatuor adnecterent, quas ad profligationem hereseon in iis damnatarum proferebant, non autem, historico more, conciliorum in ecclesia habitorum enumerationem instituebant. Hinc factum quoque, ut Gregorius M. quinte synodi alioqui uindex acerrimus, profiteatur se quatuor synodos equali cum Euangeliis ueneratione prosequi, nempe ob ueritatem dogmatum contra hereses ab illis assertam: que pars dignitatis quinte synodo, saltem in actis Latinis, deficiebat, ob preteritionem Origeniane damnationis. Eamdem ob causam ab eodem Gregorio, atque a ceteris summis pontificibus et conciliis omittitur synodus Sardicensis, quia nullam nouam heresim confodit, sed personarum precipue iudiciis se immiscuit.

XXu. Nunc opere pretium est in eam rationem  inquirere, qua impulsus uigilius decretum suum ad tria capitula cercuit. Licet enim actis que illi tradita fuerant, cognitio habita de Origene non contineretur, attamen tempore huius nostri rescripti ad Eutychium dati, quod sex mensibus est posterius concilio, iudicium de Origene in synodo peractum, illi notum erat. Quare uidetur ad ipsius officium pertinuisse, ne sententie illius confirmationem pretermitteret. Attamen ne isthec preteritio uitio uerti possit, obseruandum est ante sexdecim annos, id est anno 538, ad suggestionem Pelagii diaconi et apocrisiarii Romane Ecclesie, Iustinianum oratione sua Origenem eiusque blasphemas nugas  expunxisse, Mennamque CP. patriarcham hortatum fuisse, ut illas una cum episcopis in urbe regia degentibus subiiceret anathemati. Idem iudicium misso edicto suo, a uigilio papa et ab aliis patriarchis expetiuit et impetrauit. Quod  testatur Liberatus his uerbis : Iubente eo  dicta est in Origenem, et illa capitula, anathematis damnatio, quam subscribentes una cum Menna archiepiscopo apud Constantinopolim reperti. Deinde directa est uigilio Romano episcopo, Zoilo Alexandrino, Euphremio Antiocheno, et Petro Hierosolymitano. Quibus eam accipientibus et subscribentibus, Origenes damnatus est mortuus, qui uiuens olim fuerat ante damnatus. Non solus uero Liberatus uigilii auctoritatem in damnando tunc Origene intercessisse probat, sed etiam Cassiodorus : Hunc inquit , licet tot Patrum impugnet auctoritas, presenti tamen tempore et a uigilio beatissimo papa denuo constat esse damnatum. Damnationem autem uigilius decreuerat, adnotatione sua ad edictum principis subscripta, ut obseruauit Liberatus. Quare eleganter obseruauit Euagrius , Iustinianum iis litteris quas ad quintam  synodum misit pro damnando Origene, adiunxisse que ad uigilium ea de re missa erant, id est edictum quod ann. 538 princeps ad uigilium miserat, cuique, ut diximus, subscriptum erat iam a uigilio in Origenem anathema. uerba Euagrii hec sunt: . In quorum interpretatione lapsus est Latinus interpres, qui ea de litteris a uigilio scriptis interpretatus est. Etsi  enim reuera edictum Iustiniani obsignatum fuisset uigilii subscriptione, uerba tamen Euagrii nihi, [.....] significant, quam edictum ad uigilium missum. Quod edictum intelligit quoque Iustinianus, quando petit a quinta synodo, ut anathemate damnet blasphemias descriptas , in subiecta expositione. Nec inutiliter sane, cum Menne CP. eiusque synodi, et ceterorum patriarcharum subscriptiones, in totidem edicti sui exemplis repositas in scriniis haberet princeps, unum illud edicti exemplum selegit, quod ad uigilium missum, et ab eo subscriptum fuerat. Probe enim nouerat rerum in synodis gerendarum primam definitionem, uel earum deinde consensionem, et a pontifice Romano exspectari debere. uigilio itaque auctore, licet absente, Origenis errores confecti sunt in quinta synodo. Itaque summus ille pontifex decreto suo ultimo, quod necessario de tribus capitulis ferre debebat, Origenem complexus non est, quod partes suas olim in eo damnando implesset, eiusque auspiciis quinta synodus  de Origene decreuisset. Non erat itaque quod denuo operam suam in id negotium conferret, de quo pronuntiare non erat necesse; quemadmodum ipse significat necessarium fuisse, ut controuersiam de tribus capitulis sua auctoritate definiret, licet episcoporum Constantinopoli degentium suffragiis dirempta fuisset.





uIGILII PAPAE CONSTITUTUM PRO DAMNATIONE TRIUM CAPITULORUM, EDITUM ANNO CHRISTI 554. DEFINITIO FIDEI SANCTI CHALCEDONENSIS CONCILII. 

 Aetius archidiaconus Constantinopolis noue Rome dixit: Sancta et magna et uniuersalis synodus que secundum Dei gratiam et sanctionem piissimorum Christianissimorumque imperatorum nostrorum ualentiniani et Martiani Augustorum congregata apud Chalcedonam metropolim Bithynie prouincie in martyrio sancte et uenerabilis martyris Euphimie definiuit subter adnexa.

Dominus noster et Saluator Christus notitiam fidei confirmans discipulis suis ait: Pacem meam do uobis, pacem meam relinquo uobis; ne ullus a proximo suo dissonet in doctrina pietatis, sed equaliter predicationem ueritatis ostendat. Sed quoniam non quiescit nequissimus per sua zizania insurgens sationibus pietatis inspergere, et noui aliquid contra ueritatem semper inueniens, ob hoc consuete Dominus noster prouidens  humano generi, pium hunc et fidelissimum principem ad zelum fidei suscitauit, et undique sacerdotii principes ad se conuocauit, quatenus gratia Domini omnium nostrum, Christo operante, ab ouibus Christi omnem pestem quidem mendacii submoueret, germinibus autem ueritatis pingues efficeret. Quod quidem et fecimus, communi decreto dogmata fugantes erroris, integram Patrum renouantes fidem, trecentorum decem et octo symbolum in omnibus predicantes, et tanquam domesticos, qui pietatis huius compositionem receperunt, Patres ascribentes qui postea apud magnam Constantinopolim conuenerunt centum quinquaginta, qui et ipsi eamdem fidem subsignauerunt. Definimus igitur ordinem et omnes formas fidei conseruantes, nos queque  apud Ephesum olim facta est sancta synodus, cuius presides fuerunt sancte memorie Celestinus Romane urbis antistes et Cyrillus Alexandrine Ecclesie, prefulgere quidem recte et immaculate fidei expositionem trecentorum decem et octo sanctorum et beatissimorum Patrum apud Niceam sub pie recordationis Constantino principe congregatorum, obtinere autem etiam centum quinquaginta sanctorum Patrum apud Constantinopolim definita ad interemptionem quidem tunc exortarum hereseon, confirmationem uero eiusdem catholice nostre fidei.


Symbolum apud Niceam trecentorum decem et octo.

Credimus in unum Deum Patrem omnipotentem, factorem celi et terre, uisibilium omnium et inuisibilium,  et in unum Dominum Iesum Christum Filium Dei unigenitum, qui natus est ex Patre ante omnia secula, Deum uerum de Deo uero, natum, non factum, consubstantialem Patri, per quem omnia facta sunt, qui propter nos homines et propter salutem nostram descendit, et incarnatus est atque humanatus est et passus est, et resurrexit tertia die, et ascendit in celos, uenturus iudicare uiuos et mortuos; et in Spiritum sanctum. Eos autem qui dicunt: Erat aliquando quando non erat, et priusquam nasceretur non erat, et quia ex non exstantibus factus est, aut ex alia subsistentia uel substantia, dicentes esse aut conuertibilem aut mutabilem Filium Dei, hos anathematizat catholica et apostolica Ecclesia.


 Item etiam centum quinquaginta sanctorum Patrum qui Constantinopolim congregati sunt.

Credimus in unum Deum Patrem omnipotentem, factorem celi et terre, uisibilium omnium et inuisibilium, et in unum Dominum Iesum Christum Filium Dei unigenitum, natum ex Patre ante omnia secula, Deum uerum de Deo uero, natum, non factum, consubstantialem Patri, per quem omnia facta sunt, qui propter nos homines et salutem nostram descendit, et incarnatus est de Spiritu sancto et Maria uirgine et humanatus, et crucifixus est pro nobis sub Pontio Pilato, et sepultus est, et resurrexit tertia die, ascendit in celos, et sedit ad dexteram Patris, iterum uenturus cum gloria iudicare uiuos et mortuos, cuius regni non erit finis, et in Spiritum sanctum dominum et uiuificantem, ex Patre procedentem, cum Patre et Filio  coadorandum et glorificandum, qui locutus est per sanctos prophetas, et in unam catholicam et apostolicam Ecclesiam. Confitemur unum baptisma, et remissionem peccatorum. Speramus resurrectionem mortuorum, uitam futuri seculi. Amen.

Sufficeret quidem ad plenam cognitionem pietatis et confirmationem sapiens hoc et salutare diuine gratie symbolum. De Patre enim et Filio et sancto Spiritu perfectionem docet, et Domini humanationem fideliter accipientibus representat. Sed quoniam hi qui ueritatis reprobare predicationem conantur per proprias hereses nouas uoces genuerunt, hi quidem mysterium quod pro nobis est. Domini dispensationis corrumpere presumentes, et Dei genitricis uocem de uirgine Maria dicere renuentes, alii uero confusionem permixtionemque  introducentes, et unam esse naturam carnis et deitatis stulte confingentes, et passibilem unigeniti diuinam naturam per confusionem portentose dicentes, ob hoc illis omnem machinationem contra fidem uolens claudere presens nunc sancta et magna atque uniuersalis synodus, predicationem hanc ab initio inconcussam docens, definiuit principaliter trecentorum decem et octo sanctorum patrum fidem manere intentabilem. Et propter illos quidem qui aduersum sanctum Spiritum pugnant posteriori tempore a Patribus apud Constantinopolim CL. congregatis, de substantia Spiritus traditam doctrinam corroborat, quam illi omnibus notam fecerunt, non quasi quod aliquid esset minus in precedentibus inferentes; sed de Spiritu sancto intellectum eorum aduersus eos qui dominationem eius  respuere tentauerunt, Scripturarum testimoniis declarantes. Propter illos uero qui mysterium dispensationis corrumpere moliuntur, et purum hominem esse qui ex sancta uirgine Maria natus est impudenter delirantes, epistolas beati Cyrilli Alexandrine Ecclesie presulis synodicas ad Nestorium et ad alios per Orientem congruas existentes suscepit ad conuincendas Nestorii uesanias, interpretationem uero eorum qui salutaris symboli pio zelo nosse desiderant, quibus etiam epistolam magnam et senioris urbis presulis beatissimi et sanctissimi archiepiscopi Leonis, que scripta est ad sancte memorie archiepiscopum Flauianum ad perimendam Eutychis malam intelligentiam, ut pote et magni illius Petri confessioni congruentem, et communem  quamdam columnam nobis aduersus praua dogmata existentem, ad confirmationem rectorum dogmatum utique intellectum coaptauit. His namque qui in duos filios dispensationis diuine mysterium discerpere nituntur obsistit; et illos qui passibilem deitatem Unigeniti ausi sunt dicere, a sacro cetu expellit. Et his qui in duabus naturis Christi temperamentum aut confusionem exquirunt resistit. Et eos qui celestem aut alterius alicuius esse substantie dicunt quam ex nobis assumpsit serui formam, ut dementes abigit. Et qui duas quidem ante unitionem naturas Domini fabulantur, unam uero post unitionem confingunt, condemnat. Sequenter igitur sanctos Patres unum eumdemque confiteri Filium et Dominum nostrum Iesum Christum consonantes omnes docemus, eumdem perfectum  in deitate, eumdem perfectum in humanitate, Deum uere et hominem uere, eumdem ex anima rationali et corpore, consubstantialem Patri secundum deitatem, consubstantialem nobis eumdem secundum humanitatem, per omnia nobis similem absque peccato, ante secula quidem de Patre genitum secundum deitatem, in nouissimis autem diebus eumdem propter nos et propter salutem nostram ex Maria uirgine Dei Genitrice secundum humanitatem, unum eumdemque Christum Filium Dominum unigenitum, in duabus naturis, inconfuse, immutabiliter, indiuise, inseparabiliter agnoscendum, nusquam sublata differentia naturarum propter unitionem, magisque salua proprietate utriusque nature, et in unam personam atque subsistentiam concurrentem, non in duas personas partitum atque diuisum, sed unum et eumdem Filium unigenitum  Deum uerbum Dominum Iesum Christum, sicut ante prophete de eo et ipse nos iehsu Christus erudiuit, et Patrum nobis symbolum tradidit. His igitur cum omni undique scrupulositate et diligentia a nobis dispositis, definiuit sancta et uniuersalis synodus alterum fidem nulli licere proferre uel conscribere, aut componere, aut sentire, aut docere aliter. Eos autem qui eusi sunt componere fidem alteram, aut proferre, aut docere, aut tradere alterum symbolum, uolentibus uel ex gentilitate ad agnitionem ueritatis, uel ex Iudeis, uel ex heresi quacunque conuerti, hos, si episcopi fuerint aut clerici, alienos esse episcopos ab episcopatu et clericos a clero; si uero monachi aut laici fuerint, anathematizari.

Dilectissimo fratri Flauiano Leo.

 Lectis dilectionis tue litteris, quas miramur fuisse tam seras, et gestorum episcopalium ordine recensito, tandem quid apud uos scandali contra integritatem fidei exortum fuisset agnouimus, et que prius uidebantur occulta nunc nobis reserata patuerunt, quibus Eutyches, qui presbyterii nomen honorabilis uidebatur, multum imprudens et nimis imperitus ostenditur; ut iam de ipso dictum sit a propheta: Noluit intelligere ut bene ageret, iniquitatem meditatus est in cubili suo. Quid autem iniquius quam impia sapere et sapientioribus doctoribusque non cedere? Sed in hanc insipientiam cadunt qui cum ad cognoscendam ueritatem aliquo impediuntur obscuro, non ad propheticas uoces, non ad apostolicas litteras, nec ad euangelicas  auctoritates, sed ad semetipsos recurrunt; et ideo magistri erroris existunt, quia ueritatis discipuli non fuerunt. Et cetera que in eadem epistola usque ad finem continentur. Data idus Iunias Asterio et Protogene consulibus.

I. Posteaquam beati Chalcedonensis concilii expositionem uel beati Leonis epistolam de sancta et orthodoxa fide posuimus, que una eademque est trium precedentium synodorum, id est, Nicene, Constantinopolitane, atque Ephesine prime et Deo iuuante in ea nos omni sincere mentis deuotione persistere fraternitas uestra et uniuersalis cognoscit Ecclesia, necessarium ualde credimus, pro eius seruanda per omnia reuerentia, de suprascriptis trium capitulorum questionibus diligenter debere nos cuncta discutere  et cauta promulgatione sententie definire. Arbitramur ergo esse conueniens primum, sicut proposuimus, quid de epistola que ab Iba ad Marim Persam scripta dicitur, apertissima demonstratione declarare. Dum igitur Ibas episcopus improbe a Samuelo, Mara, aliisque suis clericis impetitus, et pro graui, tanquam impugnate ab eo sancte fidei, crimine epistola ad Marim Persam ei ab eisdem accusatoribus fuisset opposita, nec non a Photio et Eustathio episcopis fuisset absolutus, quibus tunc a Theodosio pie recordationis principe fuerat delegata cognitio; ac postea pro iisdem a quibus fuerat purgatus criminibus, per nefaria illa gesta Ephesini secundi concilii, absens falsorum responsis testium quam maxime eamdem ad Marim epistolam eius esse asserentium fuisset addictus, ueniens ad sanctam Chalcedonensem  synodum hec pro sua purgatione legitur allegasse. De synodo Chalcedonensi in actione de Iba episcopo habita post alia ita : Ingressus Ibas reuerentissimus Edessene ciuitatis episcopus dixit: Iniustitiam ab Eutyche et falsa figmenta perpessus, absens a quadraginta mansionibus, et condemnatus, hic adueni impetrare clementiam, et adii sacrum et immortalem uerticem, et iussit uestra magnificentia cum sancta hac et uniuersali synodo que aduersum me sunt gesta perquirere. Deprecor igitur uos ut cognoscatis quia falsam accusationem pertuli et calumniam a quibusdam clericis. Iubete ergo ea que iudicata sunt a Photio et Eustathio reuerentissimis episcopis relegi. Uranius enim episcopus Hemeriorum pro gratia Eutyches omnia agens preparauit quosdam clericos accusare  me, et iudicium sibi predictisque transmitti. Et inuentus sum innocens a blasphemiis que mihi illate sunt, et iudicatum datum est a prefatis reuerentissimis episcopis accusationes quidem aduersum me per calumniam factas arguens, testificans autem me esse catholicum. Iubete omnia que per absentiam meam in Epheso gesta sunt euacuari et iustitiam mihi seruari, qui sum in nullo culpabilis, et reddi mihi episcopatum pariter et Ecclesiam. Nam et omnes clerici Edesseni, per quos scripserunt prefatis episcopis, testantur me esse catholicum, et alienus sum a nefariis blasphemiis que mihi inferuntur; et cetera. Item ex eiusdem synodi actione undecima: Ingressus Ibas predictus reuerentissimus uir dixit: Deprecor magnificentiam  uestram et hanc uniuersalem sanctam synodum. Eutyches aduersum me pro fide quedam falsa confixit, nec me in sancta synodo introire permisit. Et post alia: Ob hoc etenim, sicut iam edocui, adii sacrum et immortalem uerticem, et iussit uestram magnificentiam et sanctam synodum audire que aduersum me gesta sunt. Et cognouistis ex decreto quia in nullo culpabilis sum repertus.

II. Claret igitur ab ipso initio quo Ibas Edessene ciuitatis episcopus sanctam Chalcedonensem synodum monstratur ingressus, epistolam que ad Marim Persam ab eo scripta compingitur [forte confingitur], quia sua fuerit denegasse, adeo ut apertissime fateatur in secundi illius Ephesini concilii nefarii gestis iniustitiam se ab Eutyche et falsa figmenta perpessum.  Constat autem in eadem secunda Ephesina audientia aduersus absentem predictum episcopum hoc quam maxime flagitatum, ut responsis testium iampridem productorum accusatores eius niterentur ostendere Ibam episcopum eam que ad Marim Persam scripta fuerat epistolam suam fuisse confessum. Ex qua causa apparet eum, sicut ipse queritur, iniusta sententia fuisse damnatum. Quod quia Iba episcopus falsis figmentis falsaque accusatione et per calumniam aduersum se in secundo Ephesino prauo iudicio asserit concionatum, euidentissime declaratur a sepedicto Iba episcopo memoratam ad Marim Persam scriptam epistolam quia sua fuerat denegatam. Huc accedit quod illius concilii nefariis gestis ipsa a responsorum testium ab aduersariis episcopi Ibe prelatio [ueritas, prolatio], quibus epistolam  eius fuisse falso nitebantur ostendere, nichil aliud indicat nisi quia in memoratorum Photii et Eustathii iudicio esse eiusdem Ibe episcopi probari non potuit. Nam si probata illic esset, gestis potius apud Photium et Eustathium habitis in Ephesina secunda synodo accusatores quam testibus uterentur. Non enim de manifestis, sed de incertis rebus producendorum testium necessitas irrogatur. Unde iustissime Ibas episcopus agens apud sanctum Chalcedonense concilium, falsos eosdem testes redarguens, se absente in secunda Ephesina per figmenta potius quam per ueritatem accusationem perpessum esse conqueritur; quippe qui nouerat se in iudicio prefatorum episcoporum Photii et Eustathii nulla ab eisdem accusatoribus obsectione conuictum; contraque ad  demonstrandam plenius innocentiam suam, Photii atque Eustathii episcoporum iudicatum relegi postulauit, in quorum iudicio dum [forte, dudum] ab accusatoribus libellus fuisset oblatus ita : Nos equidem optabamus omne tempus uite sine litigio uiuere. Quoniam autem ea que audacter gesta sunt aduersus nostram Ecclesiam et sanctissimam Patrum nostrorum fidem a uenerabili episcopo nostro Iba iniustitie proxima impulerunt nos ad hanc accusationem descendere; et reliqua. Dumque ab eisdem cognitoribus per interlocutionem decretum fuisset ut a generali accusatione descendentes, singillatim ex scripto accusatores que aduersus Ibam episcopum dicerent capitula designarent, nichil aliud, quantum  ad fidei causas pertinet, id est, quod Patrum fidem, ut accusatores dixerant, impugnare uideretur, nisi hoc tantummodo ab eis accusatio scriptis oblata noscitur continere quia beatum Cyrillum appellat hereticum, et ob hoc Nestorianus esse monstratur. Ita enim dicit: Quia Nestorianus est, et beatum Cyrillum episcopum hereticum appellat; quod in se maxime que ad Marim Persam scripta legitur certum est epistolam continere. Quodque statim iudices pro graui hereseos dictum pondere se suscepisse sua interlocutione testati sunt dicentes ita : Quando obiurgatio capitulum sequitur, anime periculum ferens, superfluum iudicamus inquisitionem fieri ceterorum. Que igitur manifeste indicta sunt et canonibus et legibus, et sunt aperte odiosa Deum timentibus,  hec eligite primitus et his instate. uidetur autem nobis hec esse integra, primo quidem recte esse fidei oportere qui sacerdotio fungitur, et ita esse totius luxurie liberum, et cetera.

III. Quis ergo dubitet ex eo iudices capitulum ad anime periculum pertinere dixisse et ex eo censendum non recte fidei sacerdotem qui beatum Cyrillum appellauit hereticum, cum nichil aliud in accusatione ante hanc interlocutionem propositam de causis ad fidem pertinentibus dictum sit nisi quia Nestorianus est et beatum Cyrillum appellauit hereticum. Ex quo satis apertum est epistolam ad Marim Persam scriptam, que beati Cyrilli dogmata, quibus non consentientem Nestorium constat esse damnatum, definiendo recte fidei esse contraria, beatum Cyrillum appellaret  hereticum, ab aduersariis Ibe episcopi, quia eiusdem Ibe fuerit, nullo modo comprobatam, nec eumdem Ibam quia eius fuerit fuisse confessum. Quoniam si apud prefatos iudices ab Iba factam doceri potuisset epistolam, numquam eorum sententia Ibas meruisset absolui, cum tante interlocutionis sue pondere fidei prius causam queri magnopere uoluerunt, quam in beatissimo Cyrillo, qui ab Iba nominatus dicebatur hereticus, estimauerunt fuisse grauissima. Nam et subsequens constituti textus his conuenire que dicta sunt per sua loca subteradnexa euidenter ostenditur. Ad petitionem namque Ibe, Photii atque Eustathii episcoporum in memorato sancto Chalcedonensi concilio relecta serie iudicati, hec post aliqua predictos iudices, dum de accusationis aduersus Ibam episcopum institute ordine loquerentur, in sua claret  dixisse sententia, que ita se habent : His ergo dantibus capitula quedam et rogantibus ut horum fieret subtilis inquisitio, incumbentes nos capitulis; et inuenientes in his immissionem quamdam aduersus Ibam reuerentissimum episcopum, quasi non recte saperet, sed alia preter piam doctrinam doceret, necessarie ex hoc prius inquisitionem cum magna diligentia facere sumus impulsi. Precepimus etenim accusatoribus dici que essent que ab episcopo Iba dicerentur, sicut ipsi dicebant, pii dogmatis aliena. Dixerunt eorum ipsorum quedam. Et cum multa mota fuissent que in actis inserta sunt. Et post pauca iidem iudices ita dixerunt: Et consiliis pietatem ubique preponentes et inquirentes preparauimus reuerentissimum Ibam episcopum quod  et ipse ad satisfactionem eorum que [forte, de fide] leui dicta fuerant sapuit, ex scripto dare quid sentit uel sapit de pia nostra fide; quod et fecit. Ex abundantia autem predictus reuerentissimus uir promisit et in sue eloqui ciuitatis ecclesia et manifeste anathematizare maligne impietatis principem Nestorium et eos qui sicut ille sapiunt, et qui uel libris uel codicibus eius utuntur. Confessus est autem sic se credere sicut continent littere que uenerant inter reuerentissime et sanctissime memorie Ioannem magne Antiochene ciuitatis episcopum et Cyrillum maxime Alexandrinorum ciuitatis episcopum, quibus ministrauit beate memorie Paulus Emesinorum ciuitatis episcopus, ex quibus uniuersalis consensus efficitur. Consentire autem et in omnibus que nuper gesta sunt a sancta synodo que  conuenit in regia et Christiana Constantinopoli ciuitate, habere autem omnia que placuerum in Ephesino metropolitano concilio quod a sancto Spiritu mouebatur, equa autem huic iudicare qui in Nicea sunt constituta, et nullam differentiam arbitrari eius ad aliam. Et nimis eius sanctitatem laudauimus quod prone sapuerit curare eos qui uel suspicione uel alio quoquomodo eius lederent opinionem doctrine, et cetera.

Iu. Constituti igitur quod a uiris uenerabilibus Photio et Eustathio prolatum est tenore perpenso, in quo dicitur dantibus capitula accusatoribus, que utique dari, sicut superius legitur, nisi scripto minime potuerunt, inuentam illic immissionem aduersus Ibam episcopum factam, quod alia preter piam doctrinam faceret uel doceret, nichil aliud pronuntiasse iudices  clarum est, negotio, ut ipsi memorant, subtiliter inquisito, quam per immissionis figmenta calumniose aduersus Ibam episcopum accusationem esse propositam, non studio ueritatis. Et quid est quod in capitulis scripto porrectis accusatores contra episcopum Ibam de fidei causa detulerant nisi quod Nestorianus esset, beatum Cyrillum hereticum nominando, quem in Apollinaris incidisse heresim et hereticam conscripsisse epistolam, que ad Marim Persam scripta perhibetur, affirmat? Unde clarum est Ibe episcopi eamdem epistolam non fuisse, cum ei per immissionis falsitatem quod eadem epistola continet iudices testentur obiectum, quem memorati superius constituti locum questioni episcopi Ibe manifestum est conuenire, per quam in sancto ac reuerendo Chalcedonensi  concilio Uranium episcopum queritur pro Eutychis agentem gratia quosdam clericos qui sue accusationi insisterent preparasse. Ex quo satis apparet ipsam immissionem sua sententia Photium et Eustathium iudices tacito immittentis nomine lacerasse, quam Ibas episcopus palam in sancta Chalcedonensi synodo expresso concinnatoris uocabulo denotauit. Non est igitur ambiguum hoc quod ad criminandum beatum Cyrillum, et pro heresi schismate Ibe constat obiectum, idque epistolam continere, manifestum est ab accusatoribus immissionis calliditate confictum et accusati negatione et iudicium definitione fuisse monstratum.

u. Adiicitur quoque eiusdem pagina constituti quod ad satisfactionem eorum que ab accusatoribus  [forte, de fide] leui dicta fuerant sapuit Ibas episcopus ex scripto dare quid sentit uel sapit de pia fide. Unde apparet consequenter Ibe episcopi accusatores notari per omnia falsitatis, qui inconsulto simultatis calore lapsi, leuiter potius quam uere criminati fuisse Ibam monstrantur episcopum, adeo ut aduersus ea que tenor epistole ad Marim Persam scripte in obtrectationem beati Cyrilli et duodecim capitulorum eius asseruit, et eadem accusatorum leuitate atque falsitate obiecta Ibas dixisse conuinci non potuit, ex scripto insuper idem Ibas quid de pia fide sentiret ostenderet, tanquam puritati sue sufficere non iudicans quod conuinci aliquid contra rectam fidem dixisse non potuit, nisi etiam ipsam fidem qualiter semper retinuisset animo sua sententia publicaret.  Quod uel iudicibus uel ipsi Ibe episcopo necessarium minime fuerat, si supradicta epistola et eius esse et orthodoxo sensu dictata potuisset ostendi. Quapropter diligenter attendendum est quod dicitur ad satisfactionem eorum que leui dicta fuerant prone sapuisse Ibam episcopum ex scripto ostendere quid de pia fide sentiret. Euidenter etenim clarum est ita epistole ad Marim textum pio dogmati inueniri contrarium, ut quamuis leuitate accusantium quam rerum ueritate Ibe episcopo firmetur obiecta, tamen ne uel hoc quod false ipsius dicta fuerat, eius catholice fidei derogaret, prone sapuit contra illius impietatem quid de pia fide sentiret ostenderet. Neque enim de orthodoxe fidei sinceritate quid sapiebat necessarium esset scripto depromeret,  nisi in illa epistola que ei obiecta fuerat clareret perfidie macula quam uitabat. Constat igitur et eius non esse epistolam que leuitate accusantium obiecta firmatur, et fidei recte aduersariam; contra cuius obiectionem ex scripto recta fides opponitur. Rursus consequenter et euidentius ad Ibe episcopi purgationem in eodem astruitur iudicatum [forte, iudicato] quod Ibas episcopus ex abundanti promisisse memoratur manifeste anathematizare maligne impietatis principem Nestorium, et eos qui sicut ille sapiunt, uel qui libris aut codicibus eius utuntur; habere autem se omnia que placuerant in Ephesino concilio quod a sancto Spiritu mouebatur, nichilque a Niceno differre [forte, differret] concilio. Porro autem epistola que ad Marim Persam scripta relegitur, non solum  non habere que in Ephesino primo concilio gesta sunt, sed etiam graui exsecratione respuisse et condemnasse monstratur: quippe cum et Nestorium iudicio et inquisitione non facta memoret esse damnatum, et beatum Cyrillum in Apollinaris heresim incidisse, et ei similia scripsisse pertinacia sacrilego [forte, pertinaci ac sacrilego] errore definiat, et duodecim beati Cyrilli capitula omni impietate plena et recte fidei contraria nuncupasset. Unde euidentissime declaratur quia ex professione Ibe episcopi, per quam ex abundanti, ut attestantur iudices, uniuersa que in Ephesino primo concilio gesta sunt seruare et recipere profitetur, quia eius fuerit epistolam denegatam. Nam si eius esse constitisset epistolam, in qua, ut dictum est, Ephesina prima synodus impugnatur,  non dicerent iudices Ibam episcopum ex abundanti inter alia promisisse habere omnia que placuerunt in Ephesino primo concilio, sed pro correctione potius declaranda dicerent necessarie coactum predictum episcopum illa recipere que ab eo quidem per epistolam fuerant improbata. Non enim ex abundanti professus Ibas diceretur episcopus, si ipsa rerum necessitate cogente, ut appareret orthodoxus, fateretur. Cui etiam dilucide rationi consequenter que inferius continentur eiusdem iudicati uerba proficiunt quibus dicitur : Ita enim eius sanctitatem laudauimus quod prone sapuerit curare eos qui uel suspicione uel quoquomodo eius lederent opinionem doctrine, et cetera. Ex quibus uerbis apertissime claret ex abundanti hoc quoque Ibam episcopum  fuisse professum per quod non ueritas, que de eo probata non fuerat, sed etiam suspicio, si potuisset accedere, purgaretur. Cum autem epistola ad Marim Persam scripta non ea que quamdam suspicionem facerent, sed apertissima et manifesta Ephesine prime synodi et duodecim capitulorum beati Cyrilli legatur crimina continere, nemini uenit in dubium quin Ibe episcopi minime probata fuisset epistola, qui ex abundanti etiam de suspicionibus liber ostensus est. Et quomodo de ueritate reprehensibilis facti argui poterit qui de suspicione quoque reddi uoluit alienus?

uI. His igitur ita se habentibus congruenter et una eademque suadente iustitia, etiam legatorum sedis apostolice interlocutio prolata subsequitur, qua ex  decreto proprio Photii atque Eustathii uenerabilium episcoporum, tam de his que ex scripto accusatores dederunt, quam de his que inter gesta locuti sunt, id est ab omni accusatione inculpabilem et liberum Ibam fateretur episcopum reperiri, et id tantummodo postulat, ut utrum sententiam suam Photius atque Eustathius uenerabiles uiri cognoscerent, sua professione signarent. Ita enim se habet : Paschasinus et reliqui episcopi per presbyterum apostolice sedis dixerunt: Sanctissimi episcopi qui decreto proprio et inculpabilem et omni accusatione liberum Ibam reuerentissimum declararunt, si propriam sententiam recognoscunt edicant. Photius reuerentissimus episcopus Tyri dixit: Etiam nostrum est decretum. Eustathius reuerentissimus episcopus  Beryti dixit: Mea est subscriptio; et reliqua. Ex qua inquisitione cum tantummodo de recognoscenda sententia iudices monuissent, nichil de qualitate sententie dubitantes, imo etiam quia per eam Ibas episcopus liber ab omni accusatione inuentus sit approbantes, dilucide aperteque monstratur decreto uenerabilium Photii atque Eustathii episcoporum etiam legatorum apostolice sedis indubitabilem accessisse consensum, quia, sicut dictum est, ab omni accusatione liber Ibas exstitisset episcopus. Relecto itaque Photii atque Eustathii episcoporum, quod pro se Ibas episcopus protulit, iudicato et ab eisdem iudicibus, sicut supra dictum est, repetita professione recognito, cum in subsequentem diem de persona eiusdem Ibe episcopi fuisset cognitio prolata, rursus  ingressus Ibas episcopus hec legitur fuisse conquestus : Deprecor magnificentiam uestram et hanc uniuersalem sanctam synodum. Eutyches aduersum me pro fide quedam falsa confinxit, nec me in sancta synodo introire permisit; per quadraginta mansiones inuicem per diuersos ordines direxit me; uiginti et amplius carceres mutaui, tanquam non esset carcer in Antiochia, in ordine comitianorum dicentibus mihi quia damnatus es. Si uidetur ergo magnificentie uestre et sancte uestre synodo que sine iudicio in absentia mea aduersum me gesta sunt infringere, in uestra erit potestate. Ob hoc etenim, sicut iam edocui, adii sacrum et immortalem uerticem, et iussit uestram magnificentiam et sanctam synodum audire que aduersum me gesta sunt, et cognouistis ex decreto quia in  nullo culpabilis sum repertus.

uII. His ergo in querelam deductis claret Ibam episcopum apertissimis deplorationibus alligare [forte, allegare] quod in secretario superiore conquestus est ea que in sceleratis illis gestis Ephesine secunde synodi aduersus eum de fide gesta sunt ab Eutyche fuisse confecta [forte, conficta]; ubi, sicut iam superius dictum est, per introducta contra absentem responsa testium, maxime epistolam ad Marim Persam eiusdem fuisse docere conati sunt. Quam epistolam in hoc loco duplici modo ab Iba episcopo, sicut et superius assertum est, denegatam euidenter apparet. Primo quod accusatoribus eius ipsa productio testium nisi contra negantem necessaria non fuisse conuincitur. Nemo enim contra illum  testium responsis indiget quem uiderit quod ab eo factum arguit confiteri. Quam negationem suam Ibas episcopus euidentius ex formidine accusatoris ostendit dicens: nec me in synodo introire permisit . Ita enim contra se falsos testes eum preparasse testatur; ut cum suam aduersarii studio profligatam queratur absentiam, confirmet se presentem non potuisse conuinci. Deinde quod in sancto ac reuerendo Chalcedonensi concilio presens Ibas episcopus, dum ea que aduersus eum in Ephesina secunda testatus [forte, testibus] aliisque modis gesta sunt ficta [forte, fictam] conqueritur epistolam quam eius esse illic responsis testium dictum false fuerat alienasse [alienam a se] procul dubio profitetur. Unde et competenter sequitur quia sancti illic in Chalcedona residentes  iudices ex decreto Photii atque Eustathii in nullo eum cognouerint culpabilem, apertissime profitentes quod ea que de fide aduersus eum accusatores, tam in libello apud Photium et Eustathium episcopos oblato, in quo dixerunt eum plurima contra fidem Patrum dicere, quam in capitulis ex scripto datis, in quibus dixerunt , Nestorianus est, et beatum Cyrillum appellat hereticum, nec non et in his sunt dicentes eum publice allocutum, Non inuideo Christo facto Deo: in quantum enim factus est, et ego. Quam accusationem uidelicet eorum et in quibus eum Nestorianum esse et beatum Cyrillum hereticum appellasse dixerunt, false aduersus se ab accusatoribus fuerint intimata, et ita quoque uenerabilium Photii atque Eustathii episcoporum quia leuiter false  dicta sint constitutum, adeo ut ex eodem decreto ab omni accusatione liber et in nullo inuentus culpabilis diceretur. Quod cum ita sit, euidenter ostenditur epistolam ad Marim Persam scriptam, que duodecim beati Cyrilli capitula omni impietate plena et recte fidei dicit esse contraria, et Nestorium iudicio et inquisitione non facta damnatum, nullo modo quia Ibe fuerit approbatum; quippe cum ipse de se apertissime fateatur quod ea que de fide aduersus se accusatores dixerint, false dixissent; cum si aut ipse suam esse epistolam fateretur, aut ab accusatoribus aliqua fuisset probatione conuictus, non utique Photii atque Eustathii episcoporum iudicio, in quorum examine hec fuerunt flagitate [agitata], absolutissime censeretur. Quod leuiter ac false ac per immissionem  quamdam ab accusatoribus suis ibas episcopus fuerit impetitus necessitate, et Nestorium anathematizauerit, et omnia que in Ephesino primo placuerunt concilio se habere tanquam ea que in Nicea acta sunt uoluntaria professione testatus sit; que utique ab epistola que ad Marim Persam scripta dicitur excusatio Nestorio constat esse reiecta. Propter quod nulli uenit in dubium quod ea que aduersus nos false dici asserimus, neque a nobis dicta, neque a nobis facta esse omnino disfateamur, et que ex abundanti recepisse astruimur, et antea tenuisse firmemur.

uIII. Ad huius quoque indubitabiliter ostendende negationis augmentum [argumentum] commode sequentium gestorum ordo connectitur. Cum enim quidam  iam in sancta Chalcedonensi synodo absolutioni Ibe episcopi uocem curassent contradictionis opponere, et ingredi eius accusatores iudices precepissent, ingressus Theophilus diaconus cum aliis, dum interrogaretur utrum accusaturus Ibam uenisset episcopum, ita respondit : Accusatores manifesti sunt, et hic non sunt. Ego diaconus sum, et scio uiolentiam ciuitatis. Et si accuso, testes non adsunt, et denegat. Que accusatoris responsio manifestat quod ita ea que apud Photium et Eustathium episcopos obiecta sunt denegauerit Ibas episcopus ut in Chalcedonensi synodo, cum ipsa idem a se obiicienda nosset, ab Iba episcopo deneganda confirmet. Unde quorumdam ualde est stupenda contentio, qui epistolam ad Marim Persam scriptam, ab accusatoribus pro magno  crimine obiectam, et in Chalcedonensi synodo ex gestis apud Photium atque Eustathium episcopos habitis rursus ad conuincendum, ut putabant, Ibam episcopum proferendam, eumdem Ibam episcopum quia sua fuerit mentiuntur esse confessum; cum,  supra dictum est, accusatores ipsius precedentes negationes eius experti ea que a se ex memoratis gestis obiicienda nouerant, certissime negaturum esse testentur. In tantum enim in illo Photii atque Eustathii episcoporum iudicio Ibam episcopum conscientie sue uirtute subnexum [forte, subnixum] sciebant ea que ab accusatoribus proposita fuerant denegasse, ut in sancto Chalcedonensi concilio etiam ipsis Photio atque Eustathio presentibus, quorum pridem iudicio res fuerat agitata, confirment denuo  negaturum. Nunquam enim accusator iisdem rursus in cognitione sedentibus Ibam episcopum diceret negaturum, si apud eos in priore iudicio sciret iam fuisse confessum. Posthec cum interlocutio iudicum in Chalcedona residentium quereret ab accusatoribus Ibe episcopi utrum scriptas probationes prebere de re aliqua potuissent, Theophilus diaconus dixit: Habeo monumenta que super hec gesta sunt in Beryto, et que in Epheso, et cetera.

IX. Animaduertendum est igitur quod nichil aliud contra Ibam episcopum aduersarii eius quod in Chalcedonensi proferrent synodo se habere dixerunt, nisi ea que apud Photium et Eustathium episcopos et postea in Ephesina secunda de eo sunt habita monumenta. Ex quo apparet non sibi eos iudicasse sufficere,  imo contra se futurum potius estimasse, si ea tantummodo que apud memoratos Photium et Eustathium episcopos aduersus Ibam episcopum gesta sunt legerentur, in quibus neque testibus neque sua monstrabatur confessione conuictus, nisi et ea proferre que nefarie in secunda Ephesina synodo acta sunt poposcissent, in quibus illis falsitatibus uterentur qui Ibam episcopum epistolam que ad Marim Persam scripta est mendaciter suam esse dixerunt confessum. Certum est igitur nullum aduersus Ibam probationis, ut putabant, habuisse eius aduersarios documentum, nisi hoc solummodo quod in illa non dicenda synodo aduersum se Ibas episcopus per sui absentiam astruit fuisse confictum, quod in sancta Chalcedonensi synodo residentes iudices rei ueritate permoti sunt, interlocutionis iustitia submouerunt,  interrogantes Thalassium atque Eusebium episcopos, qui tunc in secunda Ephesina cum aliis adfuerunt, utrum eorum audientiam presens Ibas fuisset expertus. Qui dixerunt : Non aderat. Qua responsione cognita, Orientales et Pontici episcopi in Chalcedonensi concilio clamauerunt: Absentem nullus addicit. Quorum interlocutio ita prolata ea que aduersus Ibam episcopum in secunda Ephesina gesta sunt euidenter euacuat, ad illorum, id est Photii et Eustathii, consequenter omne remittens acta negotium, quorum iam sententia Ibam episcopum nouerant absolutum. Quod in sequentibus euidentiore iudicium interlocutione signatur, qui gesta nefaria secunde Ephesine synodi contra Ibam episcopum pro exsecratione atque mendacio sui habita  relegi uetuerunt. Nam ut apertius manifestetur intelligi Ibam episcopum uniuersa que ab aduersariis in iudicio Photii atque Eustathii episcoporum obiecta fuerant, et nunc in sancto Chalcedonensi concilio ex gestis que Theophilus proferebat obiicienda erant, indubitabiliter denegasse, interrogatio iudicum in Chalcedona residentium, uel responsio Photii episcopi sine cuiusquam ambiguitatis patefecit obstaculo; que ita se habent : Magnificentissimi et gloriosissimi iudices dixerunt: Ibas igitur reuerentissimus a suis accusatoribus est conuictus? Photius reuerentissimus episcopus dixit: Non, et cetera. Quid hac probatione clarius, quid euidentius dici potest quam ut ea que accusator propositurus negaturum Ibam confirmauit  episcopum? Hec quoque ipse Photius iudex, apud quem pridem gestum fuerat confitens quia non conuictus esset Ibas episcopus, eum procul dubio que obiecta sunt negasse testetur? Quam negationem maxime ad epistolam que ad Marim Persam scripta legitur pertinere sequentium declarat ordo gestorum. Nam eum ad documentum eorum que in iudicio Photii et Eustathii ex scripto dederant, id est, quia Nestorianus esset, et beatum Cyrillum appellasset hereticum, blasphemias illas protulissent quas se putabant testibus probaturos, id est, Non inuideo Christo Deo facto , et reprobatis testibus nichil ex his ostendere potuissent, ad illa que pridem ex scripto dederant redeuntes, hoc quod epistola ad Marim Persam scripta continet obiecerunt,  id est, quia beate memorie Cyrillum et duodecim eius capitula appellasset heretica. Cui Patri Photius atque Eustathius iudices, sicut superius ipsi professi sunt, diligentius incumbentes, modo ab eodem Iba episcopo perscrutantes, modo probationes ab accusatoribus exigentes, utrum aliquid post unitatem Ecclesiarum factam in obtrectatione beati Cyrilli a sepedicto Iba episcopo dictum sit, uehementer et sagacissime quesiuerunt. Aduersum que Ibas respondens episcopus omnibus exceptionibus suis eam que ad Marim Persam scripta legitur impugnauit epistolam, asserendo quia post unitatem et pacem inter beatum Cyrillum et Orientales factam in nullo beato Cyrillo derogasset.

X. Porro autem sepedicta ad Marim Persam scripta  epistola iam post unitatem pacemque Ecclesiis restitutam et beatum Cyrillum incidisse in Apollinaris heresem, eique similia conscripsisse confirmat, et duodecim eius capitula asserit recte fidei esse contraria, Nestorium autem iudicium [sine iudicio] et inquisitione non facta damnatum. Quod scriptor epistole non per suum aut alicuius alterius intelligentie euenisse dicit errorem ut beatus Cyrillus conscripsisse heretica dogmata putaretur; sed ita in ea prauitate idem confictor epistole permanens, illa orthodoxa beati Cyrilli dogmata heretica uideretur astruere, ut ab eis potius beatum Cyrillum ueluti abnegantem que praue conscripserat asserat recessisse. Que omnia Ibe episcopi professioni quare ab aduersariorum obiectione tuetur esse contraria quicunque pio ac recto corde legit intelligit. Neque  enim ipsi iudices si quod uel leui derogatione post unitatem dictum sit, exquirentes Ibam episcopum, si eius esse tam aperte blasphemantem epistolam comprobassent, paterentur sine ultione transire aut dicerent non esse conuictum. Que autem beati Cyrilli maior iniuria potest uel exquiri uel fieri quam dogmata eius, que in Ephesina prima exposuit, heretica definire, per quorum orthodoxam predicationem uiuus ac mortuus omnibus uenerabilis et reuerendus existit; que dogmata beati Cyrilli dum per epistolam ad Marim Persam scriptam posteaquam adunati sunt beate memorie Cyrillus et Ioannes Antiochene ciuitatis episcopi, constet profana uoce omnimodis impugnare, quis sana mente possit aduertere Ibam negantem  quia post unitatem aliquid aduersum beatum Cyrillum dixerit epistolam non negasse, que post illam unitionem eius dogmata definit esse heretica. Nisi forte aliquis ita ab humani sensus ratione discedat, ut credat Ibam nichil de beato Cyrillo dixisse contrarium, si eum heretica conscripsisse testetur, et circa eius personam arbitretur eumdem Ibam seruasse reuerentiam; si sanctam doctrinam, qua reuerendus est omnibus, accusauit. Atque ideo si singularis beati Cyrilli iniuria est eius damnasse doctrinam, et hereseos aperta uidetur professio predicationi derogare catholice, si Ibe probaretur epistola, in qua utraque manifestum est contineri, nunquam Ibas episcopus, utrumque negando, ex utroque meruisset absolui. Huc accedit quod luce clarius demonstratur  nullum etiam tempus inueniri posse, neque ante adunationem, neque post unitionem, beati Cyrilli cum Orientalibus factam, quo eadem epistola ab Iba episcopo scripta doceatur. Nam ipsius tenor epistole euidenter ostendit quia post unitatem pacemque Ecclesiis reformatam in derogatione beati Cyrilli eiusque dogmatum facta sit, Ibas uero post adunationem beati Cyrilli cum Orientalibus factam nichil se tale aliquid dixisse testetur. Constat neque ante adunationem, quia hoc in eiusdem epistole tenore non legitur, neque post adunationem, quia hoc Ibas sua professione denegat, ab eodem Iba memoratam epistolam fuisse conscriptam.

XI. Et ut nulli prorsus habeatur ambiguum in eadem negatione qua ceperat Ibam episcopum perstitisse,  et hoc ex presentis Ibe uerbis iudices ita sensisse, et accusatores eam tanquam negantem uoluisse, nec preualuisse conuincere, ipsius necesse est interlocutionis iudicum et prosecutionis accusatorum, que in sancta Chalcedonensi synodo ex gestis Photii et Eustathii releguntur, uerba pensemus, que ita se habent : Reuerentissimi episcopi, id est Photius et Eustathius, dixerunt: Si post mortem beati Cyrilli reuerentissimus Ibas episcopus eum uisus est hereticum nominasse, et hereticum habuisse, monstrate. Maras dixit: Probamus: quod procul dubio neque iudices adhuc probari quererent, neque accusatores repromitterent probaturos, si hoc Ibas episcopus non negasset. Licet ea que superius in gestis apud Photium et Eustathium habitis eorumque iudicato  ad negationem Ibe episcopi demonstrandam multimode ex interlocutionibus iudicum et accusatorum prosecutionibus ipsiusque Ibe exceptionibus claruerunt abunde sufficerent, tamenetsi minus aliquid in Photii atque Eustathii episcoporum iudicio legeretur expressum, ea que in Chalcedonensi synodo continetur Ibe episcopi negantis epistolam satisfaceret sola professio. Lecta enim ex gestis apud Photium et Eustathium habitis epistola ad Marim Persam scripta, confestim Ibas uocem negantis opposuit dicens: Iubeat uestra clementia relegi litteras clericorum Edessenorum, ut cognoscatis quia et ab his que mihi illata sunt alienas existo, et uiolentiam sum  perpessus. Ubi primum diligenter est attendendum quod post lectum ad Marim Persam scripte epistole textum, eamdem epistolam iudices in Chalcedona residentes suo probantur omisisse silentio, quippe quam nouerant totiens iam accusati negationibus refutatam. Nam si uidissent in ea esse aliquid quod Ibe episcopi absolutioni proficeret, mox eius lectione permoti decernerent frustra accusatores ex gestis Photii et Eustathii episcoporum pro crimine hereseos illa producere, quibus econtrario Ibas episcopus ostendebatur orthodoxus, postremo nec iuberent suis interlocutionibus Edessenorum epistolam recenseri, quam contra eam que ad Marim Persam scripta dicitur Ibas episcopus pro se relegi postulauit, si per eam quam accusator protulerat laudabile potius et non magis uituperabile  accusati meritum monstrabatur. Quid quod ipse Ibas episcopus, relecta eadem ad Marim Persam epistola, non eius assumpsit defendere qualitatem, nec sue fidei rectitudinem ex eiusdem epistole professione monstrare. Continuo etenim, si suam esse aut recta non esse dogmata contineret [a 1Kb] , contra suos accusatores insurgeret dicens: Ceco corde me impetunt, ut ea mihi pro hereseos crimine obiiciant unde possum orthodoxus comprobari. Imo se ostenderunt hereticos, qui epistolam cuius dictatio catholicam fidem astruit, hereticam criminantur. uerum Ibas episcopus sciens nec suam esse epistolam et per omnia piis dogmatibus inimicam, aduersus eam magis illam Edessenorum epistolam, que eum nichil aliquando contra catholicam fidem dixisse attestabatur,  opposuit, illud secutus quod supra ingressus sanctum Chalcedonense concilium allegauit dicens: Nam et omnes Edesseni clerici, per quos memoratis episcopis scripserunt, testantur me esse catholicum . In tantum iam tunc in Photii et Eustathii iudicio et postea in sancta Chalcedonensi synodo obiectam sibi ad Marim Persam epistolam negans suam, orthodoxe fidei sciit esse contrariam, ut proprie fidei documentum non de istius textu, sed de Edessenorum clericorum attestatione requireret.

XII. Si igitur iudices non solum nichil ex ea estimantes accusati Ibe episcopi iuuari negotium, imo uidentes absolute contrariam aliam quam pro sui purgatione accusatus est petiit [expetiit], statuerunt suis interlocutionibus relegendam, et ipse accusatus Ibas  episcopus, non illam ad Marim Persam defendendo, imo potius eius refutande causa illam Edessenorum relegi postulauit, constat eam que ad Marim Persam scripta est interlocutione iudicum et professione Ibe episcopi quia eius fuerit abnegatam, et quia scelesta dogmata contineat approbatum: Ergo Ibas episcopus innocentis animi sui feruore permotus, euidentioris negationis etiam in Chalcedonensi synodo festinans adicere documentum, relegendas Edessenorum litteras ex gestis idem [ibidem] apud Photium et Eustathium habitis, que aduersarius eius protulerat, postulauit: quorum gestorum hanc partem, sicut in consequentibus demonstratur, ex industria accusator  omiserat, qua Ibam euidentius nouerat adiuuari. Deinde quid ipsa uerba Ibe lucide astruant intuendum. Prosequitur enim, ut supra meminimus, ita : Iubeat uestra clementia relegi litteras clericorum Edessenorum, ut cognoscatis quia et ab his que mihi illata sunt alienus existo et uiolentiam sum perpessus. Quibus uerbis apertissime declaratur quod quia e uestigio post lectam epistolam ad Marim Persam astruit Ibas episcopus alienum se et ab his que sibi inferuntur existere et uiolentiam se perpessum, atque ob hoc Edessenorum debere relegi litteras clericorum, euidenter, tanquam manu ipsam epistole ad Marim Persam ostenderet lectionem, a cuius se purgari crimine festinaret, dixit, et ab his que mihi inferuntur alienus existo, ostendens et ab aliis que precedenti loco ei obiecta sunt et ab epistola ad Marim  Persam scripta, que statim relecta fuerat, alienum se per omnia demonstrari. Ubi illud quoque quod supra ingressus Ibas episcopus sanctam Chalcedonensem synodum grauissime legitur fuisse conquestus a falsis se in secunda Ephesina accusationibus impetitum, in concilium ingredi non fuisse permissum, uiginti autem plus carceres permutasse, nunc post lectionem epistole non omisit adiungere; ut appareat illud quod, sicut dictum est, ingressus sanctam Chalcedonensem synodum, de iniustitia in secunda Ephesina sibi illata conqueritur, ad huius causam epistole pertinere; post cuius lectionem astruens alienum se ab his que sibi inferuntur existere, uiolentiam quam ab Eutyche est perpessus adiunxit. Lecta itaque, ut Ibas petiit, ex gestis Photii atque  Eustathii iudicum, ad quos utique directa fuerat Edessenorum epistola clericorum, qui eam ut Photius et Eustathius in gestis innecterent petiuerunt, que gesta ab aduersariis Ibe episcopi in Chalcedonensi synodo sunt prolata, ob quam causam eiusdem epistole desiderata sit lectio, ipsius uerbis agnoscitur, que ita se habent : A multis atque diuersis de Phynicia ad nos uenientibus cognouimus ea que ab his qui insurrexerunt in sanctissimum et reuerentissimum episcopum nostrum Ibam gesta sunt, perterriti in eo quod dictum est,  omnes nos, quos dicunt audisse ea que dicunt, manifestum facimus uestre reuerentie coram Dei clementia quia neque ab eo neque ab ullo alio tale dictum aliquando audiuimus, neque in aures nostras ingressum est tale aliquid aliquando, anathematizantes nos ipsos et terribili gehenne nosmetipsos obnoxios facientes, si nouimus aliquid tale dictum ab eo aut aliquid aliud contrarium catholice fidei. Si enim aliquo tali dicto passi fuissemus communicare ei qui dixit aut missas cum eo tenere, ultimo supplicio fuissemus obnoxii, tanquam communicantes tali errori [Cotelerius legit horrore], et cetera.

XIII. Quibus ita se habentibus euidenter ostenditur omnia in quibus ab accusatoribus tam ex scripto  libellis oblatis quam deinceps inter gesta loquentibus Ibas dixisse arguebatur episcopus, quia Ibas episcopus non dixerit, Edessenos clericos fuisse testatos. Nam cum dicant se non nosse quod uel tale dictum, id est, Non inuideo Christo facto Deo, uel huic simile, hoc est, quod ex quacunque parte Nestorii uideatur dogmatibus conuenire, uel aliud aliquid recte fidei contrarium dixerit Ibas episcopus, apertissime clarum est quod et ab his que epistola ad Marim Persam scripta continet Ibam episcopum sua attestatione purgauerint. Cum enim sepedicta epistola, dicendo beatum Cyrillum in Apollinaris heresim incidisse et ei similia conscripsisse, eiusque duodecim capitula omni impietate plena et recte fidei contraria, Nestoriumque iudicio et inquisitione non facta  damnatum, non solum uideatur aliquid contra rectam fidem dicere, uerum etiam ipsam rectam fidem impugnando respuere, Edesseni uero clerici nichil Ibam episcopum suum recte fidei contrarium dixisse testentur, constat ex attestatione Edesseni cleri memoratam que ad Marim Persam scripta legitur fuisse epistolam confutatam. Quid euestigio Theophilus accusator fuerit prosecutus, diligentius oportet attendi: qui non hanc Edessenorum uelut superfluam aut ad epistole ad Marim Persam scripte subuersiones nichil iudicans profuturam, credidit omittendam, sed magnopere tota mentis intentione asserere nisus est has Edessenorum litteras clericorum esse falsatas, ex eo scilicet ualde permotus quod nichil contrarium catholice fidei Ibam dixisse testati sunt. Quo dicto uidens continuo illam epistolam ad Marim Persam  scriptam, que contra rectam fidem apertissime loquitur, impugnatam, istam Edessenorum epistolam uoluit arguere falsitatis, per quam uidebat omnes obiectiones suas fuisse conuictas. Cui rei astruende proficit subsequens ordo gestorum. Dum enim Theophilus aduersarius Ibe, sicut iam supra, ita et in hoc loco queri ex gestis in Ephesina secunda habitis que nitebatur astruere poposcisset ab omni episcoporum concilio in Chalcedona residentium, gesta in secunda Ephesina habita sunt prohibita recenseri. Ex qua prohibitione constat assertionem Ibe episcopi comprobatam, qua se per calumniam et falsis figmentis ab Eutyche perhibuit impetitum; ubi mendacibus productis testibus quia epistolam ad Marim Persam  scriptam sua esse Ibas [episcopus] esse dixerit constat esse confictum. In his autem Patrum interlocutionibus que de euacuanda Ephesina secunda synodo sunt prolate nichil aliud preter Domni depositionem et ordinationem Maximi certum est esse firmatum. Domnum uero pro nullo alio crimine nisi quod beati Cyrilli duodecim capitula prohibuerat predicari clarum est fuisse damnatum. Unde manifestatione [manifesta ratione] et euidenti ueritate constat, si epistolam ad Marim Persam, que duodecim capitula beati Cyrilli esse definit heretica, ipsumque beatum Cyrillum Apollinari similia conscripsisse, sancti Patres in Chalcedona residentes Ibe episcopi eumdem fuisse [forte, addenda uox sensum] quoquomodo reperissent, eum nullatenus in grauiori eiusdem cause crimine  absoluendum esse decernerent, qui Domni Antiocheni episcopi damnationem de sola tantummodo eorumdem duodecim capitulorum predicatione prohibita factam conuelli non passi sunt, et ordinationem Maximi firmauerunt. Quomodo enim ipsi iidem iudices in uno eodemque negotio Ibam et Domnum ab Ephesina secunda synodo condemnatos sua interlocutione Ibam absolui decernerent, Domnum paterentur manere damnatum, nisi eum quem absolui decreuerunt approbassent in eodem crimine non teneri? Nam cum apud sanctam Chalcedonensem synodum tam exsecrabilis obtrectatio beati Cyrilli et duodecim capitulorum eius fuerit ut pro eis etiam in reproba Ephesina secunda synodo addictum Domnum paterentur manere damnatum, quanta apud memoratam  sanctam Chalcedonensem synodum innocentia Ibe episcopi claruit ut eum in eiusdem Ephesine secunde nefario examine pro eodem adiudicatum crimine definiret absolui. In qua causa nunquam innocens claruisset, si illa ad Marim Persam scelesta epistola eiusdem Ibe episcopi potuisset ostendi.

XIu. Tractatis igitur omnibus et dilucida ratione dissertis per que tam ex gestis apud Photium et Eustathium episcopos habitis quam ex eorum iudicato aliisque pluribus modis euidenter apparuit quod epistolam ad Marim Persam scriptam suam per omnia negauerit Ibas episcopus, nunquamque potuerit ex eiusdem obiectione conuinci, restat ut ueritate simili declaremus quemadmodum a sensu uel definitione siue professionibus uenerabilium Patrum in Chalcedona  residentium sepedicta epistola ad Marim Persam scripta aliena uideatur existere et eorum sententiis obuiare. Quod ut omnium reddatur sensibus manifestum, primitus inspicere nos oportet quid Patres nostri in Chalcedonensi synodo residentes in predicatione receptioneque beate recordationis predecessoris nostri pape Leonis epistole uel in explanatione sancte fidei sint professi, et pia tenendum doctrina tradiderit; ut his inspectis, quantum ab eorum definitione traditioneque epistola ad Marim Persam scripta dissonet ex his atque contraria demonstretur, et ob hoc appareat eam Patrum nostrorum sententiis nullo modo comprobatam. In actione quarta synodi Chalcedonensis, dum post lectam beate recordationis pape Leonis epistolam Patres nostri de  confirmatione eiusdem epistole loquerentur, ita dixerunt : Anatolius reuerentissimus episcopus regie Constantinopolis dixit: Epistola sanctissimi et apostolici archiepiscopi Leonis consonat symbolo trecentorum decem et octo sanctorum Patrum qui apud Niceam et centum quinquaginta qui apud Constantinopolim postea sunt collecti, qui eamdem fidem confirmauerunt, sed et his que in Ephesino sub beatissimo et sanctissimo Cyrillo gesta sunt ab uniuersali et sancto concilio, quando maledictum Nestorium damnauit. Quapropter consensi, et eidem epistole libenter subscripsi. Paschasinus et Lucentius uiri reuerentissimi episcopi et Bonifacius presbyter, uicarii sedis apostolice per Paschasinum dixerunt: Manifestum est nec poterit dubitari unam fidem beatissimi pape sedis  apostolice rectoris cum trecentorum decem et octo apud Niceam Patrum concordare atque seruari, sed et centum quinquaginta apud Constantinopolim congregatorum sacerdotum, qui eamdem fidem firmauerunt, sed et Cyrilli sancte recordationis uiri apud Ephesinum, quando Nestorius pro suo errore damnatus est, statuto in nullo penitus discordare; ideoque etiam beatissimi pape epistola, que illam fidem exposuisse pro erroris Eutyches causa dignoscitur, uno sensu unoque spiritu uidetur illi fidei esse coniuncta. Maximus reuerentissimus episcopus Antiochie Syrie dixit: Concordat epistola sanctissimi archiepiscopi regie Rome Leonis expositionibus trecentorum decem et octo apud Niceam sanctorum Patrum, et centum quinquaginta apud Constantinopolim nouam Romam, et in Epheso a  sanctissimo Cyrillo episcopo exposite fidei; et subscripsi. Et post reliquos similia interloquentes episcopi Illyriciani triginta duo ex charta dictauerunt notis per Sozontem episcopum Philippon ita : Sanctorum Patrum trecentorum decem et octo fidem, que est salus nostra, et seruamus, et cum ipsa uitam nostram complere oramus; et centum quinquaginta ante dicta fide [forte, antedicte fidei] consonant, et seruantes perexsequimur et omnia que acta sunt et decreta in prima Ephesina synodo, cuius presides fuerunt beatissimus Celestinus apostolice sedis princeps, et beatissimus Cyrillus magne ciuitatis Alexandrie, et orthodoxorum [forte, orthodoxum] esse sanctum Patrem nostrum archiepiscopum Leonem cognouimus. Sed et reliqui episcopi similia sunt professi.

Xu. His ergo se ita habentibus, nulli uenit in dubium  quin Patres nostri ita a se uenerabiliter crederent suscipi beati Leonis epistolam, si eam cum Nicene Constantinopolitane synodorum, tum etiam beati Cyrilli in Ephesina prima expositis assererent conuenire doctrinis. Et si illa tanti pontificis et tanta orthodoxe fidei luce prefulgens epistola his exigit comparationibus approbari, quomodo illam ad Marim Persam epistolam, que specialiter Ephesinam primam synodum respuit et beati Cyrilli exposita dogmata definiuit heretica, ab iisdem Patribus credatur orthodoxa nominari, cum illa condemnet quorum collatione tanti pontificis, ut dictum est, meruit doctrina laudari? Nam et uniuersalis synodi Chalcedonensis acclamatio una [forte, unam] fuisse utriusque,  id est beati Leonis et beati Cyrilli, fidem atque doctrinam euidentissime comprobauit, ita dicens : Pie et uere Leo docuit. Cyrillus ita docuit. Cyrilli eterna memoria. Leo et Cyrillus similiter docuerunt. Anathema qui sic non credit. Unde fit ut illa epistola ad Marim Persam non solum non suscepta, uerum etiam anathematizata monstretur, dum dogmata Cyrilli in Ephesina prima exposita appellat heretica; que qui non sequitur, anathematis ex sententia sancte Chalcedonensis synodi pena damnatur. Huc accedit eiusdem uenerande Chalcedonensis synodi etiam fidei exclamatione sententia, que ad locum ita se habet : Definimus igitur ordinem et omnes formas fidei conseruantes nosque que apud Ephesum facta est sancta synodus, cuius  presides fuerunt sancte memorie Celestinus Romane urbis antistes et Cyrillus Alexandrine Ecclesie, prefulgere quidem recte et immaculate fidei expositionem trecentorum decem et octo sanctorum et beatissimorum Patrum apud Niceam sub pie recordationis Constantino principe congregatorum, obtinere autem etiam centum quinquaginta sanctorum Patrum apud Constantinopolim definita, ad interruptionem quidem exortarum hereseon, confirmationem uero eiusdem catholice nostre fidei. Symbolum apud Niceam trecentorum decem et octo. Et post alia : Propter illos uero qui mysterium dispensationis corrumpere moliuntur, et purum hominem esse qui ex sancta uirgine Maria natus est impudenter delirantes, beati Cyrilli Alexandrine Ecclesie presulis synodicas ad Nestorium et ad  alios per Orientem congruas existentes suscipit ad conuincendas Nestorii uesanias; et reliqua.

XuI. Ecce omnium fidelium sensibus patet quod sancti Patres nostri in Chalcedona residentes, cum iam de catholice fidei explanatione senserint, ordinem et omnes formas fidei que in Ephesina prima, cui beate memorie Celestinus et beatus Cyrillus Alexandrinus episcopus presederunt, habite sunt, sicut Niceni atque Constantinopolitani communi [forte, concilii] circumspectionem se seruare professi sunt, illorum definita suam procul dubio fidem esse testantes. Per quod apparet omne quidquid ab ordine uel formis in Ephesino primo concilio habitis discrepat, eisdemque monstratur esse contrarium, beatorum Chalcedonensium quoque Patrum impugnare [pro impugnari] sententiis. Porro  autem epistola ad Marim Persam scripta, dicende beatum Cyrillum hereticum eiusque duodecim capitula impia et fidei recte contraria Nestoriumque iudicio et inquisitione non facta damnatum, omni ordini atque omnibus formis in Ephesina prima synodo habitis manifestatur esse contraria. Unde fit ut ualde demonstretur absurdum eorum decretis illam putari epistolam esse susceptam que apertissime ipsorum impugnat de fide iudicium, ut per hoc non solum precedentes Patres, sed semetipsos, quod uel dici nefas est, aliqua uideantur contrarietate destruere. Nam huiusmodi omnia que in derogatione Ephesini primi concilii dicta sunt uel dicenda erant, etiam in hac quam de fide sancti Patres Chalcedonensis synodi protulerunt explanatione fuisse damnata ex his que  subsequuntur euidentissime ueritatis luce conspicitur, que ita se habent : His igitur cum omni undique scrupulositate et diligentia a nobis dispositis, definit sancta et uniuersalis synodus alteram fidem nulli licere proferre uel conscribere, aut componere, aut sentire, aut docere aliter. Eos autem qui ausi sunt componere fidem alteram, aut proferre, aut docere, aut tradere alterum symbolum uolentibus uel ex gentilitate ad agnitionem ueritatis, uel ex Iudeis, uel ex heresi quacunque conuerti, hos, si episcopi fuerint aut clerici, alienos esse episcopos ab episcopatu, et clericos a clero; si uero laici aut monachi fuerint, anathematizari.  Cum ergo dixerint Patres nostri ordinem et omnes formas fidei Ephesini primi concilii se seruare, et nulli licere alteram fidem proferre, conscribere, uel sentire, seu tradere, aut aliter docere, omnesque qui presumunt talia esse damnatos, epistolam uero ad Marim Persam scriptam impugnantem per omnia beati Cyrilli expositam in Ephesina prima doctrinam non solum aliter, sed et contrarie non dubitemus astruere, constat synodali iudicio eiusdem damnationis sententiam comprehensam, ac propterea ab eis a quibus epistola ad Marim Persam apertissime predamnata legitur, multo magis clarum est non fuisse susceptam.

XuII. Nec quemquam debet permouere fidelium quod quidam subripiendo nituntur astruere quedam  in hac epistola ad Marim ita dicta, et quasi his que bene dicunt possint conuenientia demonstrari; cum hereticorum consuetudo sit uenena sua fucatis celare sermonibus et uerba premittere que quasi orthodoxis uideantur professionibus consonare, et reseruare [a 1Kb] indulgentia malignos aditus per quos eorum pestilentia intromittatur erroris, sicut de eis propheta testatur: Mollierunt sermones suos super oleum, et ipsi sunt iacula ; et iterum: Quoniam in multis erant mecum . De quibus etiam et doctor gentium dicit Apostolus: Habentes formam pietatis, uirtutem autem eius abnegantes . Neque enim Nestorio prodest duas naturas et unum filium confiteri, quamuis et orthodoxis sit communis ista professio, cum idem  Nestorius duarum naturarum unam subsistentiam, quod est proprium orthodoxorum, dicere recusans, fraudulenter se duas naturas et unum filium dixisse euidenter aperiat. Unde quia antedicta epistola ad Marim Persam per hoc tam manifestum malum quod de beato Cyrillo et de Patribus qui primo in Ephesino conuenerunt asseruit, non dubitatur quid eius scriptor defendendo Nestorio aut praua eius recipienda doctrina senserit, qui de eiusdem Nestorii damnatoribus uel sanctis eorum dogmatibus tam impia et nefanda conscripsit, aperta ueritate fit cognitum eamdem ad Marim Persam epistolam Nestoriani sensus fraude atque peruersitate conscriptam. Et ideo quamuis hoc solum ad reuerentiam sancte Chalcedonensis synodi conseruandam et ad hereticorum excludendas insidias,  qui ad Marim Persam epistolam a nostris approbatam Patribus mentiuntur, uideatur satis superque sufficere quod de eadem suscipienda Patres nostros nullo modo iudicare potuisse multipliciter superius disserta testantur, quibus ab ipso initio quo Ibas episcopus sanctam Chalcedonensem synodum uidetur ingressus, uiolentiam et falsas criminationes in secunda Ephesina queritur fuisse perpessus, ex gestis Photii et Eustathii eorumque iudicato Ibe claruit epistolam non fuisse. Quod post lectum ex gestis Photii et Eustathii eiusdem epistole in Chalcedonensi concilio textum manifestissime ostendit negantis quoque Ibe professio ad excludendam illam ad Marim  aliam Edessenorum pro se relegi postulantis. Quod Theophili inimici Ibe episcopi deserti suffragio ueritatis demonstrat nichilominus euidenti ratione suffragium, qui non illam ad Marim Persam quam obiecerat presumpsit astruere, sed illam potius quam pro se Ibas episcopus relegi poposcerat, et se incompetenter tamen nisus est arguere falsitatis. Quod ipsorum Patrum nostrorum in Chalcedona residentium Domnum in eodem accusatum negotio permittentes [forte, permittentium] manere damnatum Ibamque absoluendum patefecit absque ambiguitate sententia quod idem eiusdem uenerandi Chalcedonensis synodi euidentius multipliciter decretis ostenditur, dicentes [pro dicentis] suam fidem esse quam illa ad Marim impugnat epistola, et hoc eam [forte, et per hoc] eorum damnatam  fuisse iudicio quorum fingitur interlocutione suscepta.

XuIII. Quamuis igitur et ex suprascripta luce ueritatis indubitanter appareat nulla nos necessitate constringi querere ex cuius epistole textu aliqui Patrum Chalcedona residentium suis interlocutionibus Ibam episcopum pronuntiauerint apparuisse catholicum, quod nobis ualde sufficiat euidentissime demonstratum quod de epistola ad Marim Persam scripta nullum tale potuerint proferre iudicium. Hoc enim nobis sufficienter contra hereticorum machinas suffragatur, qui uolunt hanc ad Marim Persam epistolam a sancto Chalcedonensi synodo uideri susceptam, quod non solum docuimus non uideri susceptam, uerum etiam a Patribus nostris omnimodo refutatam  fuisse monstrauimus, quippe qui eam inter hostes sue recte fidei euidentissime prolata sententia damnauerunt. Ergo quia, ut diximus, contra aduersarios sancte Chalcedonensis synodi, utrum suscepta an non suscepta uere possit ostendi, uidetur nobis fuisse negotium, et illis susceptam superuacue suspicantibus, nos ex ipsis etiam Patrum uocibus potius declarauimus improbatam, non est necessarium nos cogi dicere de qua epistola Patres nostri in illis suis interlocutionibus senserint, tum nobis abunde sufficiat quod de ista [forte, quod licet ista] unde uertatur causa non senserint, tamen inspectis singulorum Patrum interlocutionibus et superiori quam disseruimus rectitudini coaptatis, hoc quoque de qua epistola locuti sunt facile piam sectantibus intelligentiam poterit apparere. Ubi primum omnium nobis est diligenter  atque sagaciter intuendum quod Patrum nostrorum uno sensu unaque mente de absolutione Ibe episcopi consone fuerint prolate sententie dicentium quod idem Ibas episcopus ab omnibus que ei ab ac cusatoribus obiecta sunt sit obnoxius [innoxius] approbatus. Legatorum enim sedis apostolice interlocutio in prima sui parte ita se habet: Relectis chartis agnouimus ex sententia reuerentissimorum episcoporum Ibam reuerentissimum innoxium approbari; quam euidenter ab Anatolio Constantinopolitano episcopo interlocutio prolata subsequitur exprimens quod ab his que in eum accusatores intulerunt innocens fuisset inuentus. Sic enim dicit : Reuerentissimorum episcoporum et iudicum fides ac lectio omnium  que sunt subsecuta demonstrant innoxium Ibam reuerentissimum ab his que in eum accusatores intulerant. Cui planius adhuc superiorum sensum astruens Maximi Antiocheni sententia consequenter adiungitur ita se habens: Ex his que modo relecta sunt manifestum est quia ab omnibus ei illatis reuerentissimus Ibas innocens est repertus.

XIX. Oportet igitur intueri quemadmodum interlocutionem trium istorum primum locum tenentium iudicum adiciendam [ad abiciendam] et reprobandam ad Marim Persam epistolam sententia, etsi diuerso prolata ore, uno tamen spiritu dictata conueniat. Quid est enim quod dicitur per Photii et Eustathii constitutum et ex relectis chartis Ibam innoxium ab omnibus que ei accusatores intulerunt approbari,  nisi quia epistola illa in obtrectationem doctrine beati Cyrilli et in defensionem Nestorii, ipsius, ut ita dicam, orthodoxe fidei nitens fundamenta subuertere, ab aduersariis, sicut reuera est, pro magno crimine Ibe obiecta episcopo, ab eodem aliena reperta suprascriptorum, ut dictum est, trium Patrum decretis euidentissime reprobatur. Neque enim ab omnibus que ab accusatoribus ei illata sunt iuste pronuntiari innocens uidebitur si epistolam ad Marim Persam, que maxima pars est criminum, imo in qua omnia ei obiecta crimina continentur, his interlocutionibus non probetur exclusa. Et ideo quoniam certum est, si eius doceretur epistola, quod innocens pronuntiari non possit, constat, quia innocens pronuntiatus est, eius epistolam non fuisse. His igitur  interlocutionibus quia maxime ad excludendam atque refutandam ad Marim Persam epistolam conuenienti sensu atque studio pro absolutione Ibe episcopi sint prolate apertissime demonstratis, consequens est ut ceterorum Patrum idem sentientium definitiones pari ueritate debeamus inspicere, tacitis paulisper reuerentissimorum Iuuenalis atque Eunomii episcoporum interlocutionibus; quas licet ex alia parte, ipsi tamen sensui conuenire suo loco monstrauimus. Itaque Thalassius Cesaree Cappadocie episcopus sic dicit . Reuerentissimis episcopis Photio et Eustathio comprobantibus Ibe negotium, et non adiudicantibus eum, horum opinione suasus et ego uolo haberi eum in sacerdotio, sicut et sanctissimis presulibus uisum est, quia maxime gestis suscepit ut anathematizaret illa que eius accusatores aduersus  eum deposuerant ex scripto. Cui fidelium et perspicue ueritatis amatori non clareat omnem quam de abnegata uel refutata ad Marim Persam epistola superius reddidimus rationem et precedentium Patrum interlocutionibus conuenire monstrauimus, hac quoque reuerentissimi Thalassii prolata sententia plene ac breuiter explicari. Cum enim dicit Photii et Eustathii comprobantium Ibe negotium et non adiudicantium eum sequi sententiam, et consequenter adiungit quod ipse Ibas episcopus ad innocentie sue cumulum que ei sunt ab accusatoribus ex scripto obiecta damnauerit, indubitanter ostendit ita et in Chalcedonensis synodi examine et in illo Photii et Eustathii iudicio ab illius epistole ad Marim Persam  crimine alienam Ibe dictationem atque conscientiam fuisse repertam, ut illic omnia, non solum aduersariis non probantibus, aut Iba episcopo denegante, uerum etiam damnante, fuerint improbata. Unde constat epistolam ad Marim Persam illa que accusatores obiecerant crimina continentem non solum Patrum in Chalcedona residentum iudicio, sed ipsius Ibe sententia, sicut Photii atque Eustathii constituto edocti memorati Patres affirmant, fuisse damnatam. Eusebii quoque Ancyre, Stephani Ephesi, Diogenis Cyzici, et Romani Myrorum Lycie, quamuis diuersis locis, uno tamen sensu prolate sententie superiorum iudicum decreta confirmant. Nam alii Photii et Eustathii faciendo iudicati memoriam, alii ex damnatione Nestorii eiusque heresis Ibe episcopi innocentiam  comprobantes, epistolam ad Marim Persam, que excusat Nestorium et beatum Cyrillum appellat hereticum, ad Ibam episcopum non solum non attenuisse, uerum etiam ab eo damnatam esse testantur. Ioannes episcopus Sebastie, Seleucus episcopus Amasie, Constantinus episcopus Melitine, Patricius episcopus Tyanorum, Petrus episcopus Gangrorum, et Artanius episcopus Trapezuntis, similiter consenserunt ita dicentes : Definitio reuerentissimorum episcoporum Photii et Eustathii demonstrat innoxium reuerentissimum Ibam. Similiter autem et eius abnegatio facit nos in eo quod receperit proniores. Qua interlocutione memoratorum sacerdotum euidenter apparet per hec duo Ibam episcopum de his quibus accusatus est innoxium esse repertum, id est ex  definitione Photii atque Eustathii episcoporum et ex sua abnegatione. Porro definitione Photii et Eustathii declaratur quia licet false ab accusatoribus fuerit impetitus, tamen ad satisfactionem uel false obiectorum prone sapuerit ex scripto quid de recta fide senserit profiteri, et ex abundanti anathematizauerit Nestorium, et habere se dixerit omnia que in Ephesino primo concilio placuerunt. Deinde quia eius quoque abnegatio, per quam se etiam in Chalcedonensi concilio post lectionem ad Marim Persam epistole, que eiusdem Ibe episcopi apertissime et pie confessioni contraria est, ab his que sibi illata sunt existere perhibuit alienum, proniores efficeret animos iudicantum ut crederent quia spretis et refutatis que ab eo negata sunt, illa tantum et antea habuerit  que se habuisse et recepisse professus est. Quibus ita monstratis, clarum est epistolam ad Marim Persam omnibus que se recepisse Ibas dixit contrariam existentem, et illa potius que anathematizauit Ibas episcopus defendentem, nullatenus ab Iba episcopo fuisse dictatam.

XX. Nam ut omnibus fieret manifestum quod Ibas negando ea que ab accusatoribus illata sunt, illa que de pia fide confessus est reddiderit certiora, ita interlocutio dicit: Et abnegatio eius fecit nos in eo quod receperit proniores. Ac si diceret: Ex eo credibilius que de pia est fide professus accipimus quod illa que ei obiecta fuerant abnegauit, ut non uelut obiectorum ueritate conuictus, tanquam ex necessitate corrigens, quid de pia fide sentiret ostenderet,  sed obiectorum magis negatione purgatus, ita et antea sensisse quemadmodum sentire professus est crederetur. Sicut enim facti confessio nocentem uel in preteritum facere potuit, ita non conuicta negatio reddidit etiam de preteritis innocentem. Cui negationi, per quam Ibas episcopus epistolam ad Marim Persam ostenditur refutasse, Eunomii atque Iuuenalis episcoporum interlocutio competenter aptatur. Quas interlocutiones primitus consonare Deo iuuante monstrandum est, deinde docendum quemadmodum epistolam ab Iba negatam esse confirment, que ita se habent : Iuuenalis reuerentissimus episcopus Hierosolymitanus dixit: Qui conuertuntur, hos scripta diuina suscipi iubent. Quapropter et ab hereticis reuertentes suscipimus. Unde et preuideo reuerentissimum  Ibam mereri clementiam, quia et senex est, et ut habeat episcopatus gradum, esse catholicum. Eunomius episcopus Nicomedie dixit: Iam quidem ex his que relecta sunt innoxius approbatus est uenerabilis Ibas. In quibus etenim dicendo male culpare uisus est beatissimum Cyrillum, in postremis recte confessus, illa que culpauerat refutauit. Unde et ego anathematizantem eum Nestorium et Eutychen et impia eorum dogmata, et consentientem his que a sanctissimo archiepiscopo Leone scripta sunt et ab hac uniuersali synodo, dignum esse episcopatu decerno. Antea ergo nobis inspicienda est Eunomii interlocutio, que planius Ibe episcopi intellectum asserens, quid ex ea re etiam episcopus Iuuenalis sensit exponit. Dicens enim ex his que relecta sunt Ibam innoxium comprobatum, Photii et Eustathii sicut et superiores Patres  comprobat sine ambiguitate iudicium, ut his uerbis etiam negationem Ibe episcopi et pro eodem Iba attestationem Edessenorum epistole clericorum comprehendere uideatur. Pro qua re gestorum apud Photium et Eustathium habitorum ordinem competenter attendens, ne quis in aliquorum animis aduersus Ibam episcopum ex hoc scrupulus remaneret quod aliquando ante unitionem aliter intelligens beati Cyrilli doctrine fuerat oblocutus, necessarie purgat quod correcta Ibas intelligentia sua, beati Cyrilli orthodoxa dogmata suscipiens, et ea recta esse confessus, prioris intelligentie, quam ante unitionem Ecclesiarum habuit, refutauit errorem, ostendens euidentissime ab Iba episcopo quod eius fuerit que ad Marim Persam legitur epistola denegatum. Cum enim approbet  ab his que ante unitionem Ecclesiarum Ibas de beato Cyrillo dixerat recedentem, post unitatem quia se recte habeant fuisse confessum, epistola autem ad Marim Persam post unitatem scripta beati Cyrilli dicta esse heretica mentiatur, ipsumque in Apollinaris heresim incidisse confingat, certum est hanc ab Iba etiam presentis interlocutionis testimonio denegatam. Cui sensui Iuuenalis episcopi conuenit sine ambiguitate sententia; que cum astruit Ibam orthodoxum exstitisse, ostendit ab eo epistolam que ad Marim Persam scripta est denegatam, quippe tanquam rectis dogmatibus inimicam, et Photii atque Eustathii ceterorum decretis conueniens approbat iudicatum. Cum uero conuersum dicit debere suscipi,  Eunomii interlocutioni congruens, de beati Cyrilli dogmatibus, de quibus ante unionem aliter senserat, eum iam post recte sicut oportuit sentientem ad congrue intelligentie sensum approbat esse conuersum. Per quod, sicut multipliciter iam ostensum est, constat illam epistolam que post unitionem contraria loquitur Ibe episcopi non fuisse.

XXI. Quamuis igitur idonee sufficienterque tam ex supra memoratis omnibus assertionibus quam ex interlocutionibus Patrum in Chalcedona residentum de Ibe episcopi absolutione sibi per omnia consonantibus fuerit demonstratum quia epistola ad Marim Persam rectis inimica dogmatibus et eiusdem Ibe professioni contraria, ab eodem fuerit abnegata, et Patrum multimode refutata iudicio, et per hoc clareat  a nullo ex eodem Patrum numero potuisse suscipi, quam et ipse cui obiecta est negando a se repulit, et ubique eorumdem Patrum de pia fide sententia prolata damnauit, tamen ex abundanti intelligere adiacet de qua epistola legatorum sedis apostolice uel Maximi Antiocheni sensisse interlocutio uideatur, et ut illud quod fidelium decet sensibus inherere, nichil in Patrum decretis inueniri contrarium demonstremus. Apertissime creditur de epistola Edessenorum clericorum, quam Ibas episcopus pro se relegi postulauit, Patres nostros in suis fecisse interlocutionibus mentionem. Quam utique Edessenorum clericorum epistolam ex illa parte gestorum apud Photium et Eustathium habitorum, quam callide ac fraudulenter aduersarius eius omiserat, relegi festinauit, ut illam ad Marim, que ex ipsis idem  [item] gestis contra eum relecta fuerat, confutaret, per quam supradictam ad Marim Persam epistolam quia Ibas rectam fidem impugnauerit, et beati Cyrilli dogmata in Ephesina prima synodo tradita omni impietate plena et recte fidei dixerit esse contraria, aduersarii ostendere nitebantur. Unde necesse fuit illam que dirigentibus Edessenis clericis Photio et Eustathio episcopis iam pridem tradita fuerat, et in eorum recensita iudicio, ipsisque gestis inserta, ad sui purgationem Ibas in Chalcedonensi quoque synodo relegi precaretur, que inter cetera ita dicit : Anathematizantes nos ipsos, et terribilis gehenne nosmetipsos obnoxios facientes, si nouimus aliquid tale dictum ab eo aut aliquid aliud contrarium catholice fidei. Si enim aliquo tali dicto passi fuissemus  communicare ei qui dixit, aut missas cum eo tenere, ultimo supplicio fuissemus obnoxii, tanquam communicantes tali errori, et cetera. Ut per hoc quod asserunt Edesseni clerici nichil eum tale uel aliquid aliud orthodoxe fidei dixisse contrarium, illa omnia que recte fidei contraria ad Marim Persam epistola continebat, et ab aduersariis ad impugnationem Ibe episcopi quia ab eo dicta fuerint fingebantur excludere [forte excluderent], et negationem suam idem Ibas episcopus in qua paulo ante dixerat quia et ab his que mihi illata sunt alienus existo, apertissime confirmaret.

XXII. Hanc ergo Edessenorum clericorum legati apostolice sedis ante oculos habentes epistolam,  dum prius ex lectione chartarum et ex iudicato Photii et Eustathii episcoporum dixissent Ibam innoxium comprobatum, secuti sunt dicentes : Relecta enim eius epistola agnouimus eum esse catholicum; ut primum ex ipso rerum  gestarum ordine de ea, id est Edessenorum, que apud eos postremo loco relecta monstratur epistola, suis credantur interlocutionibus censuisse. Quod autem eius, id est Ibe episcopi, eam significasse uidentur epistolam signante [forte signantur] magis hanc ipsius appellando quam pro se relegi petiit, illam potius ad Marim Persam, que contra eum prolata est, ostendunt ipsius non fuisse, illo loquendi modo quo indubitanter omnes homines et de aliis et de se uti solent, ut eorum documenta, charte, epistole dicantur qui eis pro se utuntur, et  quorum ostenduntur prodesse negotiis. Quam enim illi sanctissimi cognitores potius Ibe, quem absoluebant, esse epistolam iudicarent, illam ad Marim Persam, quam pro magnis criminibus que in ea epistola continentur ad Ibam impugnandum obiecerant aduersarii eius, an illam Edessenorum, que eum ab omnibus purgat obiectis; illam ad Marim epistolam, quam obiectam sibi ipse Ibas, sicut multipliciter ostensum est, abnegauit, an illam Edessenorum, quam ad illius epistole ad Marim impugnationem et pro sue orthodoxe fidei approbatione relegeretur exegit; illam ad Marim Persam, que eum, si ipsius probaretur, rectam fidem impugnasse astruit, an illam Edessenorum, que eum contra catholicam fidem nichil dixisse testatur; illam ad Marim Persam,  post cuius lectionem statis Ibas episcopus intulit quia et ab his que sibi illata essent alienus existeret, an illam Edessenorum, per quam Theophilus aduersarius eius cognoscens se fuisse conuictum, eum falsitatis crimine nitebatur infringere. Ergo illa ad Marim Persam accusatoris potius, qui eam protulit nec probauit, quam Ibe, qui eam negauit, esse iustissime ab omnibus uel estimata est uel estimari debet epistola. Nunc illud nichilominus est sagacius intuendum, per quam potissimum orthodoxus Ibas episcopus a uicariis sedis apostolice fuerit iudicatus, per illam ad Marim Persam, que cum apertissime Ephesine prime [adde synodo] et beati Cyrilli fidei ibi exposite, quam Chalcedonense concilium firmat ac sequitur, contradicit, scriptorem suum  ostendit hereticum, an per istam Edessenorum, que nichil Ibam episcopum catholice fidei contrarium nunquam dixisse sub terribilis iurisiurandi et anathematis interpositione confirmans, ab aduersariorum obiectione purgatum pronuntiari fecit orthodoxum; per illam ad Marim Persam, quam inter eos qui non credunt sicut in Ephesina prima synodo Cyrillus exposuit, sancta Chalcedonensis synodus anathematis pena percussit, an per illam Edessenorum, que eorumdem Patrum iudicio consonans, eis magni qui aliquid contra fidem catholicam dicentibus communicant infligit anathema. Que omnia etiam interlocutioni Maximi Antiocheni episcopi conuenire eadem que disserta est ueritate perspicitur; qui rescriptum  epistole nominando, non de illa ad Marim Persam, sed de Edessenorum clericorum epistola sensisse monstratur. Quomodo enim de epistola ad Marim Persam, a qua primam Ephesinam synodum et beati Cyrilli illic predicatam certum est impugnari doctrinam, aliquid memoratus Maximus orthodoxum dixisse putandus est, qui, sicut supra plene iam diximus, dum de recipienda beate recordationis pape Leonis epistola censeretur, eam ob hoc recipiendam statuit quia beati Cyrilli in Epheso exposite fidei conueniret, dicendo ita : Concordat epistola sanctissimi archiepiscopi regie Rome Leonis expositionibus trecentorum decem et octo apud Niceam sanctorum Patrum, et centum quinquaginta apud Constantinopolim nouam Romam, et in Epheso a sanctissimo Cyrillo episcopo exposite fidei; et subscripsi. Quis  igitur sic a totius humanitatis ratione sepositus inuenitur ut credat hunc sacerdotem in causa uel definitione fidei ita sibi exstitisse contrarium ut qui tam preclari pontificis atque doctoris, id est beati Leonis, epistolam aperte pia dogmata continentem beati Cyrilli que in Epheso est exposita comparando doctrine iudicauit orthodoxam, illius econtrario epistole orthodoxum diceret esse scriptum, quod heretica uoce ipsa beati Cyrilli dogmata molitur euertere? Cum ergo impossibile sit uideri unum eumdemque iudicem in definitione fidei aut respuisse quod sibi placuit aut idem sibi dicere placuisse quod respuit, necesse est ut omnibus clareat non eum de illa epistola ad Marim Persam, sed de ista potius Edessenorum, que posterius lecta est, quia sit eius orthodoxa  declarata dictatio censuisse.

XXIII. Nec aliquid [aliquem] moueat illud quod in eadem interlocutione memoratur rescriptum epistole quod prolatum est ab eo qui eius aduersarius existit, ut ex his uerbis, sicut inimici orthodoxe fidei ad impugnandam primam Ephesinam synodum astrui cupiunt, quasi de illa que ad Marim Persam legitur epistola. quam contra Ibam episcopum in Photii et Eusthatii iudicio eius aduersarii protulerunt, intelligatur ita Maximum Antiochenum episcopum iudicasse. Quod longe ab eiusdem Maximi esse sensibus alienum superius idonea et multiplici ratione probauimus. Nam illud quod ab aduersario eius scriptum prolatum nomina [forte nominat] de ista Edessenorum clericorum dictam esse non dubium est. Cum  enim nichil aliud Theophilus aduersarius Ibe episcopi contra eum in Chalcedonensi synodo nisi gesta apud Photium et Eustathium habita protulisset, et eam partem gestorum, ut euidenter apparet, in qua continebatur Edessenorum epistola clericorum maleuole supprimens, illam tantum per quam grauari putabat Ibam episcopum fuisse fecisset recitari, tunc Ibas episcopus, ut cum euidentius constaret, [aliquid deest] ex ipsis que ab eodem aduersario prolate fuerant chartis, illam partem ab eo fraudulenter omissam relegi petiit per quam illa epistola que aduersus eum lecta fuerat probatur exclusa, ut per hoc quod ipse aduersarius Theophilus protulerat conuinci efficacius monstraretur. Unde et Maximus episcopus  uim idonee probationis exprimens , post relectam Edessenorum epistolam clericorum ex his chartis quas aduersarius protulerat ostensum Ibam pronuntiauit orthodoxum. Ut autem plenius contentiosi hereticorum animi superentur, diuersis modis ostenditur hanc Edessenorum epistolam non uelut nouam in Chalcedonensi concilio ab Iba prolatam, sed olim Photio et Eustathio episcopis contraditam et eorum gestis insertam. Primo enim ex eo quod tempore iudicii ad eos data legitur, eis ad quos directa est tradita nullo modo dubitatur; quippe cum in eorum iudicio per eam Ibas ad purgationem eorum que obiecta fuerant indiguerit adiuuari. Deinde quod in eadem epistola petiisse a memoratis Photio et Eustathio impensius Edesseni clerici releguntur ut suis eam curarent gestis inserere; quod fieri nichilominus  et ipse iudicii ordo poscebat. Que ita gesta non solum ueritas presentis ratiocinationis ostendit, sed et ipsius Ibe testatur superius et in Chalcedonensi synodo et in Photii atque Eustathii examine deprompta professio. Siquidem sanctum Chalcedonense concilium episcopus Ibas ingressus, dum se asserit absolutum Photii et Eustathii constituto, ita dicit : Nam et omnes clerici Edesseni, per quos scripserunt prefatis episcopis, testantur me esse catholicum: ostendens utique ad eos scriptum et in illorum iam iudicio Edessenorum clericorum rescripto se ab obiectis omnibus absolutum et catholicum declaratum. Deinde dum in illa parte gestorum apud Photium et Eustathium habitorum, quam, ut dictum est, contra eum aduersarii relegi petiuerunt, tres  testes quos in Photii et Eustathii iudicio aduersus eum aduersarii producere nitebantur, memoratus episcopus reprobaret, ita dixit : Est clerus noster plurimus [plus minus] nominum ducentorum aut plurimum: neque enim retineo numerum. Omnes clerici testati sunt siue orthodoxus sim, siue hereticus, et per confessiones scriptas, que et directe sunt sanctissimo episcopo Domno, et ad uestram reuerentiam scripserunt. Si consonat tantorum testimonium clericorum tribus, sicut dicit ipse, testibus qui cum ipsis uenerunt ad accusandum in Constantinopolim, et nunc cum ipsis existunt, uestrum est iudicare. Ex quo euidenter apparet ita eum in ipso Photii et Eustathii iudicio ad confutandos testes ab aduersario producendos clericorum Edessenorum epistole fecisse memoriam ut et  eam iudicibus iam traditam demonstraret, et ex cognito iisdem iudicibus totius Edesseni cleri rescripto, paucorum clericorum exigeret non debere testificationes admitti. Unde minime dubitatur per illam partem gestorum fuisse ab aduersariis ex studio pretermissam in qua Edessenorum clericorum pro Iba littere tenebantur inserte, et Ibam necessarie hanc ipsam Edessenorum epistolam ex ea parte que suppressa fuerat relegi postulasse, ac propterea episcopum Maximum pronuntiasse ex relecto rescripto de gestis ab aduersario prolatis ipsius rescripti epistole; id est, Edessenorum, dictationem orthodoxam declaratam. Omissam uero ab aduersariis illam gestorum partem qua Ibas episcopus ab obiectis euidentius  purgabatur, et aliis modis ostenditur. Nam in eadem Photii atque Eustathii sententia, qua referunt uniuersa que ab Iba episcopo in suo fuerint acta iudicio, continetur quod prone sapuerit Ibas episcopus ex scripto dare quid de pia fide sentiret, et ex abundanti anathematizauerit Nestorium, et ea se in sue promiserit eloqui ciuitatis Ecclesia, et alia que eiusdem iudicati tenore monstrantur. Que omnia pars illa gestorum pro aduersariorum Ibe episcopi uoto in Chalcedonensi synodo relecta non continet. Gesta tamen in Photii atque Eustathii iudicio esse eorum sententia declaratur. Per quod constat sine dubio eas partes ab aduersariis malitiose suppressas quas scribant Ibe episcopo amplius profuturas. Nam ut hec apud Photium et Eustathium episcopos actis  inserta fuisse minime dubitetur, Thalassii episcopi Cesaree Cappadocie in Chalcedona residentis manifestat absque ambiguitate sententia, que post alia ita dicit: Quia maxime gestis suscepit ut anathematizaret illa que eius accusatores aduersus eum deposuerant ex scripto. Quod utique quia in parte illa gestorum que aduersariis Ibe desiderantibus recensita est non legitur, manifestum est ex his que Photius et Eustathius in suo iudicio gesta referunt, que actis inserta fuerint, memoratum episcopum Thalassium cognouisse. Et ideo omni ueritatis luce probatum est ita et illam partem gestorum in qua Edessenorum clericorum continebatur epistola, ab aduersariis fuisse suppressam, sicut et hec pars, ne relegeretur, omissa est: que non ex illa parte quam aduersarii relegi uoluerunt,  sed ex Photii atque Eustathii episcoporum, que apud eos acta sint, sententia declaratur.

XXIu. Igitur indubitanter apparet ex illis gestis que ab aduersariis prolata quidem sunt, sed studiose pro parte suppressa, Edessenorum epistolam Ibam episcopum pro se relegi poposcisse, et de eius epistole rescripto, quod ab aduersario prolatum sit, Maximum Antiochenum episcopum sua interlocutione dixisse. Cuius autem epistole orthodoxa potuit pronuntiari dictatio ualde est superius approbatum, et ex hoc manifestius apparebit quia in precedenti prosecutione sua Ibas ex Edessenorum rescripto se asseruit orthodoxum comprobari. Unde consequenter orthodoxa dictatio eiusdem Edessenorum epistole dicta est, per quam et ipse se orthodoxum petiit a iudicibus estimari, et eorum sententia est declaratus  orthodoxus. Cedat itaque impudentia peruersorum tam Eutychiane hereseos quam Nestoriane sequacium, qui heretica fraude nituntur suadere quod quilibet in Chalcedonensi synodo residens de illa ad Marim Persam epistola totius impietatis plena aliquid orthodoxum dicere uel sentire potuerit. Cum enim Ibas episcopus in principio pro sancte Chalcedonensis synodi examen ingressus est, ita fuerit prosecutus, dicendo se per clericorum Edessenorum attestationem estimatum fuisse uel estimari debere catholicum, idem apud Photium et Eustathium episcopos ad purgationem suam astruit oportere sufficere quod attestati sint Edesseni clerici per confessiones suas, quas ad eosdem episcopos scripserunt, se esse  catholicum. Rursus in eadem defensione permanens post illius ad Marim Persam epistole lectionem, [cum] Edessenorum clericorum pro se relegi, cuius sepe mentionem fecerat, epistolam postulasset, quis tam lucide ueritatis impugnator existat qui non ex istius Edessenorum epistole textu, per quam ipse accusatus Ibas estimari (forte estimari se] poposcit orthodoxum, a Patribus orthodoxam dictationem, et eumdem Ibam catholicum pronuntiatum fuisse cognoscat, sed illius epistole ad Marim Persam dictationem putet orthodoxam iudicatam, que ei et pro crimine hereseos obiecta est, et si eius probata fuisset, hereticus potuit iudicari?

XXu. Itaque anathematizamus atque damnamus suprascriptam epistolam quam ad Marim Persam hereticum scripsisse Ibas confingitur, que Deum de  sancta Dei Genitrice et semper uirgine Maria incarnatum et hominem factum esse abnegat, sed purum hominem ex ipsa natum esse dicit, quem templum appellat, ut ex hoc alius Deus uerbum et alius Christus intelligatur, et sanctum Cyrillum, qui recte fidei doctor et predicator exstitit, ut hereticum et similia Apollinari scribentem criminatur, et culpat primam Ephesinam synodum tanquam sine examinatione et inquisitione Nestorium condemnauerit, et duodecim capitula sancti Cyrilli impia et contraria recta fidei uocat eadem epistola, defendit autem Theodorum et Nestorium et impia eorum dogmata et conscripta. Predictam igitur epistolam ad Marim Persam anathematizamus atque damnamus, in qua  nefande superius designate blasphemie continentur. Et quicunque ea quoquo tempore crediderit accipienda uel defendenda, aut conatus fuerit aliquando presentem damnationem resoluere, pari anathemate condemnamus. Eos autem qui memoratam epistolam ad Marim Persam designatas superius blasphemias continentem a sancta Chalcedonensi synodo a presenti tempore, innotescente sibi nostri serie constituti, contenderent esse susceptam, uel a quocunque eorumdem Patrum in Chalcedona residentum orthodoxam pronuntiatam nituntur astruere, pari anathematis pena percellimus; quoniam non solum sancto ac reuerendo Chalcedonensi concilio irrogare moliuntur iniuriam, uerum etiam incentores ac renouatores se sopiti scandali profitentur, per quod uniuersalis rursus concuti possit Ecclesia; ut doctoris  gentium Apostoli iuste uideantur feriri sententia, que dicit: Utinam et abscidantur qui uos conturbant !

XXuI. Expletis que de sopienda primi capituli questione, id est de epistola ad Marim Persam, disserenda uel definienda erant, necesse nobis est quid de Theodoro Mompsuesteno eiusque dictis ecclesiastice unitatis ratio uel fidei a sanctis Patribus tradite cautela fieri exigit expedire. Perpendimus itaque quod huius quoque questionis exordium ex hereticorum cenoso fonte manauerit. Cum enim Nestoriani ante plures annos non ualerent impia eius dogmata sub ipsius damnati Nestorii nomine quorumdam sensibus decipiendis inserere, hinc proferenti  [proferendi] erroris sui opportunitatem exquisitis fraudibus inuenerunt ut ex Theodori Mompsuesteni libris, quem iactant in pace Ecclesie defecisse, impia rursus Nestorii dogmata blasphemiis immanioribus innouata introducere niterentur. Quorum uenena diuturnis temporibus occulte serpentia, nunc aperta professione manantia, nostros et Christianissimi principis omniumque orthodoxorum animos permouerunt attendentium non esse ulterius differenda remedia ubi, per patientiam dissimulatione nutrita, tam magni mali uidetur creuisse pernicies. Hoc enim memoratos Nestorianos publice et incessanter astruere nulli uenit in dubium, dicentes: Nos patrem non tam Nestorium quam Mompsuestenum Theodorum ueneramur, eiusque libros tota nostre  deuotione mentis amplectimur; nec erit quisquam qui nobis obsistere [ualeat], cum dogma nostrum sic antiqui doctoris Theodori ubique uulgatis codicibus astruatur. Quorum Nestorianorum uocibus nonnullus ineruditi uulgi numerus quotidianis diebus praua seductione decipitur. Cum ergo constet amplius per defuncti Theodori nomen atque conscripta Nestoriane heresis errorem populis intromitti quam uiuus potuit inferre Nestorius, non tam negligentie quam conhibentie discrimen [forte, conniuentie crimen] nos credidimus incursuros; si tamen necessarie (forte, si tam necessarie] correctionis, quam periclitantis Ecclesie dispensatio flagitat, differri ulterius remedia pateremur. Neque enim, ut quidam inaniter diffamabant, Theodori eiusque  dictorum poterit excusationi proficere quod in epistola ad Marim Persam nomen Theodori uel scripta eius uidentur copiose laudari, cum et precedenti assertione multipliciter fuerit demonstratum eamdem epistolam, sicut a nobis, ita et a sanctis Patribus in Chalcedona residentibus iuste damnatam, et hoc potius ad malorum Theodori demonstrationem abunde sufficiat quod illic nomen scriptaque eius laudata sunt ubi beatus Cyrillus et Ephesina prima synodus impugnatur. Que cum ita sint, non tamen destitimus per fideliores interpretes scripta eiusdem Theodori perscrutari, quamuis nobis et ante utcunque fuerint publicata. Ex quo nunc perclaruit lucidissima ueritate predicti Theodori Mompsuesteni libro contraria recta fidei et sanctorum Patrum continere doctrinis.  Unde et sancti Patres contra eum scribentes, suos libros ad instructionem sancte Ecclesie reliquerunt. Nam inter alias blasphemias euidenter eum dixisse comperimus alium esse Deum uerbum et alium Christum a passionibus anime et desideriis carnis molestias patientem, et a deterioribus paulatim recedentem, ad meliora profectu operum peruenisse, et conuersatione immaculatum factum, et tanquam purum hominem baptizatum esse in nomine Patris et Filii et Spiritus sancti, et per baptismum gratiam sancti Spiritus accepisse, et affiliationem meruisse, et ad imperialis imaginis similitudinem in persona Dei uerbi Christum adorari, et post resurrectionem immutabilem cogitationibus et omnino impeccabilem factum. Dixit etiam talem factam osse unitionem Dei  uerbi ad Christum qualem Apostolus dixit de uiro et muliere, Erunt duo in carne una, et quod post resurrectionem, cum insufflasset Dominus in discipulis et dixisset, Accipite Spiritum sanctum, non dedit eis Spiritum sanctum. Hoc quoque ausus est dicere, quia confessionem quam fecit Thomas cum palpasset manus et latus Domini post resurrectionem, dicens, Dominus meus et Deus meus, non esse dictam a Thoma de Christo , sed ad miraculum resurrectionis stupefactum Thomam glorificasse Deum et ista dixisse. Et quod peius est, etiam in interpretatione quam in Actibus apostolorum scripsit idem Theodorus, similem fecit Christum Platoni et Manicheo et Epicuro et Marcioni, dicens quod sicut illorum unusquisque  ex dogmate quod inuenit suos discipulos fecit uocari Platonicos et Manicheos et Epicureos et Marcionistas, simili modo et cum Christus dogma inuenisset, ex ipso Christianos uocari. Quarum blasphemiarum ex libris Theodori Mompsuesteni peruersitate reperta euidenter apparet falsissime quosdam fouentes dicta Theodori opinari quod memoratus Theodorus non fuerit in sua uita damnatus, cum perspectis predecessoris nostri beate recordationis Damasi synodalibus constitutis, que post Nicenum concilium de Spiritu sancto tractantibus et conuenientibus in urbe Roma catholicis episcopis et beate recordationis Ambrosio Mediolanensis ciuitatis antistite sunt edita longe antequam Theodorus Mompsuestine [Mompsuestie] officium episcopatus assumeret, inueniremus  plenissime definitum eos qui duos filios affirmant, unum ante secula, et alterum post assumptionem carnis ex uirgine, sicut superius Theodorum asseruisse monstratum est, anathematis pena percussos. Ubi non solum illi qui eodem tempore ipsius erant heresis sectatores, uerum etiam illi qui succedentibus temporibus eumdem sequerentur errorem, eiusdem anathematis uinculis reperiuntur astricti. Cui damnationi Theodorum quoque Mompsuestie necesse est fuisse subiectum, qui predamnate heresis sectator et predicator effectus est. Neque enim aliter eos quos nunc in Arianam uel in aliam quamlibet heresem reperimus implicatos, iam anathematis pena damnatos accipimus nisi quia in predamnatis quos sectantur erroribus inueniuntur ipsi quoque damnati. Nec illud omittendum esse perspicimus, quod hi qui  in suis libris ac disputationibus duos filios credi docent, negent tamen se duos filios profiteri, eum eis nichil prosit hoc uacuis negare sermonibus quod dolose per sua dogmata, libris etiam conuincuntur astruere. Sic etenim Nestorius, ut superius iam diximus, duas naturas, unum Filium se simulans confiteri, et alterum esse qui ex Deo Patre natus est, alterum qui ex uirgine matre progenitus, in suis disputationibus omni fraudis intentione suadere persistens, non potuit debite penam damnationis effugere, nec eum liberare ualuit illa unius Filii dolosa professio, cuius aliud conuincebatur continere doctrina: quia peruersitatis huiusmodi sectatores se ipsis puniuntur auctoribus; qui quod erubescunt  profiteri, docere non desinunt, et que loquenda negant, legenda non scribunt [a 1Kb] .

XXuII. Pro his igitur omnibus Ecclesia uniuersalis agnoscat cuius utilitati, ne Christi Dei nostri plebs amplius seducatur, nostra seruit intentio. Quam utilitatem per Theodori nomen atque scripta ledi supra meminimus iuste nos et sine aliqua reprehensione ad ea que presenti auctoritate statuimus descendisse. Et ideo condemnamus et anathematizamus similiter ut alios omnes hereticos quos condemnatos et anathematizatos constat a sanctis quatuor conciliis et a catholica Ecclesia, et Theodorum, qui quondam Mompsuestie episcopus fuit, et eius impia conscripta nichilominus, et que Theodoritus conscripsit contra rectam fidem et contra duodecim sancti Cyrilli capitula  et contra primam synodum Ephesinam, et que ad defensionem Theodori et Nestorii ab eo scripta sunt: quia pro [b 1Kb] ecclesiastice utilitatis causa poposcit etiam memorata Theodoriti scripta damnari, eo quod sepe dicti Nestoriani sub eius episcopi nomine, qui a beate recordationis Leone papa et a sancta Chalcedonensi synodo legitur fuisse susceptus, eadem scripta ad astruendi sui erroris uidentur adhibere suffragium, non aspicientes quod non solum sancti Patres in Chalcedona congregati, damnato Nestorio cum suis dogmatibus, et ista damnauerint, sed etiam ipse episcopus Theodoritus omnia dicta que beati Cyrilli in Ephesina prima expositis uidebantur contraire dogmatibus, in sancta Chalcedonensi synodo aperta professione respuerit, et susceperit definitionem  sancti Chalcedonensis concilii, in qua beati Cyrilli in Ephesina prima expositam manifestum est predicari doctrinam. Et ita, sicut omne concilium sancte Chalcedonensis synodi interlocutum est, ab eadem synodo constat fuisse susceptum. Propter quod clarum est nichil nobis [noui] nos per hanc damnationem statuere, sed ea anathematizasse que et sancta Chalcedonensis synodus respuit, et ipse quoque Theodoritus episcopus illic sua professione damnauit.

XXuIII. Predicta igitur tria impia capitula anathematizamus atque damnamus, id est, epistolam  que dicitur Ibe ad Marim Persam, in qua nefande superius designate blasphemie continentur, et impium Theodorum Mompsuestenum cum nefandis eius conscriptis, et que impie Theodoritus conscripsit. Et quicunque ea quoquo tempore crediderit accipienda uel deferenda, aut conatus fuerit aliquando presentem damnationem resoluere, pari anathemate condemnamus. Eos autem qui conseruantes rectam fidem predictis quatuor synodis predicatam, memorata tria capitula damnauerunt uel damnant, fratres et consacerdotes habemus. Quecunque uero siue meo nomine siue quorumlibet pro defensione memoratorum trium capitulorum prolata fuerint uel ubicunque reperta, presentis nostri plenissimi constituti auctoritate uacuamus. Quas omnes designatas  blasphemias absit ab uniuersali Ecclesia ut quisquam predictas quatuor synodos uel unam ex eis asserat suscepisse uei eos qui talia sapuerunt atque secuti sunt, cum constet a sanctis memoratis Patribus, et maxime a sancto Chalcedonensi concilio, nullum de quo fuit suspicio fuisse susceptum nisi qui superius designatas blasphemias uel his similia aut heresim de qua suspectus fuit respuit, aut blasphemias de quibus de eo dubitatum est abnegauit atque damnauit. Et ideo eos qui memoratam epistolam ad Marim Persam designatas superius blasphemias continentem a sancta Chalcedonensi synodo a presenti tempore, innotescente sibi huius nostri serie constituti, asserere uoluerint esse susceptam, uel a quocunque eorumdem Patrum in Chalcedona residentum orthodoxam  pronuntiatam nituntur astruere, pari anathematis pena percellimus; quoniam non solum sancto ac reuerendo Chalcedonensi concilio irrogare moliuntur iniuriam, uerum etiam incentores se ac renouatores sopiti scandali profitentur, per quod uniuersalis rursus concuti possit Ecclesia; ut doctoris Apostoli [c 1Kb] iuste uideantur feriri sententia, qua dicit: Utinam et abscidantur qui uos conturbant. Et post subscriptiones.

Data uII calendarum Martiarum, imperante domino Iustiniano perpetuo Augusto anno 27, et post consulatum Basilii u. c. anno 13, Constantinopolim.





IUSTINIANI IMPERATORIS LIBER ADuERSUS ORIGENEM [a 1Kb] . [1Kb] 



[ADuERSUS ORIGENEM.]



, , , .


,  , . , , . , , , , . , , ,  . , , , , , [1 348Kb] , , , , . , , , , , , . [leg.  ] , , , . ยป , , , , ,  .ยซ , , , , ,  , , , , , . , , , , , , , ,  , , , , , , , , , , [. , , ] , , .  . , , , , , , . , ,  , , , , , , , . , ยป ,ยซ , , , . , , , .  . , , , , , , [. ]. , , , , , . , ,  . , , , , . , , , . , ยป , , , .ยซ , . , ,  , , , , . , , . . , , , , , , , . , , . , ,  , , , , , . , , , , , , , , , , , . ,  , [], , . , ยป ,ยซ , , . , , , , , ยป ยซ , , , . , , , ,  , . , , , , , . , , , , , , , .  ยป , , , . , , , . , .ยซ . , , ยปยซ ยป , .ยซ , ยป ,ยซ ยป,ยซ ยป ,  , .ยซ , . , , , , , , , , . , ยป , , , , ,  [pro ] . , , . , , , , . , , , , , , , ,  , , , . , . , , ยป ,--- , , , --- , , , , , , , ,  , , . , , , , .ยซ , , ยป , ,--- , .--- ,  , . , , . , , ,  , , [F. ] , , , , , () , , , , , ,  . , . , , , , , . , , , sb , , , ,  . , ยป , , , , , , . , , . , , .  , , . , , , , , . , --- , , , , .ยซ

 , ยป , , , , , , , , , , , , .ยซ , , , , , , , ,  . , , , , , .

, , , .  , , ยป , , . , , . , . , . , ,  --- , , , , , .--- ---, , , , . , , , .--- --- , , , , , .ยซ  . , , . .

, , , , , .

, ,  , ยป , , . , , , , , , ,--- . --- , , , , . , ยซ ยป [F. ] , .  , .ยซ

, , ยป , , . , , . , ,  , , ยซ , , .

, , , ยป , , , , ยซ ,  , , .

, ยป , , isubgr , , , , , , .  , , , , , , .ยซ , , . , , , , .

 , , , ยป , , .ยซ , , , ,

,  , ยป , , , , , , , , , , , , .ยซ , . , , , . , ,  , , .

ยป , . , , , ,  , . , .ยซ ยป , , . , . , , , , , . .  , , , , . , , , . , , , , ,  , . , . . , , , . , , . . . ,  , , , . . . . . , . , . , ,  , , , , . , , , .ยซ , , , , ยป , ,  , , , .ยซ

, ยป . , , , , ,  . , , , .

, , ยป , , . , . , , , , ,  . , . , . . , , , , .ยซ

ยป , ,  , , . .ยซ ยป , , , , ,--- , , , .--- , , , , .  , . , , , , , , , , .ยซ

, ยป , . , ,  , , . , , , , , .ยซ ยป , , , , , ,  , , . , , , , , , , , , , .ยซ ยป , , , ,--- ,--- , , . ,  , , . , , , .ยซ , , , .

, , , , , , . ,  ยป , , , , , . , , , , , ,  , , , . , , , , . , , , .ยซ , , ยป ,ยซ ,  , , ยป ,ยซ ยป ยซ ยป,ยซ ยป ,ยซ .

, , . , , , . , . , ,  , , , , , . , , , , , , , . , , ยป , , .ยซ  , , , , , , , , [ ] , , , . , , . , ,  , , , ยป , , , , ยซ , . , ยป  , .ยซ , . , , , , , , . , . , , ,  . , , . ยป, , ยซ ยป , , , . , .  , . , , , , , , , . , .

, ,  , , , . . ยป , , , , ยซ ยป , , , , ,  , , , , , , , , , , , , , , , , , , , ,  , , . , , , , .ยซ

, . , ยป ,ยซ ยป,ยซ ,  , . , , , , ยป , ยซ , ยป , ยซ , , , ,  . , , ยป , , , .ยซ--- .--- [] , , ยป ยซ  . , .--- , , , , ยป , ยซ , , ยป .ยซ--- , ,  , , . . , .

, , , ,  , , , , , , , , , , ,  , , , , , , , , , , , , , , , , , ,  , , , , , , .

, , , , , , , , , . ,  , . .


, , .

, . [. ] , . ,  .


, .

, . [] , , , .


.

, .  . , , .


, , .

, ยป , , , , , .ยซ ยป .ยซ


 , , .

, , . , , , , ยป ,ยซ . , , .


.

, .  , , ,


.

, , . , . , , , ยป ยซ , .


, , [* 7Kb] . .

 , [] , . , , , ยป, , ,ยซ , . , ยป ,ยซ .


, .

, , ,  ยป , , ยซ [ ] , .


[ ] , .

, , , . , .


 .

[ ] [] , .


, .

[] , , , , ,  , . , . , , , , .


, , .

, , , [. ] , , .


 .

, , , .


.

, , , , , . , , ,  [] [] [. ] .


, .

[] , , , .


, .

,  , , , , , , , .


.

, , , , ยป, , ,ยซ [. ]  , .


 .

, , , , , , . . , , .


 .

, , , .


, , , .

, , .


.

 , , , ยป , .ยซ , ยป ยซ , ยป .ยซ , .


, , .

, [ ] . ,  , [1 16Kb] , .


.

, , , .

, , .

, , , , ,  , , , .

, , , .

, , , , .

, , , , , .

,  , , .

, [, ut bene obseruauit Paganinus Gaudentius] , .

, , , .

, , [leg. ] , , .

, , , ,  .

, , , [ ] .


, .

, ,  , .

, , , , , , , . , , , . , ,  , , . , , , , , . , , . , , . , . , ,  . , , , , , , , , , , , , , . . ,  , . , , . ยป , [] , . , , , .ยซ  . , , . , , . , , , , , , , , . [. , ], , , .  , , , . , , , , , , , .



Tractatus piissimi imperatoris Iustiniani, missus ad Mennam sanctissimum et beatissimum archiepiscopum felicis urbis et patriarcham, aduersus imuium Origenem et nefarias eius sententias.


Nobis semper studio fuit, atque etiam nunc est, rectam et irreprehensibilem Christianorum fidem,  statumque sanctissime Dei catholice et apostolice Ecclesie, perturbationum expertem usquequaque custodiri. Hec nobis prima et antiquissima cura est: per quam et nobis in presenti seculo imperium a Deo traditum esse et conseruari credidimus, et reipublice nostre inimicos subdi, et seculo futuro misericordiam in conspectu eius bonitatis nos adepturos speramus. Nam et si humani generis hostis uarias occasiones comminiscitur, quibus hominum animas studet ledere: Dei tamen humanitas, illius improbitatem et malitiam frangens atque euacuans, aduersariosque redarguens, gregem suum damnum accipere aut dissipari non permittit. Hec autem a nobis ideo dicta sunt, quod ad nos allatum est, nonnullos Dei timorem in animo non habentes, nec recte  doctrine discrimen tenentes, quo saluatur quicunque ueritatem cognoscit; relictis diuinis Scripturis sanctisque Patribus quos catholica Dei Ecclesia doctores habet, per quos omnis ubique heresis expulsa est, fides uero orthodoxa declarata; Origenem, eiusque dogmata, paganorum et Arianorum et Manicheorum erroribus affinia asserere: per que ille in foueam incidit. Qui eiusmodi sunt, quomodo possunt in Christianis numerari, eum tuentes hominem, qui ea que pagani, Manichei, Ariani, aliique heretici sentiunt, tradere studuit? Qui ante omnia in ipsam sanctam et consubstantialem Trinitatem blasphemias ausus est dicere: Patrem maiorem esse Filio, Filium sancto Spiritu, sanctum Spiritum aliis spiritibus. Porro hoc ad impietatem suam addidit, ut diceret,  nec posse Filium Patrem uidere, nec Spiritum sanctum Filium: ipsum Filium et Spiritum sanctum creaturas esse: quodque nos sumus ad Filium, Filium esse ad Patrem. Ad suas autem blasphemias hoc quoque adiunxit in primo sermone Petri archon, his uerbis, sic dicens: In illo, quod mente apprehenditur principio, tantum numerum uoluntate sua intelligibilium substantiarum constituit Deus, quanto poterat sufficere; dicendum enim finitam esse Dei potentiam: nec, sub obtentu laudis ac bonorum uerborum, tollenda eius circumscriptio est: etenim si infinita sit diuina potentia, necesse est eam ne seipsam quidem intelligere: natura enim infinitum comprehendi non potest. Tanta igitur fecit, quanta poterat apprehendere, et sub prouidentia sua continere; quemadmodum et tantam  materiam apparauit, quantam regere, distinguere, ac exornare poterat. An ullam maiorem potuisset Origenes in Deum blasphemiam proferre? qui et in sancta Trinitate gradus excogitans, inde uult multitudinem deorum inducere, ac ipsam Dei potentiam circumscriptam esse monstrose asserit. Hoc uero omni impietate plenum, eius fabulositatis est dicere, omnia genera speciesque ceternas esse Deo: quodque  rationabilia que peccarunt, ac propterea de statu suo exciderunt, pro suorum peccatorum proportione, supplicii causa in corpora iniecta sunt, ac expurgata, rursum efferuntur in pristinum statum, omni deposita malitia et corporibus: iterumque ac tertium, et compluries diuersis ad penam iniiciuntur corporibus. Ponit porro diuersos constitisse et constare mundos, tum preteritos, tum futuros. Ecquisnam adeo fatuus est, ut hec audiens animo non exhorrescat propter summam impietatem? Quis non exsecretur insanum Origenem, qui huiusmodi finxerit ac scriptis mandarit in Deum blasphemias? quas, ut omnibus Christianis interdictas, manifestaque habentes impietatis argumenta, superuacaneum duximus refutatione dignari. Quare si heretici omnes,  ob unius forsitan aut alterius dogmatis peruersitatem, e sanctissima Ecclesia sunt eiecti, subditique anathemati cum suis dogmatibus: quis prorsus Christianorum sustinebit Origenem eiusque praua scripta tueri, qui tot blasphemias dixerit, omnibusque fere hereticis tantam exitii ac blasphemie materiem prebuerit, ac idcirco pridem a sanctis Patribus anathemati subiectus sit una cum sceleratis eius dogmatibus? Nam quamuis concedat quis, Deo repugnantem Origenem e recta doctrina  aliquid expressisse in improbis suis scriptis: ea ipsius propria non est, sed sancte Dei Ecclesie; atque hoc ipsum malitiose in simpliciorum fraudem molitus est. Nam in paganorum commentis enutritus, eaque propagare in animo habens, diuinas  se utique Scripturas interpretari simulauit: ut hoc modo nefariam doctrinam suam sacrarum litterarum monumentis maligne admiscens, paganicum et Manicheum errorem suum atque Arianam uesaniam induceret, eosque qui sacram Scripturam non accurate percepissent, inescare posset. Quid enim aliud exposuit Origenes, quam Platonis, qui paganorum insaniam dilatarat, doctrinam; aut a quo alio Arius mutuatus, propria uenena concinnauit? qui in exitium anime sue in sancta et consubstantiali Trinitate gradus excogitauit. An hic a Manicheo abest, qui animas hominum dicit propter peccata corporibus ad supplicium immitti? quique primum quidem mentes et sanctas uirtutes fuisse asserat, deinde contemplationis diuine satietatem cepisse, ac in deterius  conuersas, idcirco a Dei amore refrixisse, indeque Greco nomine appellatas , et supplicii causa corporibus esse inditas; quod uel solum ad perfectam eius damnationem satis erat, cum a paganorum ortum sit impietate. Cum enim dixerit Deus: Faciamus hominem ad imaginem et similitudinem nostram : ex eius uanis sermonibus inuenitur, solum corpus absque anima ad imaginem et similitudinem Dei factum esse, si omnino preexistebat anima, et facto corpore, in id iniecta est, aut in id, tanquam in uas immissa. Ac necesse erit omnino dicere, ipsum Deum opificem hominis, corpus esse, ut pote qui corpus ad imaginem et similitudinem suam fecerit. Quomodo autem corpus, imago incorporei esse possit? Quamobrem absit, ut his Christiani assentiantur.  Si uero, iuxta Origenis blasphemiam, anime preexistebant, ac in penam peccatorum suorum in corpora demisse sunt, ut emendate resipiscerent, eas oportebat amplius non peccare. Nam si corpus datum est anime in supplicium propter peccata, ut doloribus emendaretur ad honorificandum Deum, quomodo corpus eam adiuuat et corroborat ad peccandum, quod iis qui pena afficiuntur, non euenit? uincula enim, carceres, compedes, ac, ut breuiter dicam, omnia eiusmodi, iniquitates et peccata eorum cohibent, qui iam penas luunt. Nec ut qui peccarit, amplius peccet, uincula ei adduntur que ad peccandum adiuuent; sed ut uinculorum cruciatu peccare desistat. Quare perspicuum est, non ad superiorum peccatorum castigationem, ut illi nugantur,  corporibus immissas esse animas; sed simul Deum et corpus et animam, id est, perfectum hominem, fabricatum esse. Itaque eorum que per corpus a nobis gesta sunt, siue bonorum, siue malorum, retributionem exspectamus; hoc enim nobis tradit et diuinus apostolus Paulus dicens: Omnes enim nos manifestari oportet ante tribunal Christi, ut referat unusquisque ea que per corpus prout gessit siue uonum, siue malum . Attendenda ergo sunt apostoli uerba; nec enim dixit, oportere recipere eum qui iudicatur, prout gessit ante corpus. Si uero ob ea sola que per corpus homo gessit, ab eo qui terram iudicat, uel pena afficitur, uel merito premio; nullaque mentio fiat ante admissorum peccatorum: perspicuum est, animas aute corpora non esse. Si  enim preexisterent, dixisset Apostolus, gesta tum per corpus, tum ante corpus. Animas uero hominum intelligentia et ratione uti, in confesso est; quod ne eos quidem negare putamus, qui tuentur Origenem. Dicant igitur qui cum Origene sentiunt: anime ipsorum  priusquam in ipsa ingrederentur, quo in ordine erant, aut quid agebant? Oportuit enim eas, si ante erant, scire, quo loco essent, aut quomodo huc aduenissent; sin hoc nulla ratione possunt dicere  apertum est eos fabulas dicere. At fortasse dicant, animas postquam corpora ingresse sunt, tum discernere posse et cognoscere que a se geruntur. Si hoc dicent, ex eorum inani disputatione efficietur, ut corpus plus pretii atque honoris quam  anima habeat; quod ei in beneficii loco det intelligentiam et rationem; atqui hoc asserere, plenum dementie est atque absurditatis. Cur uero si anima, ut aiunt, ante fuit quam corpus, disciplina indiget, postquam in corpus uenit, paulatimque instituitur, et ad meliora perfectioraque progreditur? Nam si ante existeret, utilia utique cognosceret, nec ulla egeret doctrina, nec, ut pote in cognitione uersans, cura et diligentia crudiretur; ac si, quid sit offendere, sciebat, non edoceretur quod antea sciuisset: iam uero si docetur, ut in ignoratione uersans, prius non sciebat; si non prius sciuit, ante non fuit. At liquet eam antea non fuisse. Ortus enim nostri Deus solus in causa est; qui ut nos, cum non essemus, fecit: sic natos, gratia manuque propria tuetur ac  saluat, si digni atque idonei perhibeamur. Nam Deus, qui dixit: Faciamus hominem ad imaginem nostram et similitudinem , utraque simul fecit, id est, corpus plasmauit, et animam intelligentem et rationalem creauit. Simul enim et effinxit corpus, et animam condidit, perfectum hominem exhibens; neque enim homo corpus est sine anima, nec anima sine corpore. Si autem anima preexistebat, ut delirat Origenes, cuius rei gratia sanctissimus propheta Zacarias dixit: Fingens spiritum hominis in eo ? Si enim prius erat, magis dicere oportuit, Infundens tanquam in uas, uel demittens spiritum hominis in eo. Iam uero cum dicit propheta, fingens, ostendit, ut corpus, sic animam non preexistentia Deum propria uirtute ac bonitate fecisse.  Quod igitur homo, sicut dictum est, ad imaginem et similitudinem Dei sit factus, dignatusque inspiratione diuina; inde perspicuum est, non solum intelligentem et rationalem animam, sed etiam immortalem esse creatam; ut omnibus iis que in terra facta sunt imperaret. Hoc est enim quod a Theologo Gregorio de anima dictum est, a Deo esse, et diuinam, ac superne nobilitatis participem: non, ut nonnulli autumant ac dicunt, diuine substantie animam esse: sed ut inspiratione Dei factam, gratiamque nactam ab eo, ut intelligens esset, et rationalis, et immortalis, nec una cum corpore moreretur, sicut irrationabilia animalia, sed per gratiam particeps esset superne nobilitatis, id est immortalitatis. His testimonium perhibet sanctus Ioannes Constantinopoleos  patriarcha in undecimo sermone in creationem; sic enim ait : ยปEt insufflauit, inquit, in faciem eius spiritum uite, et fuit homo in animam uiuentem. Hic nonnulli imperiti homines, propriis cogitationibus moti, ac nichil Deo decens in mente habentes, nec condescensionem uerborum reputantes, dicere audent e Dei substantia esse animam. O insaniam, o dementiam!ยซ Atque hec quidem Pater de argumento proposito. Considera autem de aliis omnibus in terra factis dixisse Deum, fiat, et producat terra, et factum est ; de homine autem dicit: Faciamus hominem: nec solum, Faciamus, sed, ad imaginem et similitudinem nostram; et sumens puluerem de terra, propriis manibus hominem finxit, et insufflauit in faciem eius  spiritum uite, et factus est homo in animam uiuentem. Ex his igitur perspici potest, ut Deus hominem fecerit honorabiliorem ac pretiosiorem aliis omnibus que in terra sunt creaturis; alia quidem omnia fecit uerbo: dixit, et facta sunt; hominem uero, sicuti dictum est, propriis ipse manibus iuxta diuinam Scripturam fecit: quecunque autem ab eo in terra facta sunt, subdidit homini, qui sexto factus est die: ut omnibus terrenis creaturis iam factis, ac ipsi preparatis, dominaretur, ipse plasmatoris sui obediens imperio. Hoc et nos docet sanctus Theologus Gregorius in oratione in nouam dominicam ; sic enim dicit: ยปIta aliquid primum in diebus numeratur, et secundum, et tertium, ac deinceps, usque ad septimum diem, quo requies fuit ab operibus;  quibus dispertiuntur ea que fiunt, ineffabili ratione disposita, nec confertim edita a uerbo rerum omnium potente: cuius et cogitare, et dicere rem ipsam est prestare. Quod si postremus homo designatus est, idque manu Dei, et imagine honoratus: nichil mirum; ei enim tanquam regi oportuit prius regiam aulam subsistere, ac deinde regem iudici, omnium iam quasi satellitio stipatum ac munitum.ยซ Quamobrem, si ex Gregorii Theologi doctrina, ultimus homo est designatus, idque Dei manu, et imagine honoratus, ac omnia a Deo illi preparata sunt, eique tanquam regi prius subsunt palatia, sicque a Deo introductus est, omnium iam stipatus obsequio: quomodo dicunt, qui iuxta Origenem desipiunt, preexistentes animas, propter peccata in corpora demitti, prius commissa  luituras? Contra enim sanctus Gregorius et postremum omnium hominem factum esse dicit, et a Deo honoratum, et iis omnibus que in terra sunt dominari: quod sane pene non est, sed singularis Prouidentie ac beneficii significatio. Theologo porro Gregorio consentit sancti Ioannis Constantinopoleos patriarche doctrina in undecimo sermone de creatione, sic enim dicit : ยปAt fortasse dicat aliquis: Cur, si anima pretiosior est corpore, quod inferius est prius fit, ac demum quod maius est ac nobilius? Annon uides, dilecte, in ipsa creatione idem hoc factum esse: quemadmodum enim celum, et terra, et sol, et luna, ceteraque omnia fabricata sunt, ac postremum homo, cui eorum omnium imperium mandandum fuerat: sic in plasmatione  hominis, primum formatur corpus, tum anima, que honorabilior est. Nam ut expertia rationis, que ad utilitatem et obsequium parabantur, ante hominem exstitere, ut parata ministeria haberet, qui eorum commodis frui debebat: ita et corpus ante animam fabricatum est, ut cum iuxta occultam Dei sapientiam anima induceretur, propria officia posset motu corporis exsequi.ยซ Atque hec satis ad ostendendum audientibus, nos ubique eadem sentire ac dicere que Patres, qui animarum preexistentiam tollunt. Preterea, cum sancta Scriptura de Adam atque Eua dicat: Benedixit eos Deus, et dixit: Crescite, et multiplicamini, et replete terram, et dominamini ei : quomodo, si anime antiquiores fuere corporibus, futurum fuit, ut secundum diuinum  imperium crescerent ac multiplicarentur, que ante, iuxta eorum fabulas erant? et quomodo habebat Deus benedicere animas iam in peccata lapsas, ad crescendum et multiplicandum? Anime enim peccatis contaminate, maledictione potius quam benedictione digne erant. At si anime preexistebant, et iuxta Origenis fabulas, in alio erant ordine: quamobrem solum Adam plasmauit Deus? an uero Adam anima tum sola peccarat, ac propterea unum corpus a Deo fabricatum? Si enim antea alie anime fuerunt, alia corpora simul fabricari oportuit, que susciperent animas. Et quomodo peccatrix, ut eorum est ratio, anima supplicii causa in corpus coniecta, in paradiso deliciarum a Deo posita est? Nam si ut penas dependeret in corpus esset missa, non in illo paradiso  sed in supplicii loco collocaretur. Tantopere uero dilexit hominem Deus, quem post omnes creaturas fabricauerat, ut cum ille transgressus esset datum sibi preceptum, ac idcirco e paradiso esset expulsus; crescente hominum genere, gliscente peccato, quod cogitatio hominis ad deteriora prauo studio incumberet, figmentum suum Deus, ut pote bonus, non neglexit, sed multis modis reprehendit et castigauit, sicuti sancta Scriptura significat. Postquam uero ob grauiores morbos maiore medicina indiguimus; ipsum unigenitum Dei uerbum, unus, id est, una persona, sancte Trinitatis, propter benignitatem suam homo fit, manens Deus, nec diuina sua substantia in humanam conuersa, nec humana in diuinam mutata; unusque est ac idem in utraque natura, in iisque inconfuse  atque indiuise cognoscitur. Manens enim quod erat, factum est quod non erat: mortemque nobis debitam ex transgressionis damnatione, in propria carne suscipiens, eterna nos morte liberauit, primitie dormientium factus, ac primogenitus resurgens ex mortuis, consuscitauit et consedere fecit in celestibus : quemadmodum nos docet traditio apostolica. Quamuis enim a principio humana natura propter inobedientiam priuata paradiso est: tamen, ut est dictum, Unigenitus Dei Filius propter multam caritatem suam qua dilexit nos , naturam nostram sibi uniens indiuise secundum subsistentiam in utero sancte gloriose Dei genitricis semper uirginis Marie, maiori nos dignatus est gratia, donans nobis regnum celorum.  Atque his testimonium perhibet sanctus Ioannes Constantinopoleos patriarcha in sermone de Ascensione , sic dicens: ยปQui terra indigni exstiteramus, hodie in celum eleuati sumus: qui ne inferiore quidem imperio fueramus digni, ad regnum supernum conscendimus, supergressi celos, regiumque solium adepti. Natura, propter quam Cherubim paradisum custodiebant , ipsa supra Cherubim hodie sedet.ยซ Quamobrem demonstratum est animas, non, ut Origenes nugatur, in celis prius fuisse, ac deinde in corpora missas, ut perpetratorum peccatorum penas exsoluerent; sed contra, in terra fabricatam uniuersam naturam humanam, id est corpus atque animam, bonitate ac dignatione diuina celos adeptam esse: ut qui homines mandatum  Dei custodirent ac implerent, angelorum in celis conuersatione digni haberentur, quos in terra imitari per confessionem in Deum iussi sumus. Nam cum uellet Deus propter inenarrabilem humanitatem suam, sicut in celis a sanctis uirtutibus glorificatur, ita et in terra glorificari ab hominibus, fabricatus est hominem, alterum angelum in terris: ut Dei gloria omnia complerentur. Itaque Dominus tradens quomodo sit orandum, dicit: Pater noster, qui es in celis, sanctificetur nomen tuum, adueniat regnum tuum, fiat uoluntas tua sicut in celo et in terra.

Cum his porro que a nobis dicta sunt, conueniunt que sanctus Theologus Gregorius docet in sermone  de sancto Paschate ; sic enim dicit: ยปCum hanc rem uerbum artifex demonstrare uellet, etiam animal unum ex utrisque, natura uidelicet uisibili atque inuisibili, hominem fabricatur; sumptoque corpore e materia que ante subsistebat, ac a seipso uitam indens , ueluti quemdam alterum mundum, in paruo magnum constituit in terra, alium angelum, promiscuum adoratorem, contemplatorem uisibilis nature, studiosumque eius que sola mente comprehenditur: eorum que in terra sunt, imperatorem superno obtemperantem imperio.ยซ Quare attendendum est, Patrem hunc, cum diceret Deum ex utrisque fecisse hominem, addidisse e prius subsistente materia corpus sumptum:  non dixisse uero prius exstitisse animam, nec ex ulla substantia natam que ante existerent: sed Deum per seipsum uitam indidisse, quod animam esse intelligentem, et Dei imaginem, nouit ratio. Quod autem dicit Pater, Deum fecisse hominem imperatorem in terra, superno obstrictum imperio, euertit eorum assertionem qui ad penam animas immissas corporibus  dicunt. Nam in terra regnare, soliusque Dei teneri imperio, non in supplicii loco ducendum est, sed in magno beneficio ac munere Dei.

 Ad hec illud nobis necessario dicendum existimamus in eos qui preexistentiam asserunt: Si uerum esset, prius esse animas quam corpora, cognoscerent ac recordarentur que ante gessissent quam in corpora uenirent; quemadmodum post obitum sciunt ac norunt que in corporibus egere. Demonstrabimus autem animam post discessum e uita cognoscere que  gessit, ex ipsis Euangelii uerbis; hec enim dicit Dominus noster et Saluator Christus in Euangelio secundum Lucam in periocha Lazari et diuitis : Homo quidam erat diues, et induebatur purpura et bysso, et epulabatur quotidie splendide. Et erat quidam mendicus nomine Lazarus, qui iacebat ad ianuam eius, ulceribus plenus, cupiens satiari de micis que cadebani de mensa diuitis: sed et canes ueniebant, et lingebant ulcera eius. Factum est autem ut moreretur mendicus, et portaretur ab angelis in sinum Abrahe. Mortuus est autem et diues, et sepultus est. Et in inferno eleuans oculos suos cum esset in tormentis, uidit Abraham a longe, et ipse Lazarum in sinu eius: et ipse clamans dixit: Pater Abraham, miserere mei, et mitte Lazarum, ut intingat extremum digiti sui in aquam, et  refrigeret linguam meum, quia crucior in hac flamma. Et dixit illi Abraham: Fili, recordare quia recepisti tu bona tua in uita tua, et Lazarus similiter mala; nunc autem hic consolatur, tu uero cruciaris. Et in his omnibus inter nos et uos magnum chaos firmatum est: ut hi qui uelint transire ad uos, non possint, neque inde huc transmeare. Et ait: Rogo ergo te, pater, ut mittas eum in domum patris mei; habeo enim quinque fratres: ut testetur illis, ne et ipsi ueniant in hunc locum tormentorum. Quamobrem pudeat eos qui tuentur Origenem uel ex sancti Euangelii uerbis. Si enim ante anime quam corpora fuissent, cognoscerent ea que ante corpus fecissent, quemadmodum post migrationem e uita reminiscuntur ea que in corpore  gesserunt; hoc enim e uerbis sancti Euangelii didicimus.

Quod autem et sancti Patres, sequentes inspiratas diuinitus Scripturas, talem doctrinam condemnarunt, una cum Origene, qui hec commentus est, iam quidem ex iis que illi dixerunt, aperte ostendimus: nichilo tamen secius et ex insequentibus Patrum testimoniis sumus demonstraturi. Ac primum sanctum Petrum, qui episcopus Alexandrie et martyr fuit, proponemus, testimonium nostris his sermonibus perhibentem.

S. Petri episcopi Alexandrie et martyris, ex primo sermone, quod nec preexstitit anima, nec, cum peccasset,  propterea in corpus missa est: ยปDuximus quedam de primo e terra terreno homine proponenda, ut demonstretur unum et eumdem eodem in tempore esse factum: quamuis particulariter nonnunquam interior et exterior homo dicatur. Nam etsi, secundum salutarem sermonem, qui interiora fecit, exteriora quoque fecit: tamen semel et eodem tempore, id est eadem die, cum dixit Deus: Faciamus hominem ac imaginem et similitudinem nostram; ex quo perspicuum est, non ex congressu, quasi aliquid aliud antecesserit, et ex alio loco conuenerit, factum esse. Nam si congressus fuit, quamobrem descriptum est quod iam factum fuerat? Et post alia: Itaque non recipitur, ante corpora in celo peccare animas, que prorsus ne ante corpora quidem substiterunt; hec enim  doctrina a paganorum philosophia est, que peregrina est, et ab iis aliena, qui pie in Christo uolunt uiuere.

Eiusdem ex mystagogia quam fecit ad Ecclesiam, cum martyrii coronam suscepturus esset: ยปPropterea obsecro, uigilate. Afflictionem enim rursum adituri estis. Scitis quod subierit pericula qui me enutriuit pater meus et episcopus Theonas, ab iis qui in idola insanirent: in cuius ego sedem successi, utinam etiam in mores! scitis ut magnus se gesserit Dionysius, qui se e locis in loca abdebat, cum insuper Sabellius affligeret. Quid porro dicam Heraclam et Demetrium beatos episcopos? quales tentationes  sustinuerunt ab insano Origene, cum ipse dissidia in Ecclesia sereret, que ad hanc usque diem ei turbas excitant?ยซ An igitur potest aliquis bene sentientium iis aduersari, que in Origenem dicta sunt a sancto martyre et episcopo Alexandrie Petro? qui egregium pro Christo certamen suscipiens, non solum Origenem, sceleratamque eius doctrinam abdicauit, sed etiam testificatur sanctos qui ante ipsum fuerant Patres multas sustinuisse tentationes ab illius dementia.

Dixit quoque sanctus Athanasius, qui et ipse episcopus fuit Alexandrie, in sermone de beati Antonii uita: ยปQuomodo nos irridere audetis, qui dicimus Christum hominem manifestatum esse? cum et uos de mente animam esse definientes, eam errasse dicatis, ac de apside celi in corpus cecidisse?ยซ Attendant qui audiunt, sanctum Athanasium iis aperte aduersari  qui mentem preexistere dicunt, et ex ea animam ortam, que peccato se contaminauit, ac e celi conuexo in corpus decidisse.

Eiusdem S. Athanasii e sermone secundo contra Arianos: ยปOmnis creatura aspectabilis in sex diebus facta est; ac primo quidem die lux, quam uocauit diem; secundo autem firmamentum; tertio, collectis aquis ostendit aridam, uariosque in ea produxit fructus; quarto, fecit solem et lunam, omnemque stellarum chorum; quinto, maris natatilium, erisque uolatilium generationem condidit; sexto, fecit in terra quadrupedes, ac demum hominem, qui ex anima rationali est et corpore. Ac inuisibilia eius a creatura mundi, per ea que facta sunt intellecta conspiciuntur  ; et neque lux est ut nox, neque sol ut luna, neque angeli sicut throni, neque hi ut potestates; sed creature quidem omnes sunt, unumquodque autem eorum que orta sunt, secundum genus in propria substantia, ut factum est, persistit ac manet.ยซ Ecce sanctus quoque Athanasius tradit, post omnes creaturas Deum fecisse hominem ex corpore et anima intelligente ac rationali. Neque enim dixit, corpus post omnia factum esse, ut preexistens anima in id ingrederetur: sed dixit, post omnes creaturas hominem esse factum, qui ex anima rationali est et corpore: ostendens, utraque, id est corpus et animam Deum simul fabricatum esse.

Quoniam autem Origenes ad ceteras blasphemias  hoc adiunxit, Domini animam prius exstitisse, eique Deum uerbum esse unitum antequam e uirgine incarnaretur: hoc etiam deliramentum euertens ipse sanctus Athanasius in epistola ad Epictetum, sic dicit: ยปMerito sese damnabunt omnes qui existimant ante Mariam esse carnem, que ex ea est; ac ante eam habuisse animam humanam Deum uerbum, ac in ea ante aduentum semper fuisse.ยซ Quare si ex iis que a sancto Athanasio dicta sunt, anima Domini nostri Iesu Christi, qui per omnia nobis similis factus est absque peccato, non fuit ante eius in carne aduentum: qualis insanie est, dicere alias hominum animas ante corpora esse?

Audiamus preterea S. Basilium in sermone in illud : In principio erat uerbum, et uerbum  erat apud Deum, ita dicentem: ยปuide ne quando te uocis ambiguitas fallat; quomodo enim in principio erat humana ratio, cum homo postremo principium generationis acceperit? Ante hominem fuere bestie, ante hominem iumenta; reptilia, tum terrestria, tum aquatilia; uolatilia celi, stelle, sol, luna; herbe, terra, mare, celum.ยซ Ecce Pater aperte nobis denuntiat, ne Origenis fabulis de animarum preexistentia inducamur. Docet enim nos, in principio fuisse humanam rationem, id est animam: sed aperte clamat, omnibus Dei creaturis ortum hominibus posteriorem esse. Si ergo creature omnes ante hominem, quomodo prius anime fuerunt? Pater enim non ante corpus, sed ante hominem, qui est anima et corpus,  dicit omnia fuisse; ex quo ostenditur, simul utrumque fabricatum esse.

Dicit etiam sanctus Gregorius episcopus Nysse, in Disputatione de homine : ยปAc fortasse alienum non est a disputationis nostre proposito id expendere, quod in Ecclesiis de anima et corpore controuersum est. Nonnullis enim qui ante nos fuerunt, qui tractatum de principiis edidere, placet animas ueluti quemdam populum in propria urbe ante substitisse: atque ibi proposita esse exempla tum uirtutis, tum malitie: eamque animam, que in uirtute atque honestate permanserit, congressum et conflictationem corporis minime experiri: si uero a boni participatione defluxerit, hanc in uitam delabi,  sicque esse in corpore. Alii attendentes ex Moyse condendi hominis ordinem, animam corpore posteriorem tempore esse dicunt: quandoquidem primum Deus limum e terra sumens, finxit hominem, ac eum deinde inspiratione animauit. Ac paulo post: Qui primam rationem tuentur, et animarum: quasi ciuitatem antiquiorem uita corporea asserunt, non mihi uidentur carere paganorum fabulis, que de animarum ex aliis in alia corpora migratione prodite sunt. Si quis enim subtiliter examinet, comperiet huc necessario rationem eorum deuolui. Aiunt, quemdam e secte sue sapientibus dixisse, et uirum fuisse se, et muliebre corpus induisse, et subuolasse cum auibus, et fuisse arbusculam, et aquatilem uitam sortitum. Non longe, meo quidem iudicio, a uero discedit, qui hec de  se affirmat. uere enim, uel ranarum aut graculorum garrulo strepitu, uel irrationabilitate piscium, uel arborum insensibilitate eiusmodi disciplina digna est, que tot res permeare unam animam dicat. Harum autem ineptiarum hec causa est, quod preexistere animas opinabantur. Consequenter enim talis doctrine principium ad affinia et adiuncta progrediens, hucusque commenta sua propagat. Nam si per uitia animus a sublimiori uita abstructus, homo fit, ac si in confesso est, uitam corpoream passionibus magis obnoxiam esse, quam eternam atque incorpoream, necesse est animam in hac uita degentem, in qua plures facultates ad peccandum suppetunt, in pluribus uersari uitiis, magisque passionibus affici. Anime autem humane passio, similitudo est ad irrationabilia.  Huic ergo uite deuincta anima, in bestiarum naturam delabetur, ac semel uitia ingressa, inque irrationabilitate uersans, nullum finem ad malitiam progrediendi faciet. Ubi enim malitia sistitur, succedit impetus ad uirtutem; atqui uirtus in irrationabilibus nulla est; in deterius ergo necessario mutabitur, assidue ad peiora turpioraque progrediens, eiusque nature, in qua est, deteriora queque semper comminiscens. Porro quemadmodum rationabili sensibile subiacet, sic et ab hoc ad insensibile fit prolapsio. Quamobrem huc ratio eorum euadens, a ueritate aberrat, et per quamdam consequentiam ex absurdis ad absurda se confert. Exinde corum doctrina per ea que inter se non coherent, fabulose procedit. Consequentia uero ipsa ostendit  omnimodam anime corruptelam. Que enim semei a sublimi uita decidit, nullum modum statuit malitie sue; sed propter passionum consuetudinem atque habitum a rationabili ad irrationabile deueniet, indeque in stirpium insensibilitatem mutabitur; insensibili autem inanimum est consequens, inanimo id quod non subsistit. Itaque penitus ex hac consequentia, anima ipsis ad non ens tandem concedet. Sic nullam facultatem habitura est ad meliora redeundi. uerum enim uero ad hominem e frutice animam reducunt; igitur prestantiorem demonstrant esse uitam in frutice, quam incorpoream uitam. Iam enim ostensum est, progressum anime in deteriora, atque idcirco in inferiora esse; subiacet autem insensibili nature inanimatum: quo per consequentiam principium eorum doctrine animam redigit. Sed quoniam hoc nolunt,  aut insensibili animam concludunt, aut, si inde ad humanam uitam eam reducunt, eam uitam que in stirpe ducatur, ut dictum est, ostendunt antecellere primo animarum statui: siquidem inde ad malitiam fuit prolapsio, hinc uero ad uirtutem est reditus. Quamobrem illa ratio conuincitur esse sine capite, et sine fine, que uiuere animas separatas ante corpoream uitam asseuerat, ac propter flagitia corporibus esse deuictas.ยซ Hec Nyssenus. Cum igitur aperta sit Patris huius doctrina, damnetque eos qui dicant, animas ante corpora fuisse: audiamus et sanctum Theophilum episcopum Alexandrie, e sermone ad quosdam monachos scripto, qui Origem assentirentur: sic enim dicit: ยปQuare anathematizantes Origenem, ceterosque hereticos, exemplo nostro, et Anastasii  sancte Romane Ecclesie episcopi, qui ex ueteribus certaminibus clarus nobilissimi populi dux creatus est, quem et uniuersa beatorum Occidentis episcoporum sequitur synodus, que accepit ac probauit Alexandrinorum Ecclesie sententiam in impium latam.ยซ

Eiusdem de epistola ad sanctos qui in Sceti erant, propter eos qui incusarent damnationem Origenis doctrine: ยปDicere nonnulli ausi sunt, Origenem Ecclesie esse doctorem. An hi, obsecro, ferendi sunt? Si Ecclesie doctor est Origenes, magnos sibi spiritus sumunt Ariani, et Eunomiani, et pagani: illi in Filium ac Spiritum blasphemantes; hi similiter, atque illi, impii, nec non resurrectionem mortuorum deridentes.ยซ Ex his perspicuum est, eum qui sanctos  Patres sequitur, non dubitare quin ii qui cum Origene sentiunt, paganorum errorem Arianorumque insaniam sequantur.

Hec quoque sanctus Cyrillus dicit Alexandrie episcopus, in epistola ad monachos qui in Phua, in eos qui affirmant corporum resurrectionem non esse: ยปAiunt igitur, esse apud uos qui negent humanorum corporum resurrectionem: que pars confessionis nostre est, quam fecimus salutare adeuntes baptisma. Fidem enim profitentes, adiungimus credere nos et carnis resurrectionem. Si hoc tollimus, nec credimus Christum resurrexisse a mortuis, ut nos sibi conresuscitaret, claudicantem habemus fidem, ac a uia regia  deflectentes, prauum iter sequimur. Huiusmodi autem improba opinio ab Origenis dementia est: quem et patres nostri, ut ueri deprauatorem, abdicauerunt et anathematizauerunt. Non enim sensit ut Christianus, sed paganorum secutus ineptias et nugas, in errorem incidit. Hinc autem ei contigit morbi principium. Asseuerat animas ante corpora esse, et a sanctimonia abductas fuisse in cupiditates ac nequitiam, desciuisseque a Deo, a quo hanc ob causam damnate sunt, et corpori obstricte, suntque in carne tanquam in carcere.ยซ

Eiusdem ex epistola scripta ad eos qui in Phua erant, monachos: ยปEcclesia uero, Scripturis obsequens a Deo inspiratis, nec animam nouit ante corpora fuisse, nec ante ea peccasse. Quomodo enim  que non subsistebat peccare potuit? At nos affirmamus, uniuersitatis opificem corpus e terra finxisse, idque animasse intelligente anima, et hec est hominis structura.ยซ Et post alia: ยปAnimam hominis nec ob preterita, ut aiunt, flagitia atque scelera esse damnatam, nec in hunc demissam mundum, sapientissimus Paulus fidem facit, ita scribens: Omnes enim nos manifestari oportet ante tribunal Christi, ut referat unusquisque ex que per corpus, prout gessit, siue bonum, siue malum . Cur ergo propter sola propria corporis manifestari nos oportere ait, nec potius propter ea etiam que ante corpus, si animam ante fuisse norat, et ante peccasse? Si uero ob ea sola que in corpore gessimus, adducimur in iudicium, non utique habemus antiquius corpore peccatum:  nam omnino ante id non constitit hominis anima. Hoc porro planum facit et legalis littere uis. Si enim, ut dicit errabundus Origenes, ob superiora commissa in supplicii ac pene loco anima corpus accepit, quamobrem flagitiosis ac sceleratis mortem comminata est? Magis enim oportuerat, bonos ac iustos uiros mortem oppetere, ut uinculis et supplicio liberarentur: uiuere contra scelestos ac nefarios, ut pena afficerentur, nec ulla uinculorum esset liberatio.ยซ

Ex expositione synodice epistole episcoporum Aegypti atque Alexandrie aduersus Origenis doctrinam: ยปHic ergo, de quo agitur, Origenes ueluti abominationis desolatio in medio uere Ecclesie exstitit; ac presbyter ordinatus a canonica, ab una, a uera manu, dignitatem presbyteri nudam ac solam habuit, quemadmodum et apostolatus habuit honorem  fur ac proditor Iudas. Is enim cum cepisset blasphemas homilias habere, Heraclas [a 1Kb] beate memorie tum episcopus, ut studiosus ueritatis, arator ac uinitor ecclesiastici agri, eum e medio pulchre ac lete segetis euulsit, quod reuera e malo zizanio esset.ยซ Ac paulo post: ยปQuare hic e celo in terram decidens, tanquam fulgur, sicut et eius pater diabolus, multe atrocisque iracundie contra ueritatem spirans, in Palestinam regionem nauigauit; moratusque in Cesareensium metropoli, cum personam quam sibi induerat deposuisset, seque aperuisset, ueluti piscis qui sepia apud quosdam appellatur, significans quod sibi uoluptati erat, ac tenebricosum atque atrum  uite uenenum euomens, illic scriptis expressit, et sicuti caupo Iudaicus, boni specie ac simulatione, dulci amarum miscuit. Quid enim iste praue moliens atque insaniens dicit? Erat, inquit, anima ante corpus, et preexistebat in celis: eamque, cum ibi peccasset, in custodiam immersit Deus, id est in corpus demisit: ad purgationem, inquit, et castigationem admissorum in celis criminum. Hinc primum impiissimus protinus fabulatur, ueritatemque oppugnare studet.ยซ Ac paulo post: ยปSi ante fuit anima in celis, ibique prius deliquit, ut malesanus Origenes Deoque repugnans dixit, non oportuit dicere sanctissimum prophetam: Et fingens spiritum hominis in ipso : sed potius, Demergens, quasi in utrem, spiritum hominis in ipso; uel fortasse, Demittens. Iam uero cum hoc non dicat, sed Fingens in ipso,  ostendit hunc lupum grauissimum esse, indutum extrinsecus ouis pelle ad deceptionem perditionis. Quasi enim de celo ueniens, ibique constituta aperte sciens, non solum uecors preexstitisse, sed prius etiam peccasse animam dicit.ยซ Quare demonstratum est tum e diuina Scriptura, tum e sanctis Patribus, nec uere Christianorum fidei, nec recte rationi conuenire hereticorum de animarum preexistentia imaginationes.

Preterea hoc quoque Origenis demonstrat amentiam, quod affirmat celum, et solem, et lunam, et stellas, et aquas que super celos sunt, animata esse, et quasdam esse uirtutes ratione utentes. Hec uero aperte refellit sanctus Basilius in tertio sermone commentariorum in Hexemeron, sic contra Origenis doctrinam disputans : ยปNobis porro  de separatis aquis dicendum est et ad eos qui ab Ecclesia exciderunt, qui sub obtentu sensus anagogici et sublimiorum uidelicet sententiarum, ad allegoriam confugerunt, et asserunt uirtutes quasdam spirituales et incorporeas tropice ab aquis significari; ac sursum quidem in firmamento mansisse meliores, deorsum uero in terrestribus siluestribusque locis deteriores perstitisse; ac idcirco aiunt, aquas que supra celos sunt, laudare Dominum, id est bonas uirtutes, que digne sunt propter potioris partis puritatem, decentem laudem reddere Creatori; aquas uero, que subter celos sunt, spiritualia esse nequitie, que e naturali sublimitate in malitie profundum deciderunt; eaque ut turbulenta et seditiosa, passionumque tumultibus fluctuantia, maria appellari, propter  facilem mutationem atque instabilitatem uoluntariorum motuum. At nos huiusmodi rationes, tanquam confusa somnia et aniles fabulas, repudiemus; aquam esse cogitemus [* 1Kb] , separationemque a firmamento factam accipiamus secundum redditam rationem. Ac si quando ad communis uniuersorum Domini glorificationem aque que super celos sunt  assumuntur, non propterea eas ducamus esse naturam ratione utentem. Nec enim celi idcirco animati sunt, quod enarrant gloriam Dei ; nec firmamentum animal est preditum sensu, quoniam opera manuum eius annuntiat.ยซ Hec Basilius. Attendendum porro est auditoribus, Patrem illo modo loquendi usum, ยปSermo quidam nobis est  ad eos qui sunt ab Ecclesia,ยซ de Origene disserere, a Dei gratia et sancta Dei Ecclesia expulso, eiusque sequacibus: non enim dixit, ยปad eos qui sunt in Ecclesia,ยซ sed, ยปSermo quidam nobis est ad eos qui sunt ab Ecclesia;ยซ et per illud quidem quod dicit, ยปnobis,ยซ Ecclesie homines significauit; per illud autem, ยปqui sunt ab Ecclesia,ยซ deiectos ab ipsa denotauit.

Unum autem ac solum impio Origeni studium fuit, paganorum errorem confirmare, et imbecilliorum animis zizania inserere. Quamobrem hoc quoque risu sane dignum, ab eo tamen dictum, de hominum ex mortuis resurrectione, adiungere decreuimus. Affirmauit, in resurrectione corpora hominum orbiculata suscitari. O dementiam atque inscitiam hominis insani, et paganorum discipline explicatoris! qui mente  cecutiens, studensque Christianorum fidei miscere fabulas, ipsam Christianorum spem ac salutem, hoc est, promissam nobis resurrectionem, nixus est contumelia uiolare, ne resurrectionem quidem Domini reueritus. Resurgens enim Dominus ex mortuis, et primitie dormientium factus , discipulis uisus est, eisque ostendit foramina manuum ac pedum, et plagam lateris: et post resurrectionem comedit, non ut cibo indigens, sed ut eo modo resuscitati corporis naturam confirmaret. Et quidem cum Dominus ascenderet, angelus ad discipulos dixit: Hic iehsu qui assumptus est a uobis in celum, sic ueniet quemadmodum uidistis eum euntem in celum . Quod si, ut insanit Origenes, orbiculatum erat corpus Domini, quomodo potuit demonstrare manuum ac pedum  foramina, aut lateris plagam? aut quomodo comedere potuit, aut omnino a discipulis agnosci? Et quoniam [* 1Kb] modo sanctorum corpora que post Domini resurrectionem surrexerunt , et in sancta ciuitate apparuerunt, potuere ab aliis agnosci, siquidem in alia erant figura atque fuerant in uita? In fidei ergo petra nullo modo stabilitus, sed huiusmodi, atque his multo atrociores blasphemias impius Origenes cum edidisset, nichil mirum est, eum in ipso martyrii articulo Christum abnegasse, cultamque a paganis deorum multitudinem, quam ipse inducit, adorasse. Atque id Dei prouidentia factum est, ne in Ecclesia pro martyre acciperetur, atque inde gregi Christi inferretur aliquid detrimenti. Nam si etiam nunc sunt qui de eius quidem ruina confiteantur, doctrinam uero asserant, an non eam tanquam martyris ac Patris erant defensuri, si contigisset eum,  nulla idolis exhibita adoratione, consummari? Nemo enim ueritatis retinens excidit a Deo, ab eoque deseritur, iuxta quod dicit diuina Scriptura: Respicite, filii, nationes hominum, et scietis quia nullus sperauit in Domino, et confusus est. Quis enim permansit in mandatis eius, et derelictus est? aut quis inuocauit eum, et despexit illum ? Impius autem Origenes blasphemias suas non seipso tenus statuit, sed propriis scriptis in multos alios suum errorem transmisit, ut in eum ualde conueniat sancti apostol Pauli uox, que dicit: Quorumdam hominum peccata manifesta sunt, precedentia ad iudicium; quosdam  autem et subsequuntur . Nam eius erroris successio in infirmiorum irrepens animas, facit ut eum sequantur que a principio commissa ab ipso peccata sunt.

Quasi enim iis qui Origenis placita sequuntur, non satis sit de preexistentia animarum impietas, ceteraque eius uaniloquentia, blasphemieque de sancta Trinitate: hoc quoque proprio errori adiungunt, ducem et auctorem habentes peruersam eius disciplinam, ut dicant, omnium impiorum hominum, ac preterea demonum penam finem habituram esse, restitutumque iri tum impios homines, tum demones in pristinum ordinem suum. Hec cum dicunt, ignauos homines efficiunt in Dei preceptis exsequendis, eos auertentes ab angusta et arcta uia, et in late ac spatiose  errorem inducentes. Omnino autem aduersantur magni Dei et Saluatoris nostri Iesu Christi dictis; ipse enim in sancto Euangelio docet, impios quidem ituros in eternum supplicium, iustos uero in eternam uitam ; rursusque dicit iis qui a dextris sunt: uenite, benedicti Patris mei, possidete paratum uobis regnum a constitutione mundi; iis uero qui a sinistris: Ite a me, maledicti, in ignem eternum, qui paratus est diabolo et angelis eius . Cum igitur aperte Dominus in sancto Euangelio indesinens et supplicium et regnum denuntiet, perspicuum est hos Origenis deliramenta sententiis Domini anteferre. Ex hoc quoque illorum amentia redarguitur. Si quis enim iuxta illius nugas ponat supplicium desiturum, necesse est hunc et promisse iustis uite  eterne statuere finem: eque enim in utroque eternum ponitur. Si autem et pena et fruitio glorie habent finem, cur incarnatio fuit Domini nostri Iesu Christi? cur crucifixio, et mors, et sepultura, et resurrectio Domini? quod commodum iis qui bonum certamen certauerunt, et pro Christo martyrium subierunt, si et demones et homines impii eumdem quem sancti ordinem redintegratione habituri sunt? uerum hoc in eorum capita uertatur, qui hec fabulantur. Nam Christi uerba in fidelium mentibus inconcussa manent, atque in ipsa rerum ueritate.

 Qui porro Origenis improbam opinionem tuentur, firma hec argumenta fugientes, suumque conantes  tegere errorem, quedam sanctorum Patrum dicta male excipientes, praueque ex sententia sua interpretantes, proprio morbo accommodant: quod etiam in diuinis faciunt Scripturis. Nos autem ex ipsis sanctis Patribus ostendemus inanes ac futiles eorum rationes esse. Hec igitur scribit sanctus Gregorius Theologus in apologetica oratione: ยปNobis uero, quibus periclitatur salus anime beate atque immortalis, queque sempiternam aditura est uel penam uel laudem, propter malitiam aut uirtutem, quanti faciendum est hoc certamen, aut quanta scientia opus est?ยซ Et post pauca: ยปQua falsa defensione, qua persuasione artificiosa, quonam commento ueritatem oppugnante circumuenietur ius, ac falletur rectum iudicium, quod omnibus omnia in statera  ponit, facta, dicta, cogitationesque omnes, ac nequiter commissa melioribus repensat, ut uincat quod propendet, sententiaque secundum plura dicatur, quam nulla excipiat prouocatio, non superior iudex, non defensio aliorum factorum, non oleum uel a prudentibus uirginibus sumptum , uel ab iis qui deficientibus lampadibus uendant, non penitentia diuitis qui flamma crucietur  suorumque necessariorum querat emendationem, non ad mutationem prefinita dies: sed certum ac stabile ius, et formidolosum, et ultimum, et equius iustiusque, quam quantus est terror, quinimo propter iustitiam terribile cum throni ponuntur, et Antiquus dierum sedet, et libri aperiuntur, et fluuius igneus trahitur, et lux ante ipsum, et tenebre parate:  et eunt qui bona fecerunt in resurrectionem uite , que nunc in Christo absconditur, postmodum uero cum eo apparet; qui uero mala egerunt in resurrectionem iudicii; quod qui non credunt, iam adiudicati damnatique sunt a uerbo, quod eos iudicauit; ac alios quidem lux ineffabilis excipit, et sancte regnantisque Trinitatis gratia, apertius puriusque effulgentis, ac totam se toti menti inserentis: quod utique solum regnum celorum esse duco: alios uero una cum aliis malis tormentum, uel  potius ante alia proiectum esse a Deo, et conscientie turpitudo ac uerecundia nullum finem habens.ยซ

 Basilii episcopi Cesaree Cappadocie, ex eius libro Regularum. Interrogatio: Si itum dicit, uapulabit multis, tum paucis : quo pacto quidam dicunt, nullum finem supplicii fore iis qui pena afficiuntur? Responsio: Que ambigua sunt, ac uidentur  obscure esse dicta in quibusdam locis diuinitus inspirate Scripture, alibi ab aliis que confessa et aperta sunt, declarantur. Cum ergo Dominus pronuntiarit: Ibunt hi in supplicium eternum, iusti autem in uitam eternam ; et alicubi mittat nos in ignem eternum, qui paratus est diabolo et angelis eius; atque alias nominet gehennam ignis, et adiungat: Ubi uermis eorum non moritur, et ignis non exstinguitur : ac rursus per prophetam de quibusdam predixerit: uermis eorum non morietur, et ignis non exstinguetur : cum hec atque huiusmodi sepe a diuinitus inspirata Scriptura proponantur, unum hoc quoque est diaboli artis et astutie, ut multi homines, ueluti obliti talium tantarumque Domini sententiarum, finem sibi audeant penarum  peccati in posterum adumbrare. Nam si eterni supplicii quandoque finis est futurus, omnino habebit et uita eterna finem; si in uita non sic euangelici dicti sensum accipimus, que ratio est supplicio eterno finem statuere? Aeterni enim adiunctio pariter in utroque ponitur. Ibunt enim, inquit, hi in supplicium eternum, iusti autem in uitam eternam . Eiusdem e sermone adhortatorio ad sanctum baptisma: ยปPropter breuem ac temporariam peccati uoluptatem sempiterna crucior pena: propter uoluptatem carnis, eterno igni addicor.ยซ Sancti Ioannis episcopi Constantinopoleos e prima ad Theodorum monachum epistola: ยปHec in mente iugiter habeas, et fluuium ignis: Fluuius enim igneus rapidusque egrediebatur a facie eius . Non est  quod quisquam ei deditus igni, supplicii finem exspectet. uerum improbe seculi huius uoluptates ab umbris somniisque nichil differunt; priusquam enim peccatum ad finem peruenerit, exstinguitur uoluptas; suppliciorum uero, que pro flagitiis suscipiuntur, nullus est finis.ยซ Eiusdem ex commentariis in primam ad Corinthios Epistolam: ยปNon leuis nobis hinc proposita questio est, sed de rebus ualde necessariis. Querunt omnes homines, ignis gehenne sitne finem habiturus: non habiturum pronuntiauit Dominus, cum diceret: Ignis eorum non exstinguetur, et uermis eorum non morietur . Paulus uero eum perennem ostendens ait: Peccatores penas dabunt in interitu eternas .ยซ Quare cum diuina nos Scriptura sanctique Patres edoceant, nullum finem  esse impiorum supplicii, demonumque qui ab illis coluntur: quam restitutionem imaginantur, qui cum Origene sentiunt, ubi suppliciorum nullus est exitus? Sancta enim Christi Ecclesia, quemadmodum iustis indesinentem predicat uitam eternam, ita impios perpetuo [* 1Kb] supplicia manere tradit. Atque hec quidem in his. Nos porro paucis e multas diuine Scripture sanctorumque Patrum auctoritatibus afferendas esse perspeximus, ad confutandam Origenistarum impietatem.

Cum autem uelimus omne scandalum a sanctissima Ecclesia propulsare, ut nulla in ea macula relinquatur; obsequentes diuinis Scripturis sanctisque Patribus qui ipsum Origenem ac huiusmodi sceleratam impiamque eius doctrinam profligarunt, ac iure anathemati subiecerunt, hanc epistolam ad tuam beatitudinem  dedimus, qua eam hortamur ut omnium qui in hac regia urbe nunc degunt, sanctissimorum episcoporum conuentum habeat, ac Deo amabilissimorum prefectorum sanctis, que hic sunt, monasteriis, faciatque ut omnes in scriptis prefatum impium ac Deo repugnantem Origenem, qui et Adamantius, qui presbyter fuit sanctissime Ecclesie Alexandrie, ac eius nefaria impiaque dogmata, capitulaque omnia que inferius ponuntur, omnimodis anathematizent: exemplaque dimittas eorum que a beatitudine tua ob hanc causam gesta fuerint, ad alios omnes sanctissimos episcopos prefectosque uenerabilium monasteriorum: ut et ipsi subscriptione propria anathematizent Origenem scelestaque eius dogmata, cum omnibus qui declarabuntur, hereticis.  In posterum autem, ne aliter ordinentur episcopi, aut monasteriorum prefecti, nisi prius cum aliis omnibus hereticis, qui de more in editis libellis anathematizantur, id est, Sabellio, Ario, Apollinario, Nestorio, Eutyche, Dioscoro, Timotheo Aeluro, et Petro Moggo, et Anthimo Trapezuntis, Theodosio Alexandrie, Petro qui fuit Antiochie, et Petro qui Apamee, et Seuero olim Antiochie, predictum etiam Origenem, qui paganorum Arianorumque insania laborauit, una cum exsecrabilibus impiisque eius dogmatibus anathematizent. Omnibus enim predicendum est, ne omnino quisquam audeat talem  hereticum, aut eius expositiones defendere, sed eas unusquisque ex toto animo et tota cogitatione oderit et auersetur, et anathematizet, ut a Christiana traditione alienas, et simpliciorum animabus grauem afferentes luem ac pestem.

Hec porro eadem scripsimus non solum ad sanctitatem tuam, sed etiam ad sanctissimum et beatissimum papam senioris Rome et patriarcham uigilium, et ad ceteros omnes sanctissimos episcopos et patriarchas, id est, Alexandrie, Theopoleos, et Hierosolymorum, ut et hi huic rei prospiciant, et hec finem adipiscantur. Cum uero cupiamus, omnes Christianos cognoscere scripta Origenis prorsus a uera  Christianorum fide aliena esse, ex multis immensisque eius blasphemiis paucas ad uerbum apponendas esse censuimus. Sic autem habent.


Quod minor sit Filius Patre, et Spiritus Filio, e primo libro Periarchon.

Quod Deus quidem et Pater omnia continens, ad unumquodque entium peruenit, esse unicuique impertiens de suo; [a 1Kb] esse enim est minus: quod uerum Patrem Filius ad sola rationabilia peruenit; est enim secundus a Patre: adhuc etiam minor est Spiritus sanctus, ad solos sanctos perueniens. Ita ex hoc maior est potestas Patris pre filio et Spiritu sancto: ampliorque Filii pre Spiritu sancto, ac rursum prestantior sancti Spiritus potestas pre aliis entibus  sanctis.


Quod finita est Dei et Patris potestas e secundo libro eiusdem uoluminis.

Finitam enim esse et potestatem Dei dicendum: nec, pretextu laudis, circumscriptio eius tollenda est. Et paulo post: Tanta enim fecit, quanta sub manum comprehendere et habere poterat, et continere sub prouidentia sua: quemadmodum et tantam construxit materiam, quantam administrare et exornare poterat.


Eiusdem ex quarto libro eiusdem uoluminis.

Nemo autem sermone offendatur, si modum statuimus Dei etiam potestati. Infinita enim complecti,  natura impossibile est, nam cum semel finita sint que Deus ipse comprehendit, necesse est terminum esse ad quot usque finita ipse sufficiat.


Quod creatura et factus Filius est, ex eodem libro.

Hic Filius de uoluntate Patris generatus, qui est imago Dei inuisibilis, et splendor glorie eius, et figura substantie eius, primogenitus omnis creature, creatura, sapientia . Ipsa enim Sapientia dicit: Dominus creauit me initium uiarum suarum in opera ipsius .


 Quod Filius cum reliquis creaturis a Patre contineatur, et Pater per omnia sit Filio maior, cui sit etiam inuisibilis, ex eodem Periarchon libro quarto.

Si uero Pater omnia continet, et Filius est ex omnium numero, liquet ipsum etiam contineri. Querat alius quispiam, num uerum sit eque Deum a se ipso cognosci, atque ab Unigenito; asseretque uerum esse in omnibus dictum illud: Qui misit me Pater, maior me est . Quare intelligendo etiam Pater, amplius, clarius, perfectiusque a seipso intelligitur quam a Filio.


Ex primo eiusdem libri uolumine.

Itaque nos facti ad imaginem habemus Filium, ut pote ueritatem, pulchrarum in nobis formationum  exemplar. Quod porro nos sumus ad ipsum Filium, est ipse ad Patrem, qui ueritas est.


Eiusdem ex eodem libro.

Ita igitur censeo de Saluatore etiam commode dici posse, quod sit Dei bonitatis imago, non autem ipsa bonitas, fortassis etiam Filius bonus, sed non simpliciter bonus. Et quemadmodum Dei inuisibilis est imago, et propterea Deus, non tamen is, de quo Christus ipse ait: Ut cognoscant te solum uerum Deum : ita bonitatis imago, non tamen ut Pater incommutabiliter.


Quod Filium cum Spiritu sancto creaturam uocans, annumerauerit aliis creaturis; idcirco ministratoria uocauerit ipsos animalia, ex quarto Periarchon libro.

 Quod igitur quecunque alia res preter Patrem ac Deum uniuersorum, creata est, eadem consequentia suademur. Et post pauca: Aiebat autem Hebreus, duo illa seraphim apud Isaiam sex alas habentia, clamantia alterum ad alterum, et dicentia: Sanctus, sanctus, sanctus, Dominus Deus sabaoth , esse Dei unigenitum, et Spiritum sanctum. Nos autem arbitramur, illud etiam quod habetur in cantico Habacuc: In medio duorum animalium cognosceris , referendum esse in Christum et Spiritum sanctum.


Ex secundo libro Periarchon: quod purum hominem dominum uocet.

Idcirco et homo factus est Christus, suo merito hoc sortitus, ut propheta testatur, inquiens: Dilexisti  iustitiam, et odisti iniquitatem; propterea unxit te Deus, Deus tuus oleo letitie pre participibus tuis . Decebat siquidem illum, qui nunquam ab Unigenito separatus est, cexistere Unigenito, et una cum ipso conglorificari.


Quod creature ceterne sint Deo, ex primo libro Periarchon.

Qui uero absurdum non sit, ut Deus ex non habente aliquid eorum que sibi conueniunt, fiat habens? Quoniam igitur nunquam non fuit omnipotens, eterna hec esse decet, propter que omnipotens est. Erant igitur semper ipsius dominio subiecta, ipso utentia principe.


 Ex eodem libro.

Genera omnia et species semper erant: non ita de singularibus differentibus numero dixerit quispiam. uerumtamen utrinque declarantur, Deum non fecisse creandi initium, cum aliquando fuerit in otio [a 1Kb] .


De animarum preexistentia, ex primo libro Periarchon.

Ex propria culpa minime sibi uigilanter attendentium fiunt citius aut serius delapsiones, idque uel ad longiora tempora, uel ad breuiora; quod iudicium diurnum propter hanc causam bonis aut malis uniuscuiusque motionibus dignam commensuret retributionem. Hic quidem in futura mundi dispositione habebit ordinem angelicum, aut uirtutem principatus,  aut potestatem in aliquos, aut thronum regno subditorum, aut dominationem in seruos. Qui uero non multum exciderunt, habebunt, quam diximus, economiam, et adiumentum. Atque ita ut plurimum ex iis qui sunt sub principatibus, et potestatibus, et thronis et dominationibus, forte etiam aliquando loco ipsorum constituetur genus humanum uno in mundo.


Ex eodem libro: Quod si demones mutentur in melius, naturam aliquando complebunt humanam.

Puto autem posse ex iis qui subditi sunt peioribus, principatibus et potestatibus, mundique rectoribus per singulos mundos, aut mentes alicuius mundi citius beneficium accipientes, uolentesque in posterum ab ipsis mutari, complere aliquando genus humanum.


 De eo qui desuper factus est in corpus delapsu.

Ita cum mundus ex summa constet uarietate, tantamque ratione utentium contineat differentiam, quid aliud dicendum est fuisse cause ut subsistat, quam uarios delabendi modos eorum qui non similiter defluunt ab unitate? Et aquaticam nonnunquam anima eligit uitam.


Ex secundo Periarchon libro.

Anima defluens a bono, et uergens ad nequitiam, diutiusque ipsam amplectens, nisi se ab insipientia reducat, transit ad iumenta, atque ob prauitatem efferatur. Et paulo post: Eligitque ut brutescat, uitam etiam, ut ita dicam, aquatilem. Et forte pro merito  maioris ad uitiositatem prolapsionis induit corpora aquatica talis bruti animalis.


Ex eodem libro: Quod erit perfecta corporum depositio.

Quod si subiecta Christo tandem subiicientur et Deo, corpora deponentur ab omnibus : arbitrorque futuram tunc in non ens resolutionem; natura corporum rursus esse inceptura, si ratione utentia iterum descendant.


Ex tertio eiusdem tractatus libro, de eodem.

Cum Deus dicatur fieri omnia in omnibus ;  quemadmodum non possumus deserere nequitiam, ita neque Deus fit omnia in omnibus, neque quod sunt bruta, ne Deus fiat quod nequitia est, et quod bruta; sed neque quod inanimata sunt, ne cum fit omnia Deus, fiat etiam quod ipsa: ita neque quod corpora, que propria ipsorum natura inanima sunt.


Ex secundo Periarchon libro.

Ex eo quod decidit et refrixit, passa scilicet Grece uocatam psyxin a spiritali uita, facta est que nunc anima, Grece psyche: que reditum quoque in id quod ab initio fuit, admittit. Quod a propheta significari arbitror, dum ait: Reuertere, anima mea, in requiem tuam , ut totum hoc sit mens. Mens igitur facta est anima, anima uero recte factis  integrata fit mens.


Ex eodem libro, de eodem.

Quemadmodum ad saluandum quod perierat uenit Saluator ; idque quod perierat, ubi saluum est, non dicitur amplius periisse: ita anima quam saluare uenit, ut saluaret quod perierat, non est amplius anima iam saluata, neque dici potest periisse quod prius dici poterat. Expendendum adhuc. Si quemadmodum quod periit, fuit aliquando res que non perierit, et erit aliquando cum non erit res  que perierit; ita et anima non fuerit olim anima et erit quando non erit anima.


 Ex quarto libro.

Necesse est non preexistentem esse corporum naturam, sed per interualla subsistere propter aliquos casus, ambientium res, que ratione utuntur, corporibus indigentes: facta uero emendatione perfecta, iterum hec resolui in nichilum, ita ut hoc fiat semper.


Ex primo eiusdem libri uolumine: Quod sol et luna et stelle animata sunt.

Quod porro solis anima antiquior sit alligatione ipsius ad corpus, conclusum iam est ex comparatione hominis ad ipsum: uerum et e Scripturis arbitror posse hoc demonstrari.


Ex eodem libro.

 Prestat dissolui, et esse cum Christo : multo enim hoc melius. Sol quoque hoc ipsum, puto, dixerit: Prestat dissolui, et esse cum Christo, multo enim hoc melius. Ceterum Paulus quidem, Sed manere, inquit, in carne magis necessarium propter uos ; Sol uero dixerit: Sed permanere in hoc celesti corpore magis necessarium est propter reuelationem filiorum Dei. Hec eadem de luna ceterisque stellis dicendum.


Ex quarto eiusdem libri uolumine: Quod pro demonibus etiam oportet Christum crucifigi, idque sepenumero per secula futura.

Atqui si uel de passione ipsa questionem quis moueat, audacter profecto uidebitur circa loca celestia id querere. uerum si in celestibus sunt spiritualia nequitie, sicut certe hic non erubescimus fateri crucifixum ad demolienda que patiendo demolitus  est; ita ibi quoque simile fieri concedentes, et reliqua usque ad totius seculi consummationem nichil formidabimus.


Ex eodem libro.

Quis sana mente statuat primum, et secundum, et tertium diem, uespereque et mane fuisse sine sole, luna, et stellis?

His igitur ita se habentibus, factisque omnibus palam Origenis blasphemiis, anathematismum in ipsum sic fieri conuenit.

I. Si quis dicit aut sentit preexistere hominum animas, ut pote que antea mentes fuerint et sancte uirtutes, satietatemque cepisse diuine contemplationis, et in deterius conuersas esse, atque idcirco refrixisse a Dei caritate, et inde Grece, id est  animas esse nuncupatas, demissasque esse in corpora supplicii causa: anathema sit.

II. Si quis dicit aut sentit Domini animam prius exstitisse, atque unitam fuisse Deo uerbo ante incarnationem et generationem ex uirgine: anathema sit.

III. Si quis dicit aut sentit primum conformatum esse corpus Domini nostri Iesu Christi in utero beate uirginis, ac postea unitum ei esse Deum uerbum, et animam, ut pote que ante fuisset: anathema sit.

Iu. Si quis dicit aut sentit omnibus celestibus ordinibus assimilatum esse Deum uerbum, cherubimque factum esse ipsis cherubim, et seraphim ipsis seraphim, ac omnibus plane supernis uirtutibus similem esse factum: anathema sit.

u. Si quis dicit aut sentit, in resurrectione corpora  hominum orbiculata suscitari, nec confitetur nos suscitari rectos: anathema sit.

uI. Si quis dicit celum, et solem, et lunam, et stellas, et aquas que super celos sunt, animatas et materiales [ratione preditas] esse quasdam uirtutes: anathema sit.

uII. Si quis dicit aut sentit Dominum Christum in futuro seculo crucifixum iri pro demonibus, sicuti et pro hominibus: anathema sit.

uIII. Si quis dicit aut sentit, uel finitam esse Dei potestatem, uel eum tanta fecisse, quanta comprehendere potuit: anathema sit.

IX. Si quis dicit aut sentit, ad tempus esse demonum et impiorum hominum supplicium, eiusque finem aliquando futurum, siue restitutionem et redintegrationem  fore demonum aut impiorum hominum: anathema sit.

Anathema et Origeni, qui et Adamantus, qui hec exposuit una cum nefaria atque exsecrabili scelestaque eius doctrina, et cuiuis qui ea sentiat, aut defendat, aut ullo modo prorsus quocunque tempore tueri presumat.


[a 1Kb] Littere Iustiniani imperatoris ad sanctam synodum C. P. de Origene et sectatoribus eius.

Studium nostrum fuit et est, sanctam Dei et apostolicam Ecclesiam a turbis securam custodire, prout  par est et ea que quocunque modo contra orthodoxam fidem enascuntur, condemnare.

Cum ergo compertum habeamus, esse Hierosolymis quosdam nimirum monachos qui Pythagore, Platonis Origenisque Adamantii impios errores sectentur ac doceant; existimauimus curam et inquisitionem de iis adhibendam, ne ii tandem paganicis et Manichaicis suis imposturis multos perdant. Dicunt enim  mentes fuisse prorsus et numeri et nominis expertes; omniaque rationalia unum esse identitate substantie et operationis, et uirtute apud Deum uerbum per unitionem et cognitionem. Has uero mentes, ubi susceperint iuxta uniuscuiusque captum satietatem diuine dilectionis et contemplationis, per mutationem ipsarum in deterius, uel crassiora, uel tenuiora corpora induere et  nomina sortiri, ac inde celestes et administras substitisse uirtutes. Imo et solem, et lunam, et stellas, ut pote que et ipsa in rationabilium unitate sint, ex mutatione in deterius facta, hoc esse cepisse quod sunt. Ea uero rationabilia, in quibus magis Dei amor refrixerit, , hoc est animas nuncupari, et crassioribus, qualia nostra sunt corpora, immitti. Que autem ad extremum peruersitatis uenerint, ea frigidis ac caliginosis inseri corporibus, et demones fieri et nuncupari; ac proinde ex angelico quidem statu fieri animalem, ex animali uero demoniacum et humanum. Unam autem duntaxat mentem, ex tota unitate rationalium, imperturbatam perstitisse, et immotam a dilectione diuina et contemplatione, eamque fuisse Christum regem, Deum et hominem. Affirmant  etiam, corpora penitus interire: ipso Domino primum, deinde reliquis omnibus suum corpus abiicientibus: et quod rursum omnes redeuntes ad ipsam ueritatem, mentes fiunt iuxta illud esse quod prius habebant: ac uidelicet ipsum etiam diabolum restituendum esse, et reliquos demones in ipsam unitatem, atque impios et nefarios homines una cum diuinis ac Deo plenis uiris, celestibusque uirtutibus; eodemque modo, quo et Christus, cum Deo esse uniendos, sicuti et prius uniti erant, atque adeo Christum plane nichil a reliquis ratione preditis differre, neque substantia, neque cognitione, neque uirtute, neque operatione. Pythagoras etenim principium omnium rerum, unitatem esse dixit, et rursum Pythagoras  et Plato multitudinem quamdam animarum incorporearum esse dicentes, dicunt etiam, quod si in peccatum aliquod inciderint, in penam demittuntur in corpora. Quocirca Plato corpus appellauit , et , eo quod anima in ipso corpore quasi uincta et sepulta sit; deinde de futuro iudicio et retributione animarum rursus inquit: Anima illius qui una cum sapientie studio puerorum amore et flagitiosa uita se polluit, per tres millenarias circuitiones penas luet: et sic recuperatis alis post annorum millia [a 1Kb] educitur et abit: relique uero cum ex hac uita discesserint, alie quidem sub terra in iudicii locum delate  penas simul et rationem dabunt: alie in celestem quemdam locum per iudicium elate, felicitate fruentur pro uite meritis. Est autem in promptu huius sententie absurditatem perspicere. Quis enim eum docuit millenarias istas annorum conuersiones, et quod post millium annorum decursum [a 1Kb] unaqueque anima ad suum perueniat locum? Que uero his interserit, ne a procacibus ipsis, quamuis libidinosis, congruum esset dici, nedum a tali ac tanto philosopho: quippe eos qui uitam puritate plenam ad extremum usque duxerunt, cum intemperantibus et puerorum amatoribus coniunxit, eisdem bonis utrosque frui dixit. Pythagoras ergo, et Plato, et Plotinus, aliique horum sectatores, qui unico consensu animas immortales esse fatentur, eas corporibus priores affirmant, et esse  quamdam animarum multitudinem, et que delinquunt, in corpora demitti, ut dixi, et pigrorum quidem animas abire in asinos, rapacium uero in lupos, dolosorum in uulpes, mulierum amore fruentium in equos. Sed Ecclesia diuinis astipulans Scripturis, animam una cum corpore creatam affirmat, non alterum altero prius, ut uecordi Origeni uisum est. Propter has igitur nefarias et perniciosas opiniones, imo potius nugas, uos hortamur, o sanctissimi Patres,  ut in unum collecti, subiectam expositionem diligenter perlegatis, et singula eius capita damnetis, et anathematizetis una cum Origene omnes qui idem sentiunt, aut sentient ad finem.



[a 81Kb] CONFESSIO RECTAE FIDEI IUSTINIANI IMPERATORIS ADuERSUS TRIA CAPITULA. [1Kb]



, , . , , , , , , , , , , , , , , , , .


, , , , , ,  , , , .

, , , , ,  , , , , , , . , , , , , , , , , , , . [. ] ,  , , . [ ] , , , , , [. ] , , , . , , , .

 , , , , , , , , , , , , , , . , . ,  , , , , , , , , . , . , . , . , , , . ,  , . , , , . , , , , [. ] , , , , , . , , . , ,  . , , , , , , , ยป , , .ยซ , , . , , , ,  . , , , , . , , , . , , , , . , .  , , , . , . . , , . , , ,  , . , , , , , , , , , . , , , , , , . , . , thgr , ยป  .ยซ , . , . , . , . , , . , , , , . ,  , . . , , , , , , , , , , .  . , , , , , , , .

,  , , , , , , . , , . , , , , . , ,  , , , , . , ยป , , , , , .ยซ , ,  , , . [] ยป , , , , , , , , , , . , , . , , ,  , , , , , , , , , , , . , , . .ยซ  , , ยป , , , , .ยซ , , , , , , , , , , , .  , , , , .

, , , ,  , , , , , , , , . , , , , , , [ ] , . , , , .  , , , , , , , , , , , , , , , .

, , , . , , ,  , , , , , [ L. sic leg. in chronico Alex.] , , , , . , , , . . ,  , , , , , , . , , . , , , , , , ,  , , , , , , , , . , , , , , , ,  , ยป , , , , . , , , . , , ,  , , .ยซ

 , , , , . , , , , , ,  , . , , . , . , . dgr , , , , , , ,  .

 ยป , . , , , , .ยซ ยป , , .ยซ  --- , --- ยป , , . , , .ยซ . , , ยป , . ---  , . , , .ยซ , ยป , , , , , , . , , , , , , ,  , , . , , , , .ยซ

, , ,  . , , , , , , , , , , . . , , , , , , ,  , , . , , , . , , , . , .  , , , , , , ,--- ,--- ,--- .--- , , , , . ,  , , , , , . , . , , , , , , , . ,  , . , , , . , , , , , , , [] , . .  , , , . , , .

 ,  , , , , , . , , , . , , , . , , , . , ,  , . , , , [ L.] , , , , .  , , , , , , . , , , , . , .

, ,  , , , , , , .

, [ L.] [ L.] , , , , , .

,  , , , , , , .

, , , , , , , , , , ,  , , , , , .

kgr , , , , , , ,  .

, , , .

, , , , , , .

 , , , , , , .

, , , , , , , , , , .

 , , , .

, , , , , , , , .

, , , , , , , ,  , , , , ยป .ยซ , , , ยป ,ยซ , . , , , ยป ,ยซ , ,  . , , , , , , , , , , , . , , , , , .

 , , , , , ' , , , , , . , , ,  , .

, , , , , , , , , ' , . ,  , , , .

, , , , , , , . . ,  , , , , , . , , , . , , .  , , . , , , , , . . , ,  , , , , , , , , , . , , , ,  . , , . , . , , , , , , , , , , .  . , , , , , . , , , , , , .

 . , , . , . , , , . , ,  , , , , , , , , , . , , , , .  . , . . , , . . , , , , .  , , , , , . , , , , . , . , , ,  , , , , , , , , , . . ,  , . , , , , , , . , . .  , , , , , .

 , , , , , ยป .ยซ . , , . , . , ,  ยป . , .ยซ , .

, , . , , , , , , ,  . , , , , , , , . , , .  . , . , , , . , , . . ,  , , , , , , . , , , , . , . ,  , , . , , ยป , , , ,ยซ , . , . , , . ยป ยซ  . , , . , , , , , ยป ยซ , . , ยป ยซ , ยป  ยซ , . , , , , , , .

, , , , .  , , , , , , , , , . , , .

,  , , , , ยป , , . , , .ยซ ยป, , . , .  --- , .--- ,--- .--- , , . .ยซ , , . , , , , , .  , . , , , . , , , , ,  . , , , . , , , , , , , , , , . , ,  , , , . , . , , , . , , , , ,  . , .

, . , , , ,  . , , . , , . , , . , ,  , , , , , , . , ,  , . ยป , , , . , , . , .ยซ , . sfgr ,  , , , , , , , , ยป , , . , , .ยซ , , , , 

, , , , , , , , , , . .


.

, ,  , , , , , , , , . , , [. ]. , ,  , , , , ' , , , , . , , , , , , , , , , .  , . , , , , . , [Latinus interpres legit ] . , ยป , , , ,  , , , , , , , . , , , , . --- ,  , , , .--- ,--- , , , , . .--- , , , ,--- , .--- ,--- , , .--- , , ,  , , , , , , , , . , , . , , , , ,  , . , , . , , , . , , , . , , , . , , . , , .  , , , --- , , --- , , , , .ยซ , , , , . , , ,  . , , , . , , , , . , , ' , , . , . , , ,  , . , , , . , , , . , , ,  , . , , , , , . , , ยป ยซ ,  .

, , , . , ,  . , , . , , , , , , , .  , , , , , , .



[b 1Kb] In nomine Dei Patris, et unigeniti ipsius Filii Iesu Christi Domini nostri, et sancti Spiritus. Imperator Cesar Christi amans, Iustinianus, Alamanicus, Gotthicus, Francicus, Germanicus, Anticus, Alanicus, uandalicus, Africanus, pius, felix, inclytus, uictor, triumphator, semper uenerabilis, Augustus, uniuerso cetui catholice et apostolice Ecclesie.


Scientes quod nichil aliud sic potest misericordem Deum placare, quam ut omnes Christiani unum idemque sapiant in recta et immaculata fide, nec sint dissensiones in sancta Dei Ecclesia: necessarium putauimus, omnem occasionem interimentes eis qui scandalizantur uel qui scandalizant, recte fidei confessionem, que in sancta Dei Ecclesia predicatur, presenti edicto facere manifestam: ut et illi qui  rectam fidem confitentur, firmiter eam custodiant; et illi qui aduersus illam contendunt, discentes ueritatem, festinent semetipsos unire sancte Dei Ecclesie.

Confitemur igitur credere in Patrem, et Filium, et Spiritum sanctum, Trinitatem consubstantialem,  unam deitatem, siue naturam et substantiam et uirtutem et potestatem in tribus subsistentiis siue personis adorantes, in quibus baptizati sumus, in quas credimus, in quibus confessionem dedimus, proprietates quidem separantes, deitatem autem unientes. Unitatem enim in Trinitate, et Trinitatem in unitate adoramus, mirabilem habentem et diuisionem et unitionem; unitatem quidem, secundum rationem substantie seu deitatis; Trinitatem autem, secundum proprietates, uel subsistentias, siue personas. Diuiditur enim sine diuisione  et coniungitur diuise. Unum enim est deitas in tribus, et tria unum, in quibus deitas est: aut  ipsa tria est deitas, que tria Deus Pater, Deus Filius, Deus Spiritus sanctus, cum unaqueque persona solum intelligitur, mente separante inseparabilia,  et tria unus Deus, cum simul intelliguntur propter eamdem uirtutem eamdemque naturam: quoniam oportet et unum Deum confiteri, et tres subsistentias predicare, seu tres personas, et unamquamque cum sua proprietate. Et unitatem confitentes, confusionem non facimus secundum Sabellium, dicentem, Trinitatem unam esse personam trinomium [trinonymum] eumdem Patrem, et Filium, et Spiritum sanctum: nec diuidentes proprietates, alienamus a Dei Patris substantia Filium et Spiritum sanctum,  secundum Arii furorem, in tres diuersas naturas incidentes deitatem. Unus igitur Deus Pater, ex quo omnia: et unus unigenitus Filius, per quem omnia: et unus Spiritus sanctus, in quo omnia.

 Confitemur autem ipsum unigenitum Filium Dei, Deum uerbum, ante secula et sine tempore ex Patre natum, non factum, in ultimis diebus propter nos et propter nostram salutem descendisse de celis, et incarnatum esse ex Spiritu sancto, et sancta gloriosa Dei Genitrice semper uirgine Maria, et natum ex ipsa, qui est Dominus iehsu Christus, unus de sancta Trinitate, consubstantialis Deo Patri secundum deitatem, et consubstantialis nobis idem ipse secundum humanitatem, passibilis carne, impassibilis idem ipse deitate. Non enim alius quidam est preter Deum uerbum, qui passionem et mortem suscepit: sed ipse impassibilis et sempiternus Deus uerbum generationem carnis humane sustinere dignatus, impleuit omnia. Ideo non alium Deum uerbum esse qui miracula  operatus est, et alium Christum qui passus est, cognoscimus: sed unum eumdemque Dominum nostrum Iesum Christum, Dei uerbum incarnatum, et hominem factum, et eiusdem ipsius miracula et passiones, quas carne uoluntarie sustinuit, confitemur. Non enim homo aliquis pro nobis semetipsum dedit, sed ipse Deus uerbum suum corpus pro nobis dedit, ne in hominem fides et spes nostra sit, sed in ipsum Deum uerbum nostram fidem habeamus. Et Deum igitur eum confitentes, non abnegamus ipsum esse et hominem: et hominem dicentes eum, non abnegamus ipsum esse et Deum. Si enim Deus tantummodo esset, quomodo patiebatur? quomodo crucifigebatur et moriebatur? Aliena enim ista sunt Deo. Sin autem homo solum, quomodo per passionem uincebat? quomodo saluos faciebat? Quomodo uiuificabat?  Hec enim supra hominis naturam erant. Nunc autem idem ipse patitur, et saluos facit, et per passionem uincit, idem ipse Deus, ipse homo, utrumque [a 1Kb] tanquam unum, utrumque tanquam solum. Unde ex utraque natura, id est ea deitate et humanitate, unum Christum compositum dicentes, confusionem unitioni non introducimus. Et in utraque autem natura, id est in diuinitate et humanitate, unum Dominum nostrum Iesum Christum Dei uerbum incarnatum, et hominem factum cognoscentes, diuisionem quidem per partes, uel incisionem non inferimus uni eius subsistentie: differentiam autem naturarum, ex quibus compositus est, significamus, non interemptam propter unitatem [unitionem], quoniam utraque natura in ipso est. Cum enim compositionem dicamus, necesse est confiteri  et partes in toto esse, et totum in partibus cognosci. Nec enim diuina natura in humanam transmutata est, nec humana natura in diuinam conuersa est. Magis autem intelligitur, quod utraque in proprietate et ratione sue nature manente, facta est unitas [unitio] secundum subsistentiam. Unitas autem secundum subsistentiam significat, quod Deus uerbum, id est una subsistentia ex tribus deitatis subsistentiis, non ante plasmato homini unitus est, sed in utero sancte uirginis creauit sibi ex ipsa in sua subsistentia carnem animatam anima rationali et intellectuali, quod est natura humana. Hanc autem secundum subsistentiam unitatem [unitionem] Dei uerbi ad carnem docens nos et diuinus Apostolus dicit: Qui cum in forma Dei esset, non rapinam arbitratus est equalem sese  esse Deo, sed semetipsum exinaniuit, formam serui accipiens . Per hoc enim quod dixit, Qui cum in forma Dei esset, uerbi subsistentiam in natura Dei esse ostendit: per hoc autem quod dixit, Formam serui accepit, nature hominis, et non subsistentie siue persone, unitum esse Deum uerbum significauit. Nec enim dixit, quod eum qui in forma serui erat, accepit, ne ante plasmato homini unitum esse Deum uerbum ostenderet, sicut Theodorus et Nestorius impii blasphemauerunt, affectualem dicentes unitatem. Nos autem sequentes diuinas Scripturas et sanctos Patres, confitemur quod Deus uerbum caro factus est, quod est secundum subsistentiam sibi unire naturam humanam: ideo et unus est Dominus noster iehsu Christus, habens in semetipso perfectionem  diuine nature, et perfectionem nature humane. Et est unigenitus quidem uerbum, ut pote ex Deo Patre natus, et primogenitus autem in multis fratribus: idem ipse cum factus est homo , et manens quod erat, non transmutauit quod factus est. Unde et duas natiuitates eiusdem ipsius unigeniti Dei uerbi confitemur: ante secula quidem ex Patre incorporaliter nati, in ultimis autem diebus eiusdem ipsius incarnati et nati [humanati Grec.] de sancta gloriosa Dei Genitrice et semper uirgine Maria. Qui enim de Patre splenduit supra intellectum, ex matre ortus est supra rationem [orationem]. Et cum Deus uerus esset, factus est uere  homo. Ideo proprie et uere Dei Genitricem sanctam gloriosam et semper uirginem Mariam confitemur: non quia Deus uerbum initium ex ipsa accepit, sed quod in ultimis diebus unigenitus Deus uerbum, qui ante secula erat, incarnatus ex ipsa, immutabiliter homo factus est: et cum inuisibilis in suis esset, uisibilis factus est in nostris: et cum impassibilis Deus esset, non dedignatus est passibilis esse homo; et immortalis, mortis legibus subiacere. Istum, qui in Bethlehem de semine Dauid natus est secundum carnem, et similis factus hominibus, et crucifixus est pro hominibus sub Pontio Pilato, predicauerunt sancti apostoli ipsum esse Deum, ipsum hominem; ipsum Filium Dei, ipsum filium hominis; ipsum de celo, ipsum de terra; ipsum impassibilem, ipsum  passibilem. Deus enim uerbum, qui natus est desursum ex Patre ineffabiliter, inenarrabiliter, incomprehensibiliter, sempiterne, ipse in tempore nascitur deorsum de uirgine Maria, ut illi qui deorsum prius nati sunt, desursum secundum nascerentur, id est ex Deo. Ipse igitur matrem tantummodo habet super terram, et nos tantummodo patrem habemus in celo. Cum enim accepisset mortalem patrem hominum Adam, dedit hominibus suum Patrem immortalem, secundum hoc quod dicitur: Dedit eis potestatem filios Dei fieri . Unde et mortem secundum carnem gustat Filius Dei, propter carnalem suum patrem, ut filii hominis uite eius participes fierent, propter suum secundum spiritum Patrem Deum. Ipse igitur secundum naturam Filius est Dei, nos autem  secundum gratiam; et iterum ipse secundum dispensationem et propter nos filius fuit Adam, nos autem secundum naturam sumus filii Adam. Pater enim est eius Deus secundum naturam, noster autem secundum gratiam. Et Deus ei fuit secundum dispensationem, eo quod homo factus est; noster autem secundum naturam Dominus est et Deus. Et ideo Deus uerbum, qui est Filius Dei Patris, unicus carni, factus est caro, ut homines uniti spiritui, fierent unus spiritus. Ipse igitur uerus Filius Dei omnes nos indutus est, ut omnes induamur unum Deum. Et est etiam post incarnationem unus de sancta Trinitate, unigenitus Filius Dei Dominus noster iehsu Christus, compositus ex utraque natura. Compositum autem Christum confitemur, sanctorum Patrum doctrinam sequentes.  In mysterio enim Christi unitas secundum compositionem, confusionem et diuisionem reiicit, et seruat quidem utriusque nature proprietatem; unam autem subsistentiam seu personam Dei uerbi et cum carne ostendit, et est unus idemque perfectus in deitate, et perfectus in humanitate, non tanquam  in duabus subsistentiis siue personis, sed in diuina natura et humana cognoscendus, ut unus sit in utraque, perfectus Deus et perfectus homo; idem ipse Dominus iehsu Christus, unus de sancta Trinitate conglorificandus Patri et sancto Spiritui. Nec enim quarte persone adiectionem suscepit sancta Trinitas et incarnato uno de sancta Trinitate Deo uerbo. Istam igitur bonam traditionem, quam a sanctis Patribus accepimus, custodimus, in qua uiuimus et conuersamur, et quam, ab hac uita proficiscentes, oramus nobiscum habere, que est in Patrem et Christum Filium Dei uiui, et sanctum Spiritum confessio.

 Hec ita confitentes super alias sancti Cyrilli de fide recta doctrinas, et hoc quod dictum est ab ipso,  unam naturam Dei uerbi incarnatam, suscipientes, confitemur quod ex diuina natura et humana unus Christus effectus est, et non in una natura, prout quidam male intelligentes dictionem, conantur dicere. Unde et ipse Pater, quoties unam naturam dixit uerbi incarnatam, in hoc nature nomine pro subsistentia usus est. Et in quibus libris dixit hanc dictionem, in sequentibus sepius intulit, [1 1Kb] et quando Filium, et quando uerbum, aut Unigenitum, que non naturam, sed subsistentiam seu personam significant. Subsistentia igitur uerbi incarnata non unam naturam, sed unum Christum compositum effecit, eumdem ipsum Deum et hominem. Eos autem qui Christum Deum et hominem confitentur, unam naturam siue substantiam ipsius dicere, impium est.  Impossibile enim est Dominum nostrum Iesum Christum secundum unam eamdemque naturam seu substantiam et ante secula esse, et in tempore, aut impassibilem et passibilem: quod in una subsistentia siue persona eius recte confitemur. Ex ipsis autem dictis eiusdem sancti Cyrilli ostendemus de memorata dictione manifestam ipsius doctrinam. In prima enim ad Successum epistola, cum dixisset, unam naturam Dei uerbi incarnatam, statim intulit: ยปErgo quantum quidem ad intellectum pertinet, et ad uidendum tantummodo oculis anime, quemadmodum incarnatus est Unigenitus, duas naturas unitas esse dicimus, unum autem Filium, et Christum, et Dominum, Dei Patris uerbum incarnatum, et hominem factum.ยซ Per ista autem Pater modum incarnationis  uolens manifestare, et indiuisam et inconfusam custodiens unitionem, et numerum naturarum que conuenerunt demonstrauit, et unum Christum predicauit, et non unam naturam deitatis et carnis. Et in secunda ad eumdem Successum epistola similia docens, ita scribit: ยปNam siquidem unam dicentes uerbi naturam tacuissemus, non inferentes, Incarnatam, sed quasi extra ponentes dispensationem; erat illis forsitan et uerisimilis ratio confingentibus interrogare, ubi perfectio in humanitate, uel quomodo subsistit [substitit] humana nostra substantia? Quoniam autem et perfectio in humanitate, et nostre substantie demonstratio introducta est, dicendo, Incarnatum; cessent arundineam uirgam sibi supponentes. Eiicientem enim dispensationem, et abnegantem incarnationem, oportebat iuste accusari,  auferentem a Filio perfectam humanitatem. Sin autem  incarnatum esse dicendo ipsum, manifesta est et indubitabilis confessio, quod factus est homo; nichil iam prohibet intelligere, quia cum unus sit et solus filius Christus, idem ipse Deus est et homo, sicut in deitate perfectus, ita et in humanitate perfectus. Rectissime autem et nimis prudenter tua perfectio de salutari passione rationem exponit, non ipsum unigenitum Filium Dei, secundum quod intelligitur et est Deus, passum esse in sua natura que sunt corporis affirmans, magis autem passum esse terrena natura. Oportet enim necessario utraque  seruari uni et uero Filio, et non pati secundum deitatem, et dici passum esse eumdem ipsum secundum humanitatem: ipsius enim passa est caro.ยซ Et in tertiodecimo capite scholiorum idem S. Cyrillus similiter reiiciens eos qui duos filios introducunt, et eos qui unam dicunt naturam deitatis et carnis Christi, ita scribit: ยปNon discernendum unum Dominum Iesum Christum in hominem separatim, et in Deum separatim; sed unum eumdemque Dominum Iesum Christum dicimus, naturarum scientes differentiam, et inconfusas eas sibi inuicem conseruantes.ยซ Si igitur  unus est Dominus noster iehsu Christus, perfectus in deitate, et perfectus idem ipse in humanitate, et non est passus diuina natura, sed terrena, scit autem  et naturarum differentiam, et quod inconfuse sibi inuicem in una subsistentia conseruantur: certum est, quod eumdem ipsum in diuina natura et in humana dicit Pater cognosci, et utramque naturam in  ipso esse, ex quibus et compositus est. Et non aliquis sic insaniat, ut arbitretur eos recte sapere qui dicunt unam esse naturam siue substantiam carnis et deitatis Christi, eamdem et diuinam et terrenam, passibilem et impassibilem.

 Quoniam autem et alio modo quidam ostendere conantur, unam esse naturam deitatis et humanitatis Christi, exemplum hominis proponentes, et dicentes, quod sicut ex diuersis naturis, anima et corpore consistens homo, una natura dicitur, sic et ex duabus  naturis deitatis et humanitatis Christum dicentes, debemus unam ipsius dicere naturam: illud ad eos dicemus, quod homo quidem licet ex diuersis constet, id est, anima et corpore, tamen ideo una natura dicitur, quoniam de omnibus subsistentiis siue personis, que sub eadem specie referuntur, communiter predicatur. Licet enim unaqueque subsistentia siue persona, sicut Petrus et Paulus, proprietatibus a se inuicem separentur, sed tamen non natura diuiduntur: ambo enim homines; et iterum, nec anima sine corpore, nec corpus sine anima homo est, sed ex eo quod non erat, ad hoc quod est, ex anima et corpore creatus est. Unaqueque autem creatura licet ex diuersis constet, sed tamen unam illam habere dicitur naturam, secundum quam a Deo  creata est. Christus autem non sic: nec enim unam naturam siue substantiam significat, que communiter de plurimis subsistentiis siue personis predicatur, sicut homo. Si enim hoc esset, multi christi inuenirentur in [de] quibus communitas unius nature predicabitur; quod et dicere impium est. Sed neque ab initio ex deitate et humanitate sicut homo ex anima et corpore, Christus creatus est, ut hoc sit natura Christi: sed cum Deus esset ante secula uerbum, et esset eiusdem nature siue substantie cum Patre, et creator omnium, in ultimis diebus hominis naturam secundum subsistentiam sibi uniens, factus est homo manens Deus.

Est igitur Christus una subsistentia, siue persona, et habet in semetipso perfectionem diuine et increabilis nature, et perfectionem humane et creabilis nature. Quomodo igitur, in quo due nature cognoscuntur, increabilis, et creabilis, in eo unam naturam  siue substantiam dici possibile est? Licet enim una subsistentia siue persona Christus sit, sed consubstantialis Deo Patri, et consubstantialis nobis idem ipse est, non tamen secundum unam eamdemque naturam, seu substantiam. Sin autem una natura siue substantia esset Christus, aut sine carne est, et soli Deo Patri [et Spiritui Grec.] consubstantialis, quoniam una deitatis substantia siue natura est: aut purus homo existens, nobis est solum consubstantialis, quoniam una natura humanitatis est: aut immutata utraque natura alteram effecit naturam, preter eas que conuenerunt, et secundum illos neque Deus mansit, neque homo factus est Christus, et ideo neque Patri, neque nobis idem ipse consubstantialis est. Sic autem sapere omni plenum est  impietate. Et ista dicimus, non ignorantes quod et quidam sanctorum Patrum hominis exemplo in mysterio Christi usi sunt [1 1Kb] : sed illi quidem ut ostenderent, quod sicut homo ex anima et corpore unus efficitur, et non duo homines, sic et Christus ex deitate et humanitate compositus, unus est, non in duos christos uel in duos filios diuidendus. Isti autem hominis exemplo utuntur, ut unam naturam siue substantiam deitatis et humanitatis Christi introducant: quod demonstrauimus alienum esse pietatis. Sed cum per hec conuincuntur, quod preter rectam Patrum doctrinam sibi confingunt unam naturam seu substantiam deitatis et carnis, ad alia transeunt, dicentes non oportere numerum naturarum in Christo dicere, ut pote numero diuisionem introducente.  Sciant igitur, quod numerus quando in diuersis personis, siue subsistentiis dicitur, rerum ipsarum per partes habet diuisionem, sicut in duobus uel etiam pluribus hominibus: quando autem in rebus unitis, tunc uerbo solo [ratione sola] et intellectu, non tamen ipsarum rerum habet diuisionem, sicut in una subsistentia hominis ex anima et corpore constituta. Due enim et hic nature intelliguntur, altera anime, et altera corporis: et tamen non propter hoc in duos homines diuiditur, sed unum scimus hominem esse, et unam subsistentiam eius. Et in mysterio igitur Christi facta unitione, licet diuersa intelligantur que unita sunt, sed non ipsa re et per partes a se inuicem separantur ea, ex quibus dominus noster iehsu Christus compositus est, differentiam tamen considerantes  et hanc significare uolentes, numerum assuminus, et duas in Christo naturas esse dicimus: nec ideo unus Christus in duos christos, uel in duos filios diuiditur. Et testimonium prestat nostris dictis sanctus Gregorius Theologus, scribens in primo libro ad Cledonium sic: ยปSi quis introducit duos filios, unum quidem ex Deo et Patre, secundum autem ex matre, sed non unum eumdemque, ex adoptione cadat, que promissa est credentibus recte. Nature enim due, Deus homo, quomodo et anima et corpus; non autem duo filii, nec dii duo. Nec enim hi duo homines, licet Paulus sic appellauerit   quod est intus hominis, et quod est extrinsecus: et ut compendiose dicamus, aliud quidem et aliud ea ex quibus saluator est, cum non idem sit inuisibile et  uisibile, et hoc quod sine tempore est, et hoc quod sub tempore: non autem alius et alius: absit.ยซ

 Ecce per hec euidenter docet sanctus Gregorius, quod in mysterio Christi ille quidem qui in personis numerum dicit, ut impius condemnatur: ille autem qui in naturis, ex quibus unus Christus compositus est, numerum accipit, recte confitetur, ut pote differentiam quidem naturarum que conuenerunt, per hoc significans: diuisionem autem, que per partem est, nullo modo faciens. Sicut enim altera natura est anime, et altera corporis, et tamen unus secundum compositionem homo efficitur, et non duo homines; sic et in Christo licet due intelligantur  nature, altera quidem deitatis, altera uero humanitatis, sed non propter hoc duo christi, aut duo filii introducuntur. Ergo qui numerum naturarum que in Christo sunt, secundum predictum modum dicere recusant, manifesti sunt differentiam naturarum abnegantes, et confusionem introducentes dispensationi. Si uero differentiam confitentur, necesse est omnimodo ad eam significandam, et numerum dicere naturarum que sine confusione in unam subsistentiam conuenerunt. Ubi enim differentia seruatur, ibi omni modo et numerus sequitur. Ad confirmanda autem ea que diximus, sanctorum patrum testimonio utentes, ostendemus eos dicere, quod in [mysterio Christi Grec.] uno Domino nostro Iesu Christo rationes quidem diuiduntur secundum differentiam  naturarum deitatis et humanitatis ex quibus et compositus est, et numerum in hoc assumunt, non tamen  ipsa re et per partes naturarum faciunt diuisionem in duas subsistentias siue personas.

 Dicit enim sanctus Cyrillus in Leuitici interpretatione , sic: ยปTotum in his iterum circumspice aperte Saluatoris nostri mysterium, et emundationem que per sanctum baptisma fit. Duas enim auiculas sumi iubet uiuas et mundas, ut intelligas per uolatilia celestem hominem simul et Deum, in duas naturas, quantum pertinet ad rationem unicuique conuenientem, diuidendum. Deus enim uerbum, que ex Deo Patre est, splenduit in carne quia ex muliere est, uerumtamen non partiendum; unus enim ex utrisque Christus.ยซ Et iterum idem sanctus Cyrillus in secunda ad Successum epistola ita dicit: ยปSed ignorauerunt quod que per solum intellectum diuidi solent, non hec necessario etiam in alteritatem, que est per partes, omnimodo et specialiter a se inuicem  separabuntur.ยซ Sed et sanctus Basilius in quarto libro contra Eunonium, interpretans hoc quod est: Dominus creauit me, et ante omnes colles genuit me : ita scribit: ยปIntelligendum hoc quidem quod dicit, creauit, de eo qui formam serui accepit. In his autem omnibus non duo dicimus, Deum separatim, et hominem separatim, unus enim erat: sed secundum intellectum, utriusque naturam existimantes.ยซ Sed et sanctus Gregorius Theologus in libro secundo de Filio, docens nos quomodo in Domino nostro Iesu Christo oportet naturas que in eo sunt, secundum intellectum discernere, ita scribit: ยปCum  nature intellectu distant, simul diuiduntur etiam nomina, Paulum dicentem audi: Ut Deus Domini nostri Iesu Christi, Pater glorie : Christi quidem Deus, glorie autem Pater. Nam etsi utrumque unum est, tamen non natura, sed conuentu.ยซ Et sanctus autem Gregorius Nyssenus [Episcopus Nysse] in quarto libro contra Eunomium, eadem nos docens, ita scribit: ยปEt ne aliquis incorruptibili nature crucis passionem applicaret, per alia manifestius talem emendat errorem, mediatorem ipsum Dei et hominum , et hominem et Deum ipsum nominans: ut cum duo de uno dicantur, congruum intelligatur circa utrumque, circa deitatem quidem impassibilitas, circa humanitatem autem dispensatio passionis. Intellectu igitur diuidente hoc quod per misericordiam  quidem unitum est, ratione autem discernitur, cum hoc quidem, quod superpositum est et supereminens omnem sensum, predicat, altioribus utitur nominibus, super omnia Deum, et magnum Deum, et uirtutem Dei, et sapientiam , et talia uocans: cum autem passionum experimentum necessario propter nostram infirmitatem acceptum uerbis significat, ex nostro nominans utrumque hominem ipsum appellat, non communicans per uocem ad ceteram naturam eum qui significatur, sed ut circa utrumque pietas conseruetur.ยซ

His ita demonstratis per sanctorum Patrum doctrinam, cessent qui numerum naturarum que in Christo sunt, occasionem sui erroris faciunt, et earum differentiam [ob id differentiam negando, Grec.] numeri  recusatione negando, confusionem introducere conantur. Quomodo enim non est necessarius numerus, quo, ad significandam differentiam naturarum que in unam subsistentiam unite sunt, et non ad diuisionem per partes earum, usi sunt Patres? Demonstratio igitur undique, quod impium est dicere unam naturam siue substantiam deitatis et carnis Christi, et illud dicimus, quia nec secundum quod unam subsistentiam dicimus deitatis et humanitatis Christi, sic possibile est et unam naturam Christi dicere: quoniam non idem est natura et subsistentia. Omnes enim sancti Patres consonanter nos docent aliud esse naturam siue substantiam et formam, et aliud subsistentiam siue personam; et naturam quidem uel substantiam et formam, et hoc quod est commune,  significare; subsistentiam autem siue personam, hoc quod est speciale. Sin uero dixerint quidam, quod sicut una subsistentia composita dicitur Christi, sic oportet et unam naturam compositam dicere: ostendemus et hoc alienum esse a pietate. Unam enim naturam siue substantiam deitatis dicentes, tres ipsius confitemur [glorificamus, Grec.] subsistentias, in unaquaque subsistentia eamdem naturam siue substantiam cognoscentes. Et recte ex tribus subsistentiis unam subsistentiam uerbi ad carnem compositam esse dicimus. Nemo enim unquam ausus est in catholica Ecclesia dicere, quod sicut tres subsistentie, sic et tres nature sunt sancte Trinitatis: ut possibile sit dicere, unam naturam ex tribus naturis compositam esse ad carnem. Tres enim naturas in sancta  Trinitate solus Arius ausus dicere, tanquam blasphemus condemnatus est. Ideo igitur secundum rectam rationem, duarum naturarum dicimus unitionem, et unam subsistentiam: quoniam Dei Filius, cum esset secundum subsistentiam alter preter Patrem, eamdem autem naturam habens Patris, in sua subsistentia plasmauit sibi carnem animatam anima rationali et intellectuali: quod significat, humane nature unitum esse Deum uerbum, et non subsistentie seu persone cuiusdam. Est igitur Deus uerbum et incarnatus, una subsistentia in utraque natura cognoscendus: in diuina, in qua erat, prout dictum est, Qui cum in forma Dei esset ; et in humana secundum hoc quod est in similitudinem hominum factus . Et ideo [pie, Grec.] rectius dicat aliquis  unam subsistentiam Dei uerbi compositam, quam unam naturam compositam: quoniam cum per se absolute natura dicitur, non adiecta ei speciali cuiusdam persona, infinitum, et non subsistens aliquid significat: infinitum autem ad nichil potest componi. Sin autem aliquis et post tales rationes ad contentionem solam respiciens, opponere conatur, dicens quod secundum redditam nature rationem oportet et humanam naturam Christi suam subsistentiam seu personam propriam habere: manifestus est talis, quod ante subsistenti homini unitum esse dicit Deum uerbum, et affectualem factam esse unitatem. Due enim subsistentie seu persone secundum subsistentiam uniri non possunt. Qui igitur hec dicit, Dei potentiam uerbis humane sapientie euacuare festinans,  ignorat magnum pietatis mysterium, quod corde quidem creditur ad iustitiam, ore autem confessio fit ad salutem. Neque enim humana Christi natura per se absolute unquam dicitur, sed nec suam subsistentiam seu personam habuit: sed in subsistentia Dei uerbi, natura humana initium [initium existentie accepit, Grec.] ut esset, habuit: unde ipsum Deum uerbum immutabiliter hominem factum esse confitemur, et non in hominem quemdam uenisse; et eiusdem Dei uerbi incarnati esse natiuitatem ex uirgine, et propter hoc Dei Genitricem sanctam gloriosam semper uirginem Mariam esse. Ideo et ante incarnationem Dei uerbi, et post eius incarnationem, tres subsistentias dicimus Patris, et Filii, et Spiritus sancti. Non enim sancta Trinitas quarte subsistentie uel  persone adiectionem suscepit. Ex his igitur omnibus conuincuntur qui dicunt, ante unitionem duas naturas esse, quod ante plasmatum [subsistentem] dicunt hominem, et sic unitum esse Deo uerbo, secundum insaniam Theodori et Nestorii impiorum. Qui autem dicunt, quod non oportet post unitatem duas naturas in Christo, sed unam dicere, confusionem et phantasiam introducunt secundum Apollinarium et Eutychen impios. Sed isti quidem hec. Sancti uero Patres, post Dei uerbi incarnationem considerantes ea  ex quibus Christus est, et quod inconfuse manserunt nature, rectissime duas naturas, diuinam et humanam, in Christo esse dixerunt. Nec enim ante incarnationem due nature erant Domini, nec post incarnationem due nature una facte sunt, licet in una subsistentia cognoscantur.

 Hec autem et ex diuinis Scripturis et Patrum doctrina edocti, ad refutandos eos qui confundunt et  diuidunt diuine dispensationis mysterium, merito scripsimus, et non eo quod declaramus ea ex quibus est, et in quibus cognoscitur Christus, confusionem uel diuisionem diuine dispensationi facimus. Itaque glorificationem et unitionis rationem proferentes, unum Christum et Filium et Dominum, uerbum Dei incarnatum et hominem factum confitemur et adoramus cum Patre et Spiritu sancto. Hec ita cum uniuersali Dei Ecclesia confitentes [1 1Kb] , scire uolumus omnes Christianos, quod sicut unum Deum et Dominum habemus, ita et unam fidem. Una enim definitio fidei est, confiteri et recte glorificare Patrem, et Christum Filium Dei, et Spiritum sanctum. Istam confessionem conseruamus, in qua et baptizati sumus donatam quidem a magno Deo et Saluatore nostro  Iesu Christo sanctis suis discipulis et apostolis, ab eis autem predicatam in toto mundo. Trecenti autem decem et octo sancti Patres collecti in Nicea aduersus Arium, illo cum sua impietate condemnato, eamdem confessionem, id est, sanctum mathema et symbolum fidei tradiderunt sancte Dei Ecclesie; et post illos, centum quinquaginta sancti Patres Constantinopoli collecti aduersus Macedonium sancto Spiritui repugnantem, et Magnum Apollinaristam, illis condemnatis cum sua perfidia, secuti per omnia idem sanctum symbolum traditum a trecentis decem et octo sanctis Patribus, explanauerunt que sunt de deitate sancti Spiritus . Insuper autem et qui in Epheso prius collecti sunt sancti Patres aduersus Nestorium impium, et qui in Chalcedone  conuenerunt sancti Patres aduersus Eutychem impium, secuti per omnia predictum sanctum symbolum siue mathema fidei, condemnauerunt predictos hereticos una cum eorum impietate, et hos qui similia illis sapuerunt, uel sapiunt. Et super hec anathematizauerunt eos qui aliam definitionem fidei, siue symbolum, siue mathema tradunt accedentibus ad sanctum baptisma, uel ex quacunque heresi conuersis, preter traditum  a trecentis decem et octo sanctis Patribus, et explanatum a centum quinquaginta sanctis Patribus. His ita se habentibus, perspeximus et capitula supponere, quibus tam recte fidei compendiosa confessio, quam hereticorum condemnatio continetur.

I. Si quis non confitetur Patrem, et Filium, et  Spiritum sanctum, et Trinitatem consubstantialem, unam deitatem, seu naturam, et substantiam, et unam uirtutem et potestatem in tribus subsistentiis seu personis adorandam, talis anathema sit.

II. Si quis non confitetur eum, qui ante secula et sine tempore ex Patre natus est, Deum uerbum in ultimis diebus descendisse de celis, et incarnatum esse de sancta gloriosa Dei Genitrice et semper uirgine Maria, et hominem factum, natum esse ex ipsa, propter hoc eiusdem Dei uerbi duas esse natiuitates, [Suppl. eternam scilicet et] eam que est in ultimis diebus secundum carnem, talis anathema sit.

III. Si quis dicit alium esse Deum uerbum qui miracula  operatus est, et alium Christum qui passus est, aut dicit Deum uerbum cum Christo esse nascente ex muliere, uel in ipso esse tanquam alterum in altero, sed non unum eumdemque Dominum nostrum Iesum Christum, Deum uerbum incarnatum et hominem factum, et eiusdem ipsius miracula et passiones, quas carne sponte sustinuit, talis anathema sit.

Iu. Si quis dicit, secundum gratiam, uel secundum operationem, uel secundum dignitatem, uel secundum equalitatem honoris, uel secundum auctoritatem, uel relationem, uel affectum, uel uirtutem, unitionem Dei uerbi ad hominem factam esse, uel secundum homonymiam, per quam Nestoriani et Deum uerbum uocantes Christum, et hominem separatim  Christum nominantes, solo uocabulo unum Christum dicunt: aut si quis per bonam uoluntatem dicit unitionem factam esse, sicut Theodorus hereticus ipsis uerbis dicit, quasi placuit Deo uerbo homo, eo quod bene uisum est ei de ipso, sed non secundum subsistentiam Dei uerbi ad carnem animatam anima rationali et intellectuali unitionem confitetur, et ideo unam eius subsistentiam compositam esse, talis anathema sit.

u. Si quis per relationem, aut abusiue, Dei genitricem dicit sanctam gloriosam semper uirginem Mariam, aut hominis genitricem, aut Christotocon, tanquam Christo Deo non existente, sed non proprie et uere Dei genitricem ipsam confitetur, eo quod ipse qui ante secula ex Patre natus est Deus uerbum,  in ultimis diebus ex ipsa incarnatus et natus est, talis anathema sit.

uI. Si quis non confitetur Dominum nostrum Iesum Christum qui carne crucifixus est, Deum esse uerum, et Dominum glorie, et unum de sancta Trinitate, talis anathema sit.

uII. Si quis in duabus naturis dicens non tanquam in deitate et humanitate unum Dominum nostrum Iesum Christum, Deum uerbum incarnatum confitetur, nec ad significandam differentiam naturarum, ex quibus compositus est, sed pro diuisione per partem, talem excipit uocem in mysterio Christi, quasi separatim unaquaque natura suam habente subsistentiam, sicut Theodorus et Nestorius blasphemauerunt, talis anathema sit.

 uIII. Si quis in uno Domino Iesu Christo, hoc est Deo uerbo incarnato, numerum confitens naturarum, non intellectu differentiam earum, ex quibus et compositus est, excipit, ut pote non interemptam propter unitatem, sed pro diuisione per partem numero utitur, talis anathema sit.

IX. Si quis dicens unam naturam Dei uerbi incarnatam, non sic hoc intelligit, quod ex diuina natura et humana unus Christus effectus est, consubstantialis Patri secundum deitatem, et consubstantialis nobis idem ipse secundum humanitatem, sed quod deitatis et carnis Christi una natura siue substantia effecta est secundum Apollinarii et Eutychetis perfidiam, talis anathema sit.

 X. Aequaliter enim et eos qui per partem incidunt uel diuidunt, et eos qui confundunt diuine dispensationis mysterium Christi, reiicit et condemnat uniuersalis Dei Ecclesia.

Si quis non anathematizat Arium, Eunomium, Macedonium, Apollinarium, Nestorium, Eutychem, et eos qui similia ei sapuerent uel sapiunt, talis anathema sit.

XI. Si quis defendit Theodorum Mopsuestenum, qui dixit alium esse Deum uerbum, et alium Christum a passionibus anime et desideriis carnis molestias patientem, et ex profectu operum melioratum, et baptizatum in nomine Patris, et Filii, et Spiritus sancti, et per baptisma gratiam sancti Spiritus accepisse, et affiliationem meruisse, et ad similitudinem  imperialis imaginis in personam Dei uerbi adorari [adoratum], et post resurrectionem immutabilem cogitationibus, et impeccabilem omnino factum fuisse; et iterum dixit talem factam esse unitionem Dei uerbi ad Christum, qualem dixit Apostolus de uiro et muliere: Erunt duo in carne una : et super alias suas innumerabiles blasphemias ausus est dicere, quod post resurrectionem cum insufflasset Dominus discipulis suis, et dixisset: Accipite Spiritum sanctum : non dedit eis Spiritum sanctum, sed figuratim tantummodo insufflauit: sed et [Hic autem etiam Gr.] confessionem, quam fecit Thomas cum palpasset manus et latus Domini post resurrectionem, dicens, Dominus meus et Deus meus , inquit non esse dictam a Thoma de  Christo , sed ad miraculum resurrectionis stupefactum Thomam glorificasse Deum, qui Christum resuscitauit: et quod peius est, etiam in interpretatione quam in Actus apostolorum scripsit Theodorus, similem fecit Christum Platoni, et Manicheo, et Epicuro, et Marcioni, dicens quod sicut illorum unusquisque ex dogmate quod inuenit, suos discipulos fecit uocari Platonicos, et Manicheos, et Epicureos, et Marcionistas, simili modo et cum Christus dogma inuenisset, ex ipso Christianos uocari. Si quis igitur defendit eumdem Theodorum, qui talia blasphemauit, et non anathematizat eum, et eius conscripta, et eos qui similia illi sapuerunt, uel sapiunt, talis anathema sit.

 XII. Si quis defendit conscripta Theodoreti que exposuit pro Nestorio heretico aduersus rectam fidem, et Ephesinam primam sanctam synodum, et S. Cyrillum, et duodecim eius capitula, in quibus sceleratis conscriptis idem Theodoretus affectualem dicit unitatem Dei uerbi ad hominem quemdam, de quo blasphemans dixit, quod palpauit Thomas eum qui resurrexit, et adorauit eum qui resuscitauit; et propter hoc impios uocat doctores Ecclesie qui unitatem secundum subsistentiam Dei uerbi ad carnem confitentur; et super hec Dei Genitricem abnegat sanctam et gloriosam semper uirginem Mariam. Si quis igitur memorata conscripta Theodoreti defendit, et non anathematizat ea, talis anathema sit. Propter tales enim blasphemias ab episcopatu  deiectus est, et postea in sancto Chalcedonensi concilio compulsus est omnia contraria memoratis suis conscriptis facere, et rectam fidem confiteri.

XIII. Si quis defendit impiam epistolam quam ad Marim Persam hereticum Ibas scripsisse dicitur, que abnegat Deum uerbum hominem factum esse, et dicit non Deum uerbum ex uirgine incarnatum, natum esse, sed purum hominem ex ipsa esse natum, quem templum uocat, ut alius sit Deus uerbum, et alius homo; et super hec iniuriat Ephesinam primam synodum, quasi sine inquisitione et examinatione ab ipsa Nestorio condemnato, et sanctum Cyrillum uocat hereticum, et duodecim eius capitula impia dicit, Nestorium autem et Theodorum cum impiis eorum conscriptis collaudat et defendit. Si quis igitur, sicut dictum est, eamdem ipsam epistolam  uindicat, uel rectam esse dicit ipsam uel partem ipsius, sed non anathematizat eam, anathema sit.

Tali ergo impia epistola iuste anathematizata propter insertas ei blasphemias, Theodori et Nestorii impiorum sequaces conantur dicere, susceptam esse eam a sancto Chalcedonensi concilio. Hoc autem dicunt, sanctam quidem Chalcedonensem synodum calumniantes, nomine autem eius festinantes debita condemnatione liberari Theodorum, et Nestorium, et impiam epistolam, pro qua Ibas sepius accusatus, non est ausus eam suam dicere propter insertas ei blasphemias. Et hec demonstrabimus ex his que diuerse de ista causa mota sunt. In his enim que apud Photium et Eustathium [a Photio et Eustathio] Tyri acta sunt, cum accusaretur predictus Ibas de  iniuriis S. Cyrilli, manifeste confessus est, post unitatem Orientalium, que ad sancte memorie Cyrillum facta est, nichil iniuriosum de eo dixisse. Epistola autem plena predictis blasphemiis, pro quibus accusabatur Ibas, multas contra S. Cyrillum iniurias continens, facta esse ostenditur post unitatem ad Orientales factam, ex quo demonstratur Ibas eam abnegasse. Unde predicti Photius et Eustathius satisfacientes accusatoribus in scriptis definierunt, predictum Ibam omnia contraria epistole peragere, sicut iudicium ab eis de hoc datum significat. Sed cum Ibas non adimplesset ea que illi iudicauerunt, eiectus est ab episcopatu propter blasphemias predicte epistole, et Nonnus pro illo ordinatus est, qui et consedit in sancto Chalcedonensi  concilio. De eisdem igitur etiam Chalcedone accusatus memoratus Ibas, post lectionem impie epistole non est ausus eam suam esse confiteri, sed statim ipsis uerbis intulit, alienum se esse eorum que ei inferebantur. Unde sancta synodus, cum ei non sufficeret abnegatio Ibe, que facta est de impia epistola, compulit eum contraria ei peragere, id est reprobatam in ea rectam fidem confiteri, et Ephesinam primam sanctam synodum suscipere, et sanctum Cyrillum Patrem et doctorem ascribere que in eadem impia epistola iniuriantur, et Nestorium impiumque eius dogma anathematizare, que et impia epistola defendit et collaudat. Si igitur et ipse Ibas propter impiam epistolam sepius accusatus, non est ausus eam suam  dicere, sed etiam Chalcedonense sanctum concilium omnia ei contraria compulit eum peragere: quomodo eadem sancta synodus memoratam epistolam susciperet, et condemnationi impietatis que in ea continetur, sese subiiceret, a qua Ibam liberare festinauit? Quoniam autem omnes blasphemias epistole pretermittentes heretici, hoc solum ex ipsa proferunt, quod ad decipiendos simpliciores scriptor epistole dixit, hoc est, duas naturas, unam uirtutem, unam personam; demonstrabimus quod ipse etiam in hoc suam commiscuit impietatem. Cuius enim diceret duas naturas et unam personam, qui abnegat Deum uerbum incarnatum de sancta et gloriosa Dei Genitrice et semper uirgine Maria, et natum esse ex ipsa? Sed certum est, quod unicuique nature suam personam attribuit, sicut Theodorus et Nestorius in suis libris  blasphemantes exposuerunt, quos defendit scriptor epistole cum eorum impietate. Illi enim aperte dicentes duas personas Dei uerbi et Christi, quem purum hominem uocant, per affectualem coniunctionem, et per eamdem dignitatem et honorem unam personam apparere dicunt; sed et duarum naturarum unam uirtutem siue potentiam dicens scriptor epistole, manifestus est quod et in hoc memoratos hereticos sequitur, Theodorum quidem dicentem in diuersis libris de incarnatione impie expositis, Nestorium autem in multis quidem scriptis, et maxime in epistola scripta ad Alexandrum Hierapolitanum hereticum, quod duarum naturarum una est auctoritas, et una uirtus, siue potentia, et una persona [secundum unam] per dignitatem eumdemque honorem: ex  quo ostenditur, qui scripsit epistolam, secundum illorum perfidiam pro personis usus uocabulo naturarum. Una enim auctoritas, et una uirtus siue potentia, et una dignitas et idem honor, non in diuersis naturis, sed in diuersis personis eiusdem substantie dicitur, quod in sancta Trinitate confitemur. Unde et sancti Patres anathematizauerunt eos qui per auctoritatem, aut uirtutem, siue potentiam, aut dignitatem, aut equalitatem honoris, dicunt Deum uerbum unitum esse Christo; quem purum hominem uocant Theodori et Nestorii sequaces, sed non secundum subsistentiam Dei uerbi ad carnem animatum  anima rationali et intellectuali, unitatem factam esse confitentur.

 Et hec quidem sufficiebant ad conuincendam impietatem  eorum qui sceleratam epistolam uindicant: tamen et in fine scriptor eiusdem epistole ostendit suam perfidiam, dicendo quod oportet credere in templum, et in eum qui habitat in templo: per que aperte duas introducit personas. Sed et istam impietatem a Theodoro et Nestorio scriptor epistole edoctus est. Catholica autem Ecclesia talem condemnans perfidiam, non in templum, et in eum qui habitat in templo, sed in unum Dominum nostrum Iesum Christum, Dei uerbum incarnatum et hominem factum confiteri et credere tradit. Nihil autem mirandum est, si uocabulo naturarum usus est scriptor illius impie epistole. Solent enim heretici, ut simpliciores decipiant, uocibus quidem uti que ab orthodoxis pie dicuntur, rectum autem earum intellectum  et expositionem ad suam impietatem transferre: quoniam autem [interdum] eedem uoces, quando bene exponuntur et intelliguntur, cum pietate sunt; quando autem male ab hereticis intelliguntur et proferuntur, impietatem habent. Itaque Nestorium duas quidem naturas et unam personam dicentem, non confitentem autem earum unitatem secundum subsistentiam, Ephesina prima synodus, cuius auctores erant Celestinus et Cyrillus sancte memorie, non suscepit, sed condemnauit. Nos autem sanctorum Patrum doctrinam per omnia sequentes, et unitatem duarum naturarum, ex quibus Dominus noster iehsu Christus unus sancte Trinitatis, Deus uerbum incarnatus, compositus est, et quod earum differentia non interempta est propter unitatem, in superioribus  apertius demonstrauimus. Et sufficiebant quidem que prediximus, satisfacere eis qui nolunt contendere. Sed quoniam illi qui semel ad impietatem declinauerunt, et alia proponere conantur, necessario nos et tales eorum occasiones uanas ostendemus. Dicunt enim non oportere uituperare impiam epistolam, eo quod in aliquantis fertur codicibus. Sed si hoc aliquis secundum eorum dementiam sufficiat [F. suscipiat], oportet et Nestorium et Eutychem suscipi, quoniam plurima et de his in gestis continentur que apud synodum acta sunt. Sed nemo sapiens dictis eorum animum intendet. Que enim de hereticis proferuntur in synodis et pars gestorum fiunt, non ad liberationem inseruntur, sed ad maiorem condemnationem  eorum, et qui eis similia sapiunt. [1 1Kb] Quamuis autem exemplaria impie epistole que circumferuntur, in aliquibus codicibus, ut dictum est, inserta sint, tamen in authenticis in quibus sanctissimi episcopi subscripserunt, nullatenus inueniuntur. Oportet autem etiam illud attendere eos qui ueritatem perscrutantur, quod forsitan in conciliis quedam a certis ibi conuenientibus dicuntur, aut per fauorem, aut per contrarietatem, aut per ignorantiam. Nemo autem attendit ea que per partem a quibusdam dicuntur: sed sola illa que ab omnibus communi consensu definiuntur. Si enim aliquis secundum illos uoluerit attendere eiusmodi contrarietates, unaqueque synodus inuenietur semetipsam destruens. Propter hec igitur oportebat  eos, si sanctum concilium recte susciperent, non tales blasphemias ei applicare, sed sequi doctores catholice Ecclesie, et maxime sanctum Athanasium, qui fuit Alexandrie episcopus, et plurimos et magnos labores suscepit pro recta Christianorum fide aduersus omnem heresin, et maxime contra impiissimos Arianos. Ipsis enim Arianis ad decipiendos populos suo errori coniungentibus Dionysium, qui ante multos annos Athanasii [multis annis ante Athanasium] fuit Alexandrie episcopus, et dicentibus quod et ipse Dionysius similia eis sapuit, Athanasius magnus Ecclesie doctor multis modis ostendit in scriptis, rectam fidem Dionysium ab initio predicasse, nulloque modo participem Ariane impietatis fuisse. Isti autem heretica sapientes, suam impietatem eidem synodo applicare  festinant. Qualis autem est condemnatio, et qualis imminet maledictio eis qui in Patres peccant, docet nos et diuina Scriptura. Si enim Cham filius Ne  cum uidisset nudum suum patrem, quoniam non cooperuit patris corporalem nuditatem, sed egressus nuntiauit eam fratribus, et illi uestimento eam cooperuerunt, ipse quidem Cham, et illi qui ex ipso nati sunt, sub maledictione facti sunt; qui autem cooperuerunt, magnam benedictionem meruerunt: multo magis isti maiore et ampliore condemnatione digni sunt, qui ad synodum minime pertinentem infamiam, festinant per impietatem epistole, et Theodori, eidem sancte synodo applicare. Sed non ideo impia epistola, uel defendentes eam, condemnationem sue impietatis effugient: sed neque  Theodorus, qui paganos et Iudeos, et omnes hereticos impietate superat. Impio enim Theodoro non suffecit super alias eius blasphemias ad suum errorem male interpretari symbolum trecentorum decem et octo sanctorum Patrum, sed etiam contempto eo, aliud symbolum exposuit omni impietate plenum, in quo anathematizare ausus est eos qui aliter sapiunt uel tradunt, ut, quantum ad illius insaniam pertinet, omnes sancti apostoli et Patres condemnarentur. Hoc autem Theodori impium symbolum et in Ephesina prima synodo prolatum, et in Chalcedonensi recitatum, ab utraque synodo cum eius expositore, et eis qui illud suscipiunt, condemnatum est.

Quoniam autem quidam, uerba pro Theodoro facientes, cum proferuntur impia eius conscripta, propter  insertam eis blasphemiam confingunt quidem dicere quod impia sunt, ipsum autem qui talem impietatem euomuit, recusant anathematizare: miramur eorum dementiam, quod diuine Scripture contraria agunt, euidenter dicenti, quia equaliter horribilia sunt apud Deum impius et impietas eius . Actio enim cum auctore [actore] punietur: si autem similiter impietati horribilis est Deo et ille qui impie agit, certe separatus est talis a Deo, et anathemati iuste subiicitur. Anathema enim nichil aliud significat, nisi a Deo separationem, sicut in ueteri et Nouo Testamento iudicium de anathemate significat. Quod autem et Dominus eos qui non permanent in uerbo ueritatis ipsius, separatos esse ab Ecclesia dicit, in Euangelio secundum Ioannem Iudeos alloquens,  sic ait: Omnis qui facit peccatum, seruus est peccati. Seruus autem non manet in domo in eternum; filius autem permanet in eternum . Quod autem, quam Dominus nominat domum, diuina Scriptura Ecclesiam Dei uiui uocat, Apostolus testatur in Epistola prima ad Timotheum .

Si uero quidam dicunt, non oportere Theodorum post mortem anathematizari, sciant qui talem hereticum defendunt, quod omnis hereticus usque ad finem uite in suo errore permanens, iuste perpetuo anathemati et post mortem subiicitur. Et hoc in multis hereticis et antiquioribus et propioribus factum est, id est ualentino, Basilide, Marcione, Cerintho, Manicheo, Eunomio, et Bonoso. Hoc autem idem et in Theodoro factum est, et in uita accusato,  et post mortem anathematizato a sanctis Patribus, quibus si credere noluerint ut heretici eius defensores, uel impie epistole, quam ipsi defendunt, credant. Que licet Theodorum collaudet, manifeste tamen dicit, quod in Ecclesia a sanctis Patribus anathematizatus est, et ex illo plurima inquisitio facta est de eius conscriptis, ut pote plenis impietate. Hoc autem tunc faciebant catholice Ecclesie doctores, ne simpliciores legentes illius impia conscripta, a recta fide declinarent. Quod autem impii, licet non in uita in suam personam anathema susceperint, tamen et post mortem anathematizentur a catholica Ecclesia, ostenditur a sanctis synodis. Nicena enim synodus eos qui impii [impiam] Arii sectam colunt, sine nomine anathematizauit. Que autem Constantinopoli  congregata est, impiam Macedonii heresim similiter condemnauit; sed tamen sancta Dei Ecclesia et post mortem Arium et Macedonium nominatim anathematizat. Cum autem ex multis probationibus conuincuntur, quod superuacue et impie agunt qui Theodorum et impietatem eius defendunt, ad aliam uanam occasionem confugiunt, dicentes non oportere eum anathematizari eo quod in communicatione Ecclesiarum mortuus est. Oportebat autem scire eos quod illi moriuntur in communicatione Ecclesiarum, qui commune pietatis dogma, quod in uniuersali Ecclesia predicatur, usque ad finem seruauerunt. Iste autem usque ad mortem in sua permanens impietate, ab omni Ecclesia eiectus est. Itaque et omnis plenitudo Mopsuestene Ecclesie, in qua  episcopus dicitur fuisse [propter blasphemias, ob quas paganis] cum inuenisset quod paganis et Iudeis et Sodomitanis a sanctis Patribus connumeratus est, deleuerunt ipsi ex illo a sacris Ecclesie diptychis eius nomen, sicut gesta de hoc in eadem ciuitate apud concilium episcoporum illius prouincie confecta ostendunt. Miramur igitur Theodori sequaces, qui eum et impietatem eius tanquam suam defendunt, cum Ecclesia, in qua fuit episcopus, ut pote hereticum ex multis temporibus eum eiecerit. Quod autem ad condemnationem suam talem occasionem [pretextum] proponunt defensores Theodori, scire licet et ex ipso aduersus Iudam facto tremendo iudicio. Ille enim cum putasset latere eum qui occulta hominum cognoscit, sacramentis communicauit  cum apostolis: sed tamen nichil ei profuit quod cum dolo communicauit. Sed licet post mortem eius duodecim nominati sint discipuli, sicut Ioannes euangelista dicit: Thomas autem, qui Didymus dicebatur, unus ex duodecim, non erat cum ipsis quando uenit iehsu : tamen hoc non liberat Iudam a condemnatione, aut connumerari facit apostolis. Unde post ascensionem Domini, apostoli per suam sententiam eumdem Iudam etiam post mortem condemnauerunt, et alium pro illo introduxerunt . Quod autem uanam occasionem proponunt, dicentes non oportere hereticos mortuos anathematizari, et ex ipsis Domini uerbis ostendemus. Impios enim et adhuc uiuos, mortuos nominat, dicens: Dimitte mortuos sepelire mortuos suos : sicut iustos et iam  defunctos, uiuos nominat. Dicit enim de Abraham et Isaac et Iacob, quod Deus non est Deus mortuorum, sed uiuentium . Si ergo secundum uerba illorum non oportet hereticos mortuos anathematizari, nec uiri heretici anathematizabuntur, quos Dominus mortuos uocat, quia separati sunt ab ipso qui dixit: Ego sum uita , et secundum eos iam nec uiui, nec mortui heretici anathematizabuntur; et sine causa, secundum illos, apostolica doctrina  tradit anathematizari eos qui tradunt preter quod accepimus: sine causa sancte synodi hereticos condemnauerunt, sine causa et alii sancti Patres et doctores Ecclesie hereticos anathematizauerunt. Inculpent autem et Ieremiam prophetam dicentem: Exsecrandus qui opera Domini facit  negligenter ; et Dauid prophetam dicentem: Exsecrandi qui declinant a mandatis tuis ; et ut compendiose dicamus, omnem diuinam Scripturam in diuersis locis tales condemnationes impiis inferentem. Sin autem illi qui negligenter opera Dei faciunt, et peccant in mandatis eius, talibus condemnationibus subiiciuntur: quanto magis impius Theodorus, qui talia aduersus ipsum magnum Deum et Saluatorem nostrum Iesum Christum blasphemauit, iuste condemnatus est et anathematizatus?

Et hec quidem sufficiebant, super [superius] memoratas et aliis nostris libris insertas probationes, quas protulimus, ostendentes, quod oportet etiam post mortem hereticos condemnari, confundere eos qui Theodorum defendunt, et compescere a tali impietate.  Quoniam autem contensiose in iisdem permanent, etiam quod est amplius, dicimus quia quidam ex ipsis qui in Nicena sancta synodo conuenerunt, et exposite ab ea fidei definitioni uel symbolo subscripserunt, quoniam postea contraria sapientes apparuerunt, alii quidem uiui, alii autem post mortem anathematizati sunt a Damaso sancte memorie papa antiquioris Rome, et ab uniuersali Sardicensi synodo, prout testatur sanctus Athanasius. Sed et Chalcedonensis sancta synodus Domnum Antiochie factum episcopum post mortem condemnauit, quod solum ausus est scribere, oportere taceri duodecim capitula sancti Cyrilli.

Quoniam autem Theodori defensores heretici, omni propositione et conatu excidentes, presumunt dicere ad deceptionem ignorantium, quod sancte  memorie Cyrillus in aliqua parte epistole illum collaudauit; ex multis ostenditur, quod non conuenit eorum conamen dictis a S. Cyrillo in diuersis eius libris contra impium Theodorum, in quibus magis impium omnibus aliis hereticis eum ostendens, deinde non sustinens plurimas et maximas eius blasphemias contra magnum Deum et Saluatorem nostrum Iesum Christum dictas, exclamauit, ita dicens: ยปExpauit celum super hoc, et horruit amplius uehementer, dicit Dominus. O intolerabilem malignitatem, o linguam loquentem iniquitatem contra Deum, et in altitudinem cornu extollentem!ยซ (Et iterum: ยปImpone, homo, tue lingue ostium et seram, cessa cornu in altitudinem extollens, et loquens iniquitatem aduersus Deum. Quousque insultas patienti Christo? In mente habe  scriptum a diuino Paulo: Sic autem peccantes in fratres, et percutientes eorum infirmam conscientiam, in Christum peccatis . Et ut aliquid etiam ex propheticis loquar codicibus: Iustificata est Sodoma ex te , superasti paganorum uerbositates, quas contra Christum fecerunt, stultitiam existimantes crucem , nichil esse ostendisti Iudaice superbie crimina.ยซ His igitur ad condemnationem Theodori sic a sancto Cyrillo dictis, licet aliquis concedat, secundum illorum uerba sanctum Cyrillum aliquid pro Theodoro dixisse, neque hoc liberat illum a condemnatione. Inuenimus enim, quod multi sanctorum Patrum quosdam hereticos collaudauerunt, sicut et sancti Damasus et Athanasius et Basilius Apollinarium, et sanctus [sancte memorie] Leo Eutychen:  et tamen cognita eorum impietate, non propter hoc euaserunt heretici condemnationem et anathema, quod postea contra eorum personam et impietatem factum est. Tantus autem est furor defendentium Theodorum, quia presumunt aduersus Gregorium theologum, et Ioannem Constantinopolitanum mentiri, dicentes epistolas ad eumdem Theodorum plenas laudis eos direxisse: quod falsum est. Gregorius enim, cum in Constantinopoli pro ueritate laborans, conuersis per eum ab Ariana insania ad catholicam fidem populis, ad suam patriam reuersus est, epistolas quas heretici dolose proferunt, non ad Theodorum Mopsuestenum scripsit, sed ad Theodorum episcopum Tyanensem, que est secunde Cappadocie metropolis. Eiusdem autem prouincie sunt et  Nazianzus ciuitas, cuius fuerat episcopus idem sancte memorie Gregorius, et Arianzus predium, unde ortus fuerat. Hoc enim et ipse epistole aperte significant, memoriam facientes consuetudinum et collectionum, et eiusdem predii Arianzi, et aliorum prediorum eiusdem prouincie, et mensis uernacula lingua Cappadocum nominati, et Bosphorii [Bospori] episcopi sub eodem Theodoro constituti, qui tunc temporis Colonie ciuitatis eiusdem prouincie episcopus erat, et aliorum episcoporum, et chorepiscoporum, et monasteriorum, que sub Theodori iurisdictione erant, quorum usque nunc eadem nomina seruantur. Qualis porro communio Cappadocibus ad secundam Ciliciam, uel tunc, uel modo diuisa earum prouinciarum gubernatione? Et quos episcopos sub  se habere poterat Mopsuestenus episcopus, cum ipse sub metropolitano secunde Cilicie constitutus esset? Ioannes autem Constantinopolitanus scripsit quidem epistolam ad Theodorum Mopsuestenum, non tamen laudibus, sed querimoniis et increpationibus plenam, ut pote illo a bona conuersatione [pietate] lapso. Quoniam enim cum eo monachicam uitam in uno eodemque monasterio exercuit, conuersationis ibi facte eum admonuit: et pro his testimonium prebent Sozomenus, et Hesychius, et Socrates, et Theodoretus, qui multas pro Theodoro orationes et laudes fecit. Si autem testimonia proferunt Ioannis Antiocheni, et Orientalis concilii sub eo constituti, facta pro Theodoro, et eius impietate, necesse est eos, et illa suscipere, que  ad  condemnationem sancti Cyrilli, et reprobationem recte fidei fecerunt Ioannes et qui cum illo erant, nec non etiam que scripserunt, Nestorium et eius perfidiam diutius defendentes. Et hoc ostenditur ex diuersis eorum libris et epistolis, quas ad Theodosium  pie recordationis, et ad alios diuersos scripserunt.

 Et hec quidem sic se habent. Ut autem nichil subtilitatis pretermittamus, necessarium putauimus memorare etiam illa que ab Augusto sancte memorie Africano episcopo scripta sunt. Questione enim aliqua post mortem Ceciliani de eo mota, quod ab ecclesiastica traditione declinasse dicebatur, et propter hoc quibusdam a catholica Ecclesia separatis, scribit ad Bonifacium idem sanctus Augustinus, quod non oportebat, aliquos ideo separare sese a catholica Ecclesia.  Si enim uera essent ea que Ceciliano inferebantur, et manifestatus esset contrarium aliquid ecclesiastico statui sapuisse, etiam post mortem eum anathemati subiicerem. Sed et regula sancte synodi Africane statuit, episcopos qui suas facultates in testamento, uel ex intestato heretico relinquunt, oportere et post mortem anathematizari. Super hec autem omnia, quis ignorat ea que nostris temporibus in Ecclesia antiquioris Rome contra Dioscorum acta sunt? Qui cum nichil in fidem peccasset, tamen propter solum ecclesiasticum ordinem post mortem ab eadem sancta Ecclesia Romana anathematizatus est. Si igitur nichil in fidem peccantes episcopi, propter solum ecclesiasticum ordinem, et propter causam pecuniariam anathemati et post mortem subiiciuntur,  quanto magis Theodorus, qui in ipsum Deum peccauit? Quantum autem ad insipientiam dicentium non oportere anathematizari post mortem eos qui in sua impietate mortui sunt: oportebat nec eos qui iniuste condemnati sunt Patres post mortem reuocari, quale contigit in Ioanne sancte recordationis episcopo Constantinopolitane ciuitatis, ab uniuersali Ecclesia post mortem reuocato, et in Flauiano sancte memorie et ipso episcopo Constantinopolitane ciuitatis, iniuste quidem in uita condemnato, iuste autem post mortem reuocato, tam a sancte memorie papa Leone quam a sancta Chalcedonensi synodo. Ex hoc autem contingit secundum illorum uerba, hereticos quidem sanctis Patribus connumerari, ut pote liberatos debita eis condemnatione, sanctos autem Patres  iniuste condemnatos, hereticis coniungi, ut pote non soluta contra eos facta iniqua damnatione. Omnibus autem magis credendus [fide dignus] est Doctor Dominus et Deus noster iehsu Christus, de se dicens: Sic enim dilexit Deus mundum, ut Filium suum unigenitum daret, ut omnis qui credit in eum, non pereat, sed habet uitam eternam. Non enim misit Deus Filium suum in mundum ut iudicet mundum, sed ut saluetur mundus per ipsum. Qui credit in eum, non iudicatur: qui autem non credit, iam iudicatus est, quia non credit in nomine unigeniti Fili Dei . Et Spiritus autem sanctus per prophetam Dauid dicit , impios non resurrecturos in iudicio. Tali igitur Domini sententia prolata aduersus omnem impium, et nichil discernente inter uiuos et mortuos hereticos,  quomodo audent resistere tali sententie, et eos qui semel impie egerunt, et propter hoc iam a Domino condemnati sunt, dicere, non oportere post mortem condemnari? Et diuinus autem [etiam] Apostolus, qui Christum in semetipso habet loquentem, non solum aduersus homines, sed etiam aduersus angelos talem protulit sententiam, dicens in epistola ad Galatas : Sed licet nos aut angelus de celo euangelizauerit preterquam quod euangelizauimus uobis, anathema sit. Sicut prediximus, et nunc iterum dico: Si quis uobis euangelizauerit preter id quod accepistis, anathema sit. Et quis ita impius est, ut presumat dicere, quod Theodori impia scripta, uel pars eorum, tradita est aliquando sancte Dei Ecclesie, et non statim, qui ausus est aliquid tale loqui anathemati  subiectus est a sanctis Patribus?

Si quis igitur post eiusmodi rectam confessionem, et hereticorum condemnationem, saluo manente pio intellectu, de nominibus uel syllabis uel dictionibus contendens, separat se a sancta Dei Ecclesia, tanquam non in rebus, sed in nominibus solis et dictionibus posita nobis pietate: talis ut pote dissensionibus gaudens, rationem pro semetipso, et pro deceptis et decipiendis ab eo, reddet magno Deo et Saluatori nostro Iesu Christo in die iudicii. Amen.


Iustiniani imperatoris ad sanctam synodum epistola de Theodosio Mopsuesteno et reliquis.

Semper quidem studium fuit orthodoxis et piis imperatoribus patribus nostris, pro tempore exortas  hereses per congregationem religiosissimorum sacerdotum amputare, et recta fide sincere predicata, in pace sanctam Dei Ecclesiam custodire. Quapropter et Constantinus Magnus, Ario blasphemante et dicente Filium non esse consubstantialem Deo et Patri, sed creaturam, et ex non exstantibus factum esse, congregauit Nicee trecentos decem et octo Patres, et cum ipse concilio interfuisset, damnato et anathematizato Ario rectam fidem confirmare studuit: per quam diuini illi Patres confitentes Filium consubstantialem esse Deo et Patri, non uero creaturam et ex non exstantibus factum, usque ad hodiernum diem canitur. Theodosius autem senior, Macedonio negante deitatem sancti Spiritus, et Apollinario eius discipulo blasphemante incarnati Dei uerbi dispensationem,  et dicente Dei uerbum non assumpsisse mentem humanam, sed carni animam rationalem habenti fuisse unitum, congregatis in Constantinopolitana urbe centum quinquaginta Patribus, ac ipse particeps concilii effectus, damnatis et anathemate perculsis predictis hereticis una cum impiis eorum dogmatibus ac sectatoribus, curam adhibuit ut recta fides predicaretur. Theodosius uero Iunior, impio Nestorio dicente alium esse Deum uerbum, et alium Christum, ac uerbum quidem natura esse Filium Dei et Patris, Christum uero tantum ex gratia Filium impie introducente, et sanctam Mariam Dei genitricem esse negante; congregauit priorem Ephesinam synodum ducentorum sanctorum Patrum, et directis principibus qui deberent concilio interesse, iussit et  ipsum Nestorium adesse, et iudicium de eo fieri: diligentique examinatione facta, damnarunt et anathematizarunt Nestorium una cum sectatoribus eius. His autem ita subsecutis, cum insurrexissent contra sanctissimum Cyrillum sectatores impii Nestorii, conati sunt  rescindere sententiam contra Nestorium latam. Sed Theodosius imperator, defendens ea que ita recte contra Nestorium et impia eius dogmata fuerant iudicata, damnationis sententiam in eum factam ratam haberi curauit. Insuper autem cum et quedam alia crimina diuino Cyrillo apud imperatorem nugaciter impingerent, ad imperatorem Cyrillus in hanc sententiam scripsit: ยปPostquam mihi, piissime imperator, renuntiatum est, quosdam garrulos instar uesparum ferarum susurris  suis aures tuas personare, et maledicta in me eructare, nugantes me asserere Christi diuinum corpus celo delatum, et non de sancta uirgine assumptum; itemque duos filios de sententia Nestorii confiteri: existimaui debere me aduersus ipsos pauca in hanc sententiam dicere: O fatui, et nullius rei nisi calumniandi gnari, quomodo in hanc deuenistis sententiam, tantumque insanie concepistis? Omnino enim oportebat hoc uos perspicue sentire, totam fere nostram de fide disputationem inde ortam, quod nos sanctam Mariam Deiparam esse contendimus. Atqui si, ut illi dicunt, nos corpus Christi diuinum celitus uenisse, non ex ipsa natum dicimus, quomodo Deipara dici poterit? Quem enim peperit, si hoc uerum non est, quod secundum carnem pepererit Emmanuelem? Rideantur ergo qui hec et talia de me blaterant.  Non enim mentitur sanctus Isaias cum ita uaticinatur: Ecce uirgo in utero habebit, et pariet filium, et uocabunt eum Emmanuel, quod est, nobiscum Deus . Et haud dubie uerum dixit Gabriel archangelus ita Mariam alloquens: Ne timeas, Maria, inuenisti enim gratiam apud Deum. Ecce concipies in utero, et paries filium, et uocabis nomen eius Iesum: ipse enim saluum faciet populum suum a peccatis eorum . Cum autem Dominum nostrum Iesum Christum dicimus desuper de celo uenisse, non eo sensu dicimus, quasi putemus eum sanctam suam carnem de celo detulisse; sed sequimur sanctum Paulum, qui ita ait: Primus homo de terra terrenus; secundus, Dominus e celo .  Imitamur etiam et ipsum Dominum dicentem: Nemo ascendit in celum, nisi qui descendit de celo, Filius hominis . At uero quod ad carnem attinet, natus est, sicut diximus, ex beata uirgine. Sed quoniam uerbum Dei de celo descendens, seipsum exinaniuit, formam serui assumendo, filiusque hominis exstitit, cum tamen idem permaneret qui antea fuerat, scilicet Deus , cum iam unus intelligatur esse cum propria carne, dicitur de celo uenisse. Et nominatur etiam homo de celo, cum sit perfectus in deitate, idemque perfectus in humanitate: intelligiturque una esse persona. Unus enim est Dominus iehsu Christus, tametsi naturarum discrimen non ignoretur, ex quibus ineffabilem illam dicimus factam  unitionem. Fatemur itaque uerbum, unigenitum Dei Filium, Deum esse perfectum, et perfectum hominem corpore et anima ratione predita constantem; quod ad deitatem attinet, ex Patre natum ante secula, eumdem autem ultimis temporibus propter nos et propter nostram salutem ex Maria uirgine secundum humanitatem: consubstantialem Patri secundum diuinitatem, et consubstantialem nobis secundum humanitatem. Duarum enim naturarum facta est unio. Inde est, quod unum Christum, unum Filium, unum Dominum confitemur, atque etiam sanctam uirginem uere fuisse Deiparam, ideo quod Deus uerbum carnem induit et homo factus est, atque in ipsa conceptione sibi uniuit templum, quod ex ipsa assumebat. Si placet, exempli loco accipiamus nostrum  ipsorum compositionem, quatenus homines sumus. Constamus nimirum anima et corpore. Ac uidemus duas naturas, aliam corporis, aliam anime; hominem uero, ex utriusque unitione facta, unum: neque compositio ex duabus naturis efficit, ut pro uno homines duos cogitemus; sed unum  intelligimus hominem ex anima et corpore compositum. Si enim hoc tollamus, ex duabus et differentibus naturis unum et indiuulsum Christum ab unitione existere, dicent aduersarii: Si una natura totius Christi est, quomodo potuit humanam naturam induere, aut quam carnem sibi propriam asciscere? Eos autem qui dicunt contemperationem, confusionem aut mixtionem naturarum uerbi Dei cum carne factam, palamiis ora obturare tua pietas dignetur.ยซ Post hec autem  Cyrillo mortuo, emersit monachus quidam et archimandrita nomine Eutyches. Hic non exiguam populi partem sibi adiunxit, Nestorii sectam et impium eius dogma approbans, ac dicens carnem Domini non esse consubstantialem nobis. Et rursum quidem non multo post diabolica manu preualente, aliud Ephesi concilium latronum, et nequaquam sanctum cogitur: misso ad id etiam Flauiano Constantinopolitano, cum penes Dioscorum Alexandrine episcopum summa rerum ibi esset. Diuinus autem Flauianus defendens orthodoxam fidem, occiditur: priori uero Ephesine synodo auctoritas abrogatur, subscribentibus quibusdam episcopis lethali ui compulsis, inter quos fuit etiam Basilius Seleucie episcopus. Hinc cum publice docerentur Nestorii, Dioscori et Eutychis perniciosa  dogmata, magnique presertim in Oriente existerent tumultus, occisi sunt Proterius sacerdos magnus, et alii plurimi. Eo rerum statu Marcianus diuinitus creatur imperator: qui coacto Chalcedone sexcentorum triginta Patrum concilio, presentibus Dioscoro et Eutyche, in eo una cum ipsis interfuit: ibique damnantur quidem Dioscorus et Eutyches, et iterum Nestorius anathematizatur: Theodoretus autem, Ibas et Basilius Seleucie episcopus recepti sunt, cum tamen priori [lege prius, ut infra] concilio subscripsissent. Et ita abolitis predatorie synodi actis et damnatis, concordia a sanctis Patribus inter omnes conciliata est. His quatuor conciliis sic actis et confirmatis, et auctoritatem in Ecclesia Dei obtinentibus, Nestorii sequaces denuo suam heresim confirmauerunt  opera Theodori Mopsuesteni, qui multo peiora quam Nestorius eius discipulus blasphemauit. Nos igitur sequentes sanctos patres nostros, et uolentes rectam fidem sine ulla macula conseruare, hortamur uos, ut huius quoque blasphemias examinantes, de eo sectatoribus eius sententiam feratis. Nam preter innumera alia que impie in Christum Deum nostrum maledicta euomuit, id quoque protulit, alium esse Deum uerbum, alium Christum, qui animi perturbationibus et carnis cupiditatibus molestiam ipsi exhibentibus, paulatim a deterioribus desistens, factorum profectu in melius euaserit, inculpataque optime uite ratione usus sit. Qui, ut purus homo, in nomine Patris, et Filii, et Spiritus sancti baptizatus, per baptismum gratiam Spiritus sancti consecutus, adoptione sit dignatus; et ad similitudinem  regie imaginis Christus in persona uerbi  Dei adoratus, post resurrectionem animo constanti et peccatorum uacuo fuerit. Preterea pronuntiauit eam fuisse uerbi cum Christo unitionem, que est ab Apostolo dicta uiri cum muliere: Et erunt duo in una carne . Ad hec uos hortor, ut ea etiam examinetis que a Theodoreto et Iba male scripta sunt contra prius Ephesinum sanctum concilium, contraque eos eodem modo sententiam feratis.

 Patres, his rursum accurate consideratis, responderunt: Chalcedonense sacrum concilium Theodoretum et Ibam grauiter uerbis insectatum, non alia conditione in gratiam recepit, quam ut prius sua damnarent mala scripta, et Theodorum ac Nestorium. Nos autem preter reliquos omnes hereticos a dictis quatuor sanctis conciliis damnatos, atque Ecclesia exclusos, damnamus etiam atque proscribimus Theodorum, qui fuit Mopsuestie episcopus, eiusque impios  libros: nec non ea que Theodoretus male scripsit contra ueram fidem, et duodecim sancti Cyrilli capita, ac primam sanctam Ephesinam synodum, et pro defensione Theodori ac Nestorii. Preterea damnamus etiam epistolam quam Ibas fertur scripsisse ad Marim Persam, que negat uerbum Dei ex sancta uirgine Deipara Maria incarnatum hominem esse factum, et diuum Cyrillum pro heretico traducit; ac primam quidem Ephesinam sacram synodum reprehendit, ut que incognita causa Nestorium damnauerit; duodecim autem capitula sancti Cyrilli conspuit, Nestorio uero et Theodoro eorumque impiis scriptis et opinionibus patrocinatur. Quapropter effrenes hereticorum istorum linguas, impiissimaque scripta, ipsosque ad extremum in falsis suis opinionibus ac  malitia perseuerantes, optimo iure patri mendaciorum diabolo annumerantes, dicemus: uadite in lumine ignis uestri, et in flamma quam concepistis .





IUSTINIANI IMPERATORIS EPISTOLA ADuERSUS NONNULLOS, IMPIUM THEODORUM ATQUE INIQUA EIUS DOGMATA, ET EPISTOLAM IBAE DICTAM, NEC NON THEODORI LIBROS CONTRA CATHOLICAM FIDEM, SCRIPTIS PRUPUGNANTES. [1Kb] 



, , , .


, , , ยป , , ,ยซ , , , , , , , , ,  , , , , , [F. ] , [F. ], , , , , ยป ยซ , , ยป , , ยซ , .  , [F. ] . agugr , , . , , , , , ,  , , , , .

 , , , , , , , , , , , , . , ,  , . , [F. siue ] , , , , , , , , , , , ,  , , , . , , , , . , , , . , ,  , , , , . , , , , , , .  , , , . , , , , , , . . , , , , .  , , ยป ,ยซ , ยป , , ยซ , ยป :ยซ , ยป , , .ยซ , , , , , ,  , , , .

, , ,  , , , , , . ยป , , , , , , , , , , , , , , , .ยซ  ยป , , , , .ยซ ยป , , , , , , , , , , , .ยซ  ยป [* 24Kb] , , . , , , , , .ยซ . ยป , , . . , , .ยซ ยป , .ยซ

 , , , , , . , . ยป . .  , . , , .ยซ

, ,  , , , , , , , , . , , , ยป .ยซ  , , , .

, , , ยป , .ยซ , , ,  , ยป , . , . , , , , , , , , ,--- , , , .--- ,  , , , .ยซ

, , , , ยป , .ยซ , , , , , . ,  , , .

, , ,

ยป , , , [* 52Kb] , ยซ ยป , , , ,  , , , , , , , , , , , , , , , , , , , , .ยซ

, . , , ,  , , , . , , , , , , , , .

 , , , , , , ยป , , , , . , , , .  , , .ยซ , .

, , , . [F. ], , . .

 , , , , . , , . , , . , . , ,  , . , , , . , , , , , , , , .  , . , , , , , . , . , , . ,  , . , , ยป ยซ , , , . , ยป , , ,  , , , , , , , . , , , , , , . ,  , , .ยซ

, , , ,  , , , , , , , , .

 ยป . , , , .ยซ  ยป , , , , , , , .ยซ , , , , , , , , . ยป , , , . ,  . , , , , , , , . , .ยซ ยป , , , , , , . ,  , , , .ยซ ยป , . , , , [F. ] , , , , ,  , .ยซ

. , , , . , ยป , ,ยซ .  ยป , , .ยซ ยป , , , , .ยซ , , , , , , , , , , , .

 , , , , , , , , , , , . , . ยป ,  , , , ,--- , , , , , , ,------ , --- :  ,  .ยซ ยป , , , , , , , ,  . , , , , , , , , .ยซ

, , , , , ยป  ,ยซ , , , . , ยป , .ยซ , , , , , , ยป , .ยซ ,  , , ยป ยซ , .

ยป ยซ , , . , ,  , , , , , , , . , . , . [] .

 , ยป ,ยซ ยป ,ยซ ยป , , , .ยซ , , , , , , , , , ยป , .ยซ  ยป , , .ยซ , , , , , , , .

 , ยป ,ยซ , , , , ยป ,ยซ , ยป .ยซ , ยป ,ยซ , . , ยป ,ยซ . , , , , .

, , .  , , , , , , , .

 ยป ยซ , , , . ยป . [F. ]  , , , , , . , , , , , , .  , , .ยซ , , ยป . . , , , , , ,  , , .ยซ ยป  , . , . , , , , ,  , . . , .ยซ

ยป , , , . , . , ,  , , , , .ยซ

, ยป , ,ยซ ยป , , , , .ยซ  ยป , , , ยซ ยป , , , .ยซ

ยป , , , ,  , , , , .ยซ ยป , , . , , , , , .ยซ

 , , , . , , , , , , , . , , , , .

 , , , , . , , , , , . , , , , ,  , , , , . , , . , , , , , . , , , ,  , , , ยป , , . , , , ,  , .ยซ , , . ยป , , , , , , , . , . , , , . , .ยซ , , , , , .

  , , , . , , , . , ยป , ,  , , .ยซ ยป , , , , , , , .ยซ ,  , . , , , ยป , , , , , , , , .ยซ  ยป , . , , , , .ยซ ,

 , , , , . , , , , , , , ,  , , , , , , , , , , ยป .ยซ

, ,  , , , . , , , , , , . , [F. ] , , , , , .  , , . , , , , .

ยป , .ยซ , , .  , . , , , , , , , .

, , . ,  , , , , . , , , , , , , , , ,  , , , . , . , , , , ยป , , , .ยซ ยป, ,  . . , [leg. ] , , . , , .ยซ ยป , , .ยซ ยป .  , , , . , . , .ยซ ยป , , , , , , .ยซ . , , ,  . , . , , , . , , . , . , , , ,  , . , . , , . , , . , , , , ,  , , , .

, , , , , , , . .  , .

, , , , , , , , , .  , , , , , , .

, , [1 27Kb] ,  , , , , , , , , . , , , . .

 , , , . , , , , , , , .

  , , , , , . , , , , , , , , , , ยป ,  .ยซ , , , , , , , , , , . , ,  , , , , , .

, , . ,  , , , . , , , , , , ,  . , , , , , , . , . , , sb , .

 , , , , , , ยป [ ], , .ยซ  , . , .

, , , , , , , . , , , ,  . , .

, , , , , , , , . , , , , , ,  . , , , . , , , , , , .

,  , , . , ยป ,  . ,  , . , . , , , , , , , , , , . .

 , , , egr , , , [F. supp. ] , , , , , , , , , .  sfgr sfgr , sfgr sfgr , . sfgr , sfgr sfgr sfgr sfgr sfgr.

sfgr, sfgr, , sfgr, sfgr sfgr, sfgr , , , sfgr , sfgr sfgr sfgr, sfgr sfgr sfgr, [In Cod. ] sfgr  sfgr sfgr sfgr sfgr sfgr , .

, , , , , , , , , , , , ,  , , , , .

, , , ยป  , , , .ยซ , , , , , , , ,

 , , ยป  , , , , , .ยซ

. , , , , . ยป , , , , ,  , , , , .ยซ , , , , , , ยป , ,

 , , , . , , , , , , .

 , , , , , , , , . , . , .  , , , . , , .

, , , , . , ,  . . , , .

, , , , , , , . ,  , ,  , , , , .

, . , , , , , , , ,  . , , , , . . . . .


.



Exemplar epistole a piissimo atque Christianissimo imperatore Iustiniano perscripte aduersus nonnullos impium Theodorum atque iniqua eius dogmata, et epistolam Ibe dictam, nec non Theodoriti libros contra catholicam fidem, scriptis propugnantes [a 1Kb] .


Litteras uestras accepimus, quas cum legeremus, uehementer mirati sumus, uos minime ad eam dominicam institutionem aduertentes animum, qua dictum est: Discite a me quia mitis sum et humilis corde , in id fastigii esse sublatos, ut nichili faciendos uniuersos Ecclesie Dei antistites iudicetis, uos autem solum pre ceteris iustitiam consecutos esse arbitremini; eius propterea Pharisei similes, qui iustificatus non est, quod publicanum condemnasset iniquitatis . Cumque uos haud ab ceteris sacerdotibus dissimilia sapienter sentire speraremus, inopinato inuenimus, dogmata a uobis cum Deo rectaque fide eius pugnantia sustineri, simulque eiusmodi impietatem omni conatu defendentes, id  uobis presidio sumere, quod apostolis pares uos esse iactetis, neque fas esse, ut a quopiam imperitie atque ruditatis reprehendamini, propterea quod Deum etiam ipse rudibus atque agrestibus hominibus mandauerit Euangelii sui predicationem. Ac nos quidem, cum agrestes uos nominaremus, ea usi sumus loquendi ratione, propterea quod ecclesiasticas regulas atque traditiones negligentes, ipsiusque orthodoxe fidei imperiti, eam impietatem propugnaretis. Apostolos namque, quos uobis agrestes appellare libuit sibi preelegit Deus, Spirituque suo atque sapientia repleuit, eaque ratione preparatos misit, ut gentibus que ignorant Deum, duces essent ad semitam ueritatis. Itaque Apostolis ipsis unice dictum est: uos estis lux mundi , lucidi ergo  estote, quemadmodum ipsis iterum subiectum est a Domino: Nolite cogitare, neque quid loquamini, neque qua de re laturi sitis testimonium . Ausi estis uosmetipsos apostolis comparare, omnesque sacerdotes iniuria lacessere non estis ueriti, atque adeo a uobis neglecte sunt ecclesiastice sanctiones, ut id moliri per summam audaciam institueritis, quod nulla unquam Christiane religionis etate fieri a quopiam tentatum est. Beatissimis uidelicet patriarchis mutuam traditionem omni tempore inuiolatam uicissim custodientibus, nemo unquam, nisi qui palam heretica uesania captus esset, Ecclesiam schismate diuisit, quod uos impresentiarum ut fieret curauistis. Cui quidem malo quod patrare aggressi estis, ut ipsi medeamur, uehementi flagramus  desiderio, qui nimirum opere ac scriptis id unum contendimus, ut resipiscatis. Iam uero, cum in hanc sententiam scripseritis, a nobis diligenter curatum esse, ut tria hec capitula, Theodorus scilicet cum scriptis suis, epistola que Ibe dicitur, Theodoritique pariter scripta condemnarentur, hoc animo, ut uoluntati nostre fieret satis, quod incredibili cupiditate incenderemur, ut a catholica separarentur Ecclesia: cognoscite, id minime a nobis eorum causa factum fuisse; sed primo quidem quod grauiter commoti essemus eorum capitulorum impietate, post autem, quia non defuerant, qui suppresso Nestorii nomine, Nestorii tamen studentes partibus, erroneam eius fidem inducere niterentur, Ecclesieque tribuere non uererentur eorum capitum impietatem.

 Quanquam igitur capitulorum iniquitas manifesto pateret, tamen nichilo secius Ecclesie Dei antistites in unum congregatos interrogauimus quid de his decernerent esse sentiendum; qui cum perspicuo testimonio ostendere uellent eiusmodi errores, neque Ecclesie probari, neque ullo unquam tempore probatos esse; eam impietatem initio a sanctis Patribus predamnatam suo omnes suffragio rursus proscripserunt. Qui porro ob trium capitulorum defensionem, ab Ecclesia diuisi sunt, ii tacent omnino: plane namque intelligunt, minime posse hec ab eo qui Christianus nominetur defendi; ceterum aperte sancte Chalcedonensi synodo aduersantur, que Fidei doctrinam definiuit in Nestorii, Eutychetis errorumque ab ipsis inuectorum condemnationem. Qui uero  rectis Ecclesie dogmatibus aduersantur, omni contentione nituntur, ut prefata tria iniqua capita, ceu ab Ecclesia Dei admissa sustineri iudicentur, ut hac uidelicet ratione, simpliciores decipiant, populusque Christianus schismate diuidatur. Itaque cum duo potissimum  scripseritis: alterum nempe, recte inibi contra Apollinarium disputatum esse; alterum uero, epistole scriptorem, et si uideatur S. Cyrillum principio iniuria lacessere, hanc tamen irrogate ab se iniurie labem circa finem depulisse; quapropter opere pretium esse, ut impia ea epistola catholica esse iudicetur: hoc primum pro certo habetote, uos neque uerborum contextum, neque sententiarum uim illius impie epistole percepisse.  Non enim aduersus Apollinarem concludit, sed sanctum Cyrillum ipsum Apollinaristis annumerat, atque tantum abest ut circa eius finem quidpiam ex iis que aduersus sanctum Cyrillum pronuntiata sunt, reuocatione castigetur, ut circa extremum potius eius scriptor in Cyrillum deterius debacchatus esse uideatur. Quamobrem id ipsum principio, simulque uniuersam huius que Ibe nuncupatur epistole impietatem, eorumque que ad nos misistis capitum insaniam argumentis ostendemus. Cum enim ea omnia que scripsistis, legissemus, grauissimo affecti sumus dolore, uos eius urbis ciues, in qua semper ad hec usque tempora unice seruata fuit recta fides, in tantum errorem esse prolapsos. Quapropter necessarium esse existimauimus aduersus  predicta capitula ad uos scribere, atque de eorum impietate uos ipsos admonere, ut ab iniquo preceptore uestro, qui ea monumentis mandauit litterarum, recedatis. Etenim cum is sibi proposuisset in animo uos in deceptionem inducere, nonnullas ex diuinis litteris sententias hausit, quibus in prauam significationem contortis, impie illius epistole opiniones nonnullas confirmare aggressus est, quemadmodum hereticis fuit semper in more positum, quedam diuinarum litterarum testimonia peruertere, atque in contrariam intelligentiam detorquere. Itaque uel preceptorem uestrum, minime anonymam eam epistolam perlegisse existimamus, uel mala admodum fide, nonnulla legisse quidem ipsum, reliqua uero, que multo deteriora essent, silentio preteriisse.  Cum enim in ea epistola de beato Cyrillo atque impio Nestorio narretur, proscidisse eos sese inuicem conuiciis; atque affirmasse Nestorium minime Deiparam esse beatam uirginem, ut ipsam nominari permultis ex Pauli Samosateni heresi placebat; Cyrillum contra, qui Nestorii errorem refutare niteretur, lapsum pariter esse, inque Apollinarii dogmata descendisse: luce clarius est epistole eiusdem scriptorem Nestoriana dementia preoccupatum agnosci, qui Nestorium sanctam Mariam uirginem Deiparam fateri detrectantem, suspicionis tantum aduersus se locum quibusdam tribuisse; minime uero exinde hereticum demonstrari contendat: Cyrillum autem sanctum Ecclesie doctorem in Apollinarii heresim incidisse diserte tradat, propterea quod  ipsum Deum uerbum incarnatum esse dixerit, atque assumpsisse humanitatem. Hec autem uerba, ut superius animaduertimus, preteriit preceptor uester, plane perspiciens, eum qui Cyrillum lapsum esse in heresim tradat, contendatque hereticas ipsum defendisse sententias, in uniuersam Ecclesiam damnationis ferre iudicium, cum uniuersa scilicet Cyrillum, ut Patrem colat atque doctorem. Ceterum qui fieri potuit ut non exhorresceret hereticum dicens Cyrillum, propterea quod Deum uerbum hominem factum esse docuerit: indeque consequi subiungens, ab Cyrillo hec docente discrimen inter templum in eoque inhabitantem non admitti? Hac quippe aiendi ratione non sanctum Cyrillum criminatur, sed Euangelistam, uerbum carnem factum esse   diserte pronuntiantem, sed prophetas omnes, qui uerbi Dei aduentum per carnem predixerunt, Ieremiam potissimum dicentem: Hic Deus noster: alius aduersus eum non estimabitur: post hec in terris apparuit, et cum hominibus conuersatus est , atque Isaiam aientem similiter: Puer, Deus fortis : sed apostolum pre ceteris Paulum, cuius hec est in Epistola sua ad Ephesios sententia: Qui descendit, ipse est et qui ascendit super omnes celos, ut impleret omnia . Si igitur desipienti doctori uestro assentiri uelimus, prophetas, euangelistas, apostolos hereseos accusabimus, qui Dei uerbum dixerint hominem factum esse, quasi his loquendi modis admiserint conuersionem Diuinitatis in humanitatem. uerum qui Deum uerbum hominem factum esse non confitentur, iidem manifeste Christum purum hominem faciunt, per gratiam tantum Filii Dei nomine decoratum, quemadmodum erronea Nestorii Theodorique magistri ipsius sententia constituitur

Diuine namque Littere, atque his inherentes sancti Ecclesie Patres ipsum Deum uerbum inuisibile,  corporis expers, lumen de lumine, ante secula et tempora ex Patre genitum, hoc idem aduenisse, et incarnatum esse, et hominem factum esse disertissime confitentur. Sanctus enim Gregorius in sermone de Theophaniis, seu de Christi Natiuitate hec habet: ยปIpsum Dei inuisibile uerbum, ille seculis antiquior, ille incomprehensibilis, ille incorporeus, illud lumen ex lumine, ex principio principium, fons uite et immortalitatis, illa archetypi expressio, illud immotum sigillum, illa per omnia similis imago, ille Patris terminus et ratio; ille, inquam, ad imaginem suam se confert, et carnem ob earnem gerit, et anime intellectuali propter animam meam iungitur, ut simile per simile repurget, atque humana omnia, excepto peccato, suscipit, conceptus quidem ex uirgine,  animo, et corpore a Spiritu prepurgata; nam et Natiuitatem honore affici, et uirginitatem preferri oportebat.ยซ Simili prorsus modo Athanasius edisserit in ea oratione que aduersus Arianos est, de Spiritu sancto. ยปIlle, inquit, qui sursum in celis ex Patre genitus erat ineffabiliter, inexplicabiliter, immutabiliter, eterne: ipse in terris deorsum genitus est in tempore ex uirgine Maria.ยซ Basilius pariter octauo libri ad Amphilochium capite sic scribit: ยปNeque enim celum ac terra, immensaque maria, nec animantia, uel in aquis, uel in terris degentia, nec plante, nec astra, nec er, nec hore, nec multiplex uniuersi ornatus excellentiam potentie illius nobis perinde commendant, atque quod Deus incomprehensibilis sic per carnem conflictatus est, ut  ipsa diuinitas nichil pateretur, quo nobis sua morte largiretur immortalitatem.ยซ Sanctus etiam Augustinus Africane cuiusdam ciuitatis episcopus, in expositione Symboli disserit in hunc modum: ยปProtulit tibi [Grec. profer et tu] Habacuc propheta de Christo testimonium: Domine, inquiens, audiui auditionem tuam, et timui, intellexi opera tua, Deus, et expaui. Quenam opera Dei hic admiratus expauit? Num mundi creationem? Nequaquam. Cur autem expauerit, accipe. In medio, inquit, duorum animalium cognoscentur opera tua, Deus, quoniam tu Deus uerbum caro factum in medio duorum animalium innotesces. Qualis cum esses, usque quo descendisti! Obstupefacere me fecisti, quoniam uerbum, per quem facta sunt omnia, in presepe natus es.ยซ Horum similia sanctus Leo Romanus pontifex habet in epistola ad Flauianum archiepiscopum Constantinopolitanum. ยปImpassibilis, inquit, Deus non dedignatus est esse homo passibilis, et immortalis mortis legibus subiacere.ยซ

 In hanc igitur sententiam diuine Littere sanctique Patres loquuntur, uestra scilicet sententia castigandi, tanquam carnis diuinitatisque confusionem inducentes, cum ipsi quoque Dei uerbum hominem factum esse diserte pronuntient, eadem prorsus ratione qua Cyrillum aientem, ipsum Dei uerbum hominem factum esse, quasi confusionis hoc aiendi modo inuectorem, traduxistis. Ceterum epistole illius auctorem Theodori deliramentis captum negasse Deum uerbum hominem factum esse fateri, ex his manifeste conclusimus, que ab ipso ad hereticum Theodorum contra impium Apollinarium scripta sunt. Hec quippe in quarto sermone scribit: ยปDixisti quosdam ex nostris nonnulla sentire que nunquam iis probata sunt qui ecclesiasticis dogmatibus adherere student. Cum enim ab iis sciscitati essemus,  num Dei uerbum hominem factum esse faterentur, affirmans protulere responsum. Quis autem meriti [F. mentis] compos Deum uerbum factum esse dixerit, ut a uobis proponi solet, nisi qui primum dementie uestre morbo sit affectus? Nos porro Deum hominem assumpsisse constanter fatemur, ceterum hominem factum esse, quemadmodum exprimere uobis consuetum est, nulla ratione dici toleramus.ยซ

Cum itaque ex iis que ad Theodorum scribit, ostendat cum huiusce deliramentis epistole impietatem egregie conuenire, quomodo non quisque iustus, cuius sit in Dei uerbo incarnato homineque facto  locata spes, Theodorum, unaque impiam simul epistolam condemnabit? Cum autem id uehementer probetis, quod in exsecrabili ea epistola traditur, doctrinam nimirum qua uerbum Deus incarnatus homoque factus dicitur, discrimen inter templum atque in templo inhabitantem sustollere, cognoscite naturarum diuersitatem, ex quibus unicus Christus Deus atque Saluator noster constituitur, recte ab sancta Dei Ecclesia predicari; ceterum templi hoc, atque in ipso inhabitantis discrimen a nemine unquam sanctorum Patrum fuisse propositum, sed ab impiis solum Theodoro atque Nestorio excogitatum, quod duas exinde personas inducere decreuissent. Quod si quandoque diuine Littere sanctique Ecclesie Patres hac quoque templi translatitia usi sunt  appellatione, id tamen, ut significarent tantum Unigeniti Filii Dei corpus adhibuere, eo prorsus modo quo de ipso inquit Euangelista: Ipse autem loquebatur de templo corporis suis . Neme porro hec in unica Christi persona inuexit discrimina, quasi alia in alia sit, uerum distinctionem tantum naturarum admiserunt, ex quibus unus Christus perficitur, non commixtionem passus, neque diuisionem.

uos itaque illius epistole impietatem defendentes, qua Deum uerbum hominem factum esse negatur, manifesto duplicis in Christo admisse persone redarguimini, atque hoc modo de Christo, tanquam puro homine deliria docentes, in eamdem de ipso sententiam loquimini, qua de credentibus dictum est ab Apostolo: Quoniam templum Dei estis uos, et Dei Spiritus inhabitat in uobis ; ita ut, si erroris uestri habenda sit ratio, nullum iam supersit  nos homines inter Christumque discrimen, iuxta id quod Theodorus hereticus illius epistole scriptoris magister in tertio aduersus Apollinarium sermone, Christum de se ipso loquentem introducens hoc modo, inepte commentus est: ยปEgo quidem, quem prospicitis nichil facere possum secundum meam naturam, cum homo sim: operor autem, quoniam in me manens Pater cuncta operatur: enimuero, inquit, et ego in Patre, et Pater in me, Deus autem uerbum unigenitum in me est: certum est, quod et Pater cum ipso in me manet, et opera facit. Et non est mirandum de Christo hec existimari, cum euidenter ipse de ceteris hominibus dicat: Qui diligit me, sermonem meum seruabit, et Pater meus diliget eum, et ad eum ueniemus, et mansionem apud eum faciemus  . Si enim apud quemque eiusmodi hominum et Pater et Filius mansionem faciunt, quid mirum si in Domino secundum carnem Christo, ambo simul putarentur manere, communione eorum secundum substantiam, communionem quoque mansionis fortasse suscipiente?ยซ His igitur in hunc modum ab impio Theodoro propositis, mirum esse minime debet quod a Deo excidens impietati desipientiam adiunxerit, quemadmodum de impiis prophetica Isaie prefert sententia: uir insipiens stulta loquetur, et cor eius fatua cogitabit . Quisquis enim Patrem et Filium sic in Christo quemadmodum et in reliquis hominibus manere affirmat, Deumque uerbum Christum incarnatum, hominemque factum esse non confitetur, quomodo potest  Christum ipsum secundum carnem nominare? Sancti quippe Patres Christum Deum uerbum esse incarnatum, atque hominem factum confitentes, si quidpiam de ipso humile proferunt, recte id secundum carnem ei conuenire subiiciunt. Ceterum equum uidebatur Theodori propugnatores uel hac exsuperanti blasphemia commotos ab ipsius impietate recedere: attamen, ut ipsorum refellatur impudentia, reliquas quoque eius blasphemias proferemus in medium, quibus duplicem Christi personam inducit. Insimulans itaque eos qui Deum uerbum ante secula genitum, in nouissimo hominem factum esse profitentur, in quarto contra Apollinarium libro hec scribit: ยปHoc quod [hic qui Grec.] ante secula erat, in nouissimis dicit factum esse temporibus, utpote quibusdam hoc confitentibus,  cum nemo ex his qui pietatis curam habent istum se patiatur morbum habere dementie, ut dicat, eum qui est ante secula, in nouissimo factum esse.ยซ Et post pauca subdit: ยปuestras igitur leges sequentes, et a tua sapientia constitutam obuersionem, imo magis subuersionem suscipientes, age simul omnia confundamus, et nulla iam sit discrepatio, nec Dei forme, nec serui forme, nec templi sumpti, nec eius qui in templo habitauit, nec eius qui solutus est, nec eius qui suscitauit, nec eius qui perfectus est in passionibus, nec eius qui perfecit, nec eius qui memoriam meritus est, nec eius qui memor factus est, nec eius qui uisitatus est, nec eius qui uisitauit, nec eius qui paulo minus ab angelis minoratus est, nec eius qui minorauit, nec eius qui  gloria et honore coronatus est, nec eius qui coronauit, nec eius qui constitutus est super opera manuum Dei, nec eius qui constituit, nec eius qui ad subleuationem hec accepit, nec eius qui dedit subleuationem.ยซ Ex quibus impiis Theodori uerbis, profanoque blasphemiarum genere effectum est ut pudore afficerentur omnes qui ipsi impieque illi epistole aduersabantur. Namque crebro et impudenter aliud esse Dei uerbum inquiens, alium autem Christum; alium qui beneficium suscepit, alium qui contulit; alium qui saluat, alium qui saluatur, aperte salutem inficiatur partam nobis per magnum Deum et Saluatorem nostrum Iesum Christum. Quomodo enim saluos facere potest reliquos, is, qui non secus ac ceteri beneficium percepit salutis, atque saluatus est? Cuiusnam igitur corpus et sanguinem sumere se existimant, qui hec blasphemantem defendunt? Eiusne qui beneficium contulit, an eius qui suscepit? Quod si uerbi Dei beneficium conferentis capere se sacramenta responderint, quomodo id dicant, cum ipsum incarnatum et hominem factum esse minime confiteantur? Sin autem eius cui beneficium collatum est dixerint, stulta est ergo eorum spes, qui hominem cultu uenerantur quoniam creaturam super Creatore adorauerunt .

 Nos autem omnes, qui catholice Ecclesie sumus, Dei uerbum incarnatum et hominem factum unum ex sancte Trinitatis personis esse confitentes, corpus eius et sanguinem sumimus in remissionem peccatorum, et in uitam eternam: quemadmodum docuit nos ipse Dominus dicens: Qui manducat meam carnem et bibit meum sanguinem, habet uitam eternam, et ego resuscitabo eum in nouissimo die: caro enim mea uere est cibus, et sanguis meus est potus: qui manducat meam carnem et bibit meum sanguinem  in me manet, et ego in eo . Sicut misit me uiuens Pater, et ego uiuo propter Patrem, et qui manducat me et ipse uiuet propter me. Atque hec quidem credimus et confitemur.

Quanti quoque mendacii plenum est id quod in memorata impia epistola de duodecim sancti Cyrilli capitibus continetur! Calumniatur namque Cyrillum ipsum, quod unam diuinitatis humanitatisque naturam in Christo, in prefatis capitibus admiserit, indeque scatere ea capita concludit omni iniquitate, quod ipsum callide ab preceptore uestro expositum est, dicente, non ut ipsi iniuria fieret ea uocata fuisse uniuerse impietatis plena, sed quoniam ibi unicam esse docetur diuinitatis humanitatisque naturam. Id autem putidum est patensque mendacium.  Nullibi enim demonstratur Cyrillum, neque in ea epistola que duodecim capitula complectitur, neque in eorum capitum aliquo, neque in ceteris quibuslibet libris suis unicam diuinitatis humanitatisque naturam dixisse, cum contra diserte doceat, unicam esse in Christo diuinitatis humanitatisque hypostasim siue personam, quod sancta Dei profitetur Ecclesia, uniuersique Patres perpetuo docuere, anathema in eos dicentes qui unicam diuinitatis humanitatisque naturam esse in Christo dicerent; aliud quippe natura est, aliud hypostasis siue persona. Natura uidelicet communiter atque generice de quauis persona predicatur, persona autem, siue hypostasis exprimit proprietatem; quamobrem una persona minime in altera consideratur. Quoniam  autem in improba ea epistola de duodecim sancti Cyrilli capitibus dicitur, ipsa esse iniquitatis plena, id quam falsum sit ex ipsa epistole serie peruestigare licebit illaque perquirere, in quibus duodecim ea capita affirmat cum recta fide pugnare. Cum autem impia ea epistola que Ibe dicitur, negati appellationum discriminis sanctum Cyrillum accuset, sciatis, circa hoc ipsum quoque non modo epistole illius scriptorem, uerum magistrum quoque uestrum esse mentitum. Enimuero quocunque in sermone suo sanctus Cyrillus de Iesu Christo Domino nostro sermonem instituit, appellationum siue denominationum discrimen hoc docet, et sublimes quidem dicendi rationes ipsi secundum diuinitatem, humiles autem et demissas secundum humanitatem conuenire,  omnes tamen ex uno atque de uno incarnato Deo uerbo predicari. uetat autem Cyrillus ne eiusmodi denominationes alii et alii persone diuisim tribuantur. uos autem procul dubio duplici seiunctim persone eiusmodi appellationes tribuere uolentes, Cyrillum ideo appellationum discrimina sustulisse calumniamini. Cum enim circa hoc quoque uos in errorem inducere sibi proposuisset in animo magister uester, itaque commentus esset eam que Ibe dicitur epistolam aduersus Apollinarii impietatem fuisse perscriptam, proindeque expedire ut orthodoxa iudicaretur, animaduertatis oportet, eo quoque loci mentitum pariter esse: non enim, ut superius indicauimus, aduersus Apollinarium scripta est. Ceterum, etiamsi, ut uobis placet, id ipsum pro uero concedatur,  non propterea ipsa immunis censenda erit a condemnationis iudicio; non enim ideo hereticus quispiam fit orthodoxus, propterea quod aduersus alium hereticum disputauerit. Namque Arius etiam aduersus Sabellium disseruit, et aduersus Arium Apollinarius, et Eutyches contra Nestorium, et quanquam diuersis potissimum erroribus adhererent uniuersi, nemo tamen ex ipsis, mutuarum eiusmodi concertationum causa, orthodoxus est habitus, sed omnes pari omnino ratione ab Ecclesia condemnantur. Ex hoc porro perspicuum est, memorate epistole scriptorem duplicem personam inducere, quod dixerit: ยปQuomodo fieri potest ut uerbum ab initio de templo acceperit, quod ex Maria genitum est?ยซ Quibus uerbis exprimit euidenter se minime confiteri  uerbum Deum incarnatum esse, ac de sancta uirgine natum, sed purum hominem Christum quem templi uocabulo designat. Constabit pariter dilucide, hanc quoque impietatem ab improbo epistole scriptore haustam esse ex Theodori doctrina, si cum iis que Theodorus ipse in tertio aduersus hereticum Apollinarium libro scribit, conferatur. ยปAt enim, inquit, Deus, et ex Deo, consubstantialis Patri, et is idem [Grec. illi] qui ex uirgine natus erat, o mirande, et qui per Spiritum sanctum, secundum diuinas Scripturas plasmatus est et in muliebri uentre accepit confictionem, inerat forsitan, quia mox, ut plasmatus est, et ut templum Dei esset accepit: non tamen existimandum est Deum ex uirgine natum esse, nisi forte idem existimandum nobis est, et quod natum  est, et quod est in nato templo, et qui in templo est Deus uerbum: non tamen, nec secundum tuam uocem pronuntiandum est omnino, ex uirgine Deum natum esse, et ex Deo consubstantialem Patri. Nam si non homo est, sicut dicis, assumptus, qui natus est ex uirgine, Deus uero incarnatus, quomodo qui natus est Deus ex Deo, et consubstantialis dicitur Patri, carne non potente hanc uocem suscipere? Nam est quidem dementia dicere Deum ex uirgine natum esse. Hoc enim nichil aliud est quam ex semine eum dicere Dauid, et de substantia uirginis genitum, et in ipsa plasmatum, quia quod ex semine Dauid, et de substantia uirginis est in materno uentre constitit, et sancti Spiritus plasmatum uirtute, natum fuisse dicimus ex uirgine.ยซ

Sic itaque blasphemante Theodoro, atque sepe sepius argumentis decertante minime fieri posse Deum de Deo, Patrique consubstantialem incarnari, et ex uirgine nasci, cum caro Patri consubstantialis esse non possit, quomodo pudore maximo eius heretici  patroni non afficiuntur, qui hoc sacris litteris contrarium, id cum sanctorum Patrum traditione pugnans inuexerit, in quibus scilicet certissimum est unicuique, Deum ab initio Ecclesiam suam in recta confessione constituisse? Uniuersi enim Dei sacerdotes predicarunt Deum uerbum, Deum de Deo, ex sancta atque gloriosa Maria uirgine natum et incarnatum esse, carnemque anima rationali et intellectuali uiuificatam assumpsisse, et hominem factum esse, atque de ipsa uirgine natum: idque docentes neque conuersionem diuinitatis in humanitatem inuexerunt, neque ipsum secundum carnem Patri consubstantialem esse commenti sunt, prout Theodorus ineptit; sed unicum et eumdem Dominum et  Deum nostrum Iesum Christum, secundum diuinitatem Patri consubstantialem esse, nobis autem secundum humanitatem esse consubstantialem docuerunt.

 Rursus autem impius Theodorus in prefato sermone hec quoque blasphemat. ยปNon autem diuina natura ex uirgine nata est, sed natus est ex uirgine, qui ex substantia uirginis constat: non Deus uerbum ex Maria natus est; natus est autem ex Maria qui ex semine est Dauid. Non Deus uerbum ex muliere natus est, sed natus est ex muliere, qui ex uirtute Spiritus sancti plasmatus est in ea: non ex matre natus est consubstantialis Patri, sine matre enim est, secundum beati Pauli uocem, sed qui in posterioribus temporibus in materno uentre sancti Spiritus uirtute plasmatus est, sine Patre propterea dictus.ยซ Hec impius Theodorus peruertens doctrinam Apostoli in Epistola ad Hebreos de Christo Domino dicentis: Primo quidem interpretatus est Rex iustitie;  deinde uero etiam rex Salem, quod est Rex pacis, sine patre, sine matre, sine genealogia, neque initium dierum habens, neque uiuendi finem . Cum enim Apostolus de uno eodemque dicat, sine patre, sine matre, sine genealogia, neque initium dierum habens, neque uiuendi finem; impius ipse Theodorus alterum sine patre ab altero sine matre discernit. Ceterum ex sanctorum quoque Patrum doctrina eiusmodi desipientium impietas demonstratur. Sanctus enim Gregorius Nazianzi episcopus in eo sermone qui de sanctis Theophaniis, siue de Christi Natiuitate inscribitur, hec habet: ยปQuis eum, qui a principio est, non adoret? quis nouissimum non laudet ac celebret? Soluuntur iterum tenebre, rursum creatur lux; iterum tenebris uexatur Aegyptus,  rursus Isrel per columnam illuminatur. Populus qui in tenebris sedet, magnam cognitionis lucem inspiciat, uetera preterierunt, ecce facta sunt omnia noua: littera cedit, spiritus superat, umbre pretereunt, ueritas ingreditur; Melchisedech colligitur: qui sine matre erat, sine patre fit, prius quidem sine matre, post autem sine patre. Nature leges obuertuntur, supremum mundum impleri oportet; Christus iubet ne obsistamus.ยซ Horum similia habet S. Proclus Constantinopolitanus episcopus in sermone suo de S. Deipara. ยปQui natura, inquit, impassibilis est, factus est per calamitates [Grec. per misericordiam], multis subiectus passionibus: non ex progressu factus est Deus, quominus Christus fieret, sed per misericordiam Deus factus est homo, in quem credimus; non  hominem Deificatum predicamus, sed Deum incarnatum confitemur: ancillam suam sibi matrem delegit, qui natura sine matre est, et dispensatione sine patre. Quomodo enim ipse, iuxta Pauli sententiam sine patre et sine matre est? Si purus homo, non sine matre; matrem enim habet: sin autem nudus Deus, non sine patre, Patrem quippe habet: est itaque idem ipse matris expers, ut creator; carens autem patre, ut creatura.ยซ Sanctus etiam Augustinus in sermone de expositione Symboli hec habet: ยปCredimus in Filium eius Iesum Christum natum de Spiritu sancto, et ex Maria uirgine. Cur, infidelis, hanc natiuitatem perturbas? Ne credas uel solum  hominem esse qui natus est, uel si Deus homo erat, deinceps nasci uoluisse: nam quemadmodum ipse uoluit, sic natus est. Illud potius mirare, quod uerbum caro factum est, et non est conuersum in carnem, quodque manens Deus, factus est homo. Sed quid mirare, eam que genuit proprium genuisse factorem, creaturamque suum creatorem protulisse? Sic uoluit Altissimus humilis nasci, ut suam in ipsa humilitate magnificentiam ostenderet.ยซ

Et hec quidem a SS. Patribus disputantur. Sed haud perspicuum est minus diuinas Litteras, quas secuti sunt sancti Ecclesie Patres idipsum docere, nimirum Deum uerbum incarnatum, et ex sancta Maria uirgine natum, et hominem factum esse. Ac primo Isaias propheta: Ecce, inquit, uirgo concipiet, et pariet filium, et uocabitur nomen eius Emmanuel, quod est interpretatum, Nobiscum Deus. Rursus  Dauid propheta psalmo contesimo sexto canit: Misit uerbum suum, et sanauit eos, et eripuit eos de interitionibus eorum. Apostolus pariter Paulus: Quando autem, inquit, uenit plenitudo temporis, misit Deus Filium suum, factum ex muliere, factum sub lege, ut eos qui sub lege erant redimeret, ut adoptionem filiorum reciperemus. Que cum ita se habeant, quis adeo desipiet, ut dicere audeat hominem quempiam in celis fuisse, ipsumque missum esse, ut ex muliere atque sub lege nasceretur? Etenim homines quidem ante Incarnationem sub lege erant; at ipse Deus uerbum unigenitus Dei Filius, qui non subiiciebatur legi, sed erat ipse legislator, missus est a Patre, et factus ex muliere, factus est sub lege, ut nos, qui sub lege eramus, redimeret, ut adoptionem filiorum  reciperemus.

Si itaque is qui ex muliere natus est, uere excellenterque non foret Dei Filius, quemadmodum impie illius epistole scriptor hereticusque Theodorus inepte contendunt, quomodo potuisset nobis filiorum adoptionem elargiri? Preterea in exsecrabili ea epistola continetur illud psalmi, minuisti eum paulo minus ab angelis, minime affirmari posse de Unigeniti diuinitate dictum esse, quod uos, ceu catholice pronuntiatum pariter proposuistis, aientes homini, non autem uerbo incarnato id tribui posse. Hanc autem similiter impietatem ab heretico Theodoro edoctum epistole scriptorem eiusmodi protulisse blasphemiam, perspicuum a nobis fiet ex iis que ipsemet Theodorus disserit in quarto aduersus Apollinarium libro.  ยปHominem, inquit, de quo propheta loquitur, manifeste beatus indicat Paulus, eum esse qui ab Unigenito assumptus est; inquiens [Grec. cum enim dixisset] testimonium de ipso esse prolatum ab eo qui dixit (Psal. uIII, 6 seq.: Quid est homo quod memor es eius, aut filius hominis, quia consideras eum? Minuisti eum paulo minus ab angelis; gloria et honore coronasti eum, et constituisti eum super opera manuum tuarum; omnia subiecisti sub pedibus eius, sic pergit : Minoratum uero paulo minus ab angelis uidemus Iesum propter passionem mortis, gloria et honore coronatum: euidenter declarans Iesum eum hominem esse de quo sanctus loquitur Dauid stupore affectus, quod diuine quam habebat nature ibi mentio facta esset; et quod propria ipsam dignatus esset uisitatione: minoratum  uero paulo minus ab angelis, quia mortem erat gustaturus, gloria porro et honore circumdari, ita ut Dominus etiam constitueretur uniuersorum, ob suam cum ipso coniunctionem. Et iterum in expositione octaui psalmi de eodem prolati impius idem Theodorus hec habet: ยปIdeo ergo differentiam quidem Dei uerbi, et ab ipso recepti hominis tantam nobis ostendit hic psalmus. Diuisa uero hec in Nouo Testamento reperiuntur, Domino quidem in se accipiente primordia psalmi, in quibus factorem eum dicit esse creature, et eleuatam habere super celos magnificentiam, et mirificari in omni terra. Apostolo autem reliqua, que de homine sunt, qui beneficium meritus est, de Iesu accipiente, quomodo non manifestum, quod alterum quidem diuina Scriptura  docet euidenter esse Deum uerbum, alterum uero hominem, et multam eorum nobis esse ostendit differentiam. Nam iste quidem memorat, ille autem memoriam commeretur; iste quidem uisitat, alter autem uisitationem eam commeretur, beatusque dicitur; et iste quidem beneficium dando minuit paulo minus ab angelis, ille autem et per talem minutionem beneficium accepit; et iste quidem gloria et honore coronat, alter autem coronatur, et propterea beatus dicitur; et iste quidem constituit ipsum super omnia opera manuum eius, omniaque subiecit sub pedibus eius, alter autem meritus est dominari eis quorum antea non habebat potestatem.ยซ Hactenus impius Theodorus, similiter atque exsecrabilis epistola blasphemans aperte alium Dei uerbum  esse, alium uero Christum; quos uos secuti, pariter scripsistis locum illum, Minuisti eum paulo minus ab angelis, de homine, minime autem de Deo uerbo incarnato esse prolatum. Oportebat autem, ut intelligeretis omnem hominem angelis esse minorem, sed id de unigenito Deo uerbo dictum esse, qui Deus existens dignatus est homo fieri, nostram sibi coniungens infirmitatem, quod docet ipse Apostolus dicens: Minoratum paulo minus ab angelis uidemus Iesum per passionem mortis, gloria et honore coronatum. Si itaque, ut uestra est sententia, alius est iehsu paulo minus ab angelis minoratus, alius autem Deus uerbum non minoratum, procul dubio purus homo est, qui passionem sustinuit, Christus, mendaxque adeo fit a uobis Apostolus dicens: Si  cognouissent, nunquam Dominum glorie crucifixissent . Quis enim Dominus est glorie nisi Deus uerbum incarnatum, quem Iudei Deum esse negantes increpabant: cur tu homo cum sis, facis te ipsum Deum ? Quod ipsum etiam preceptor uester Iudeos impia ea interpretatione secutus, pariter commentus est.

Ut uero sententias predictas argumentis confirmaretis, dictum illud Apostoli capitibus uestris proposuistis: Qui cum in forma Dei esset, exinaniuit semetipsum formam serui accipiens , egregie cum expositione uestra conuenire, ac non de uerbo Deo incarnato, sed de puro homine solum ibi esse sermonem. Ac quanquam uos circa id etiam sectati hereticorum errorem, de homine contendatis  locutum esse Apostolum dicentem, quod semetipsum exinaniuit, nichilo tamen secius, exploratum catholicis omnibus est, Apostolum de ipso Deo uerbo sui ipsius exinanitionem docere. Quoniam cum in forma Dei esset, in diuina scilicet natura, dignatus est formam serui accipere: forma porro serui humanam naturam significat, quam ex uirgineo utero atque ex propria subsistentia Deus uerbum sibi perfecit: et non prius plasmato homini extrinsecus adiecit, quemadmodum impia Nestorii Theodorique disciplina traditum est. Inquit enim Nestorius Dei uerbum esse simul cum eo homine qui ex Maria editus est: Theodorus autem, quod ei ex Maria edito inerat, ut simile, pronuntiauit.

 Quod autem de Deo uerbo incarnato dictum sit illud ยปMinuisti eum paulo minus ab angelis,ยซ atque, ยปExinaniuit semetipsum formam serui accipiens,ยซ alio Apostoli loco docemur de ipso dicentis: ยปCognoscite gratiam Domini nostri Iesu Christi, quoniam cum diues esset, propter nos egenus factus est, ut nos eius inopia diuites essemus .ยซ Quis autem dicere audeat hominem diuitem fuisse, et egenum factum esse, ut nos locupletaret. Cumque rursus dicatis eum qui de incarnato Deo uerbo, unigenitoque Dei Filio affirmet minoratum esse ipsum atque exinanitum, conuersionem diuine nature inducere iuxta Apollinarii impietatem, uel secundum Arii errorem diuinitatem passibilem facere, egregio aduersus uos quadrat euangelica sententia dicens:  Erratis, nescientes Scripturas neque uirtutem Dei . Quid enim uobis supererit, ut dicatis, de eo quod dictum est a Domino, Nemo ascendit in celum, nisi qui descendit de celo, Filius hominis, qui est in celo . Non hominem dicit de celo descendisse, sed euidentissime astruit Deum uerbum eum esse qui semetipsum exinaniuit, qui descendit de celo, et incarnatus est ex sancta Deipara semperque uirgine Maria, et homo factus est, et ex ipsa natus, et is qui descendit ille idem est qui ascendit, cui ob descensionem exinanitio minoratioque tribuuntur.

 Dicente etiam alibi quoque Domino in Euangeliis: Pater maior me est , ne cogitetis ibi hominem quempiam, non autem Deum hominem factum eo modo de se fuisse locutum. Euidentissimum quippe est eumdem ipsum qui dixit, Pater maior me est, dixisse pariter, Ego et Pater unum sumus . Quo enim loco ait, Ego et Pater unum sumus, equalitatem diuine Nature, quam cum Patre habet, designat: quo autem illud, Pater maior me est, profert, minorationem suam propter nos, sua dispensatione, factam ostendit. Utrumque scilicet, equalitas atque minoratio, de uno atque eodem Domino nostro Iesu Christo, hoc est de incarnato Dei uerbo, dictum est.

Atque Ariani, quidem erronea opinatione ex eiusmodi loquendi demissis modis Filium Patri consubstantialem esse inficiantur, aiuntque propterea esse ipsum Patre minorem: uos autem fateri renuentes, humilia hec dicta de incarnato Dei uerbo esse intelligenda, nouam inuehitis in Trinitate personam,  Theodori Nestoriique probantes impietatem: nos uero humiles, haud secus atque sublimes sententias de uno eodemque Deo uerbo incarnato, ac Domino nostro Iesu Christo exponentes, confusionem diuisionemque pariter uitamus naturarum, ex quibus unicam Dei ac Domini nostri Iesu Christi constitui subsistentiam confitemur, neque quartam inducimus personam sancte Trinitati.

uerum sancti quoque Patres, atque Ecclesie doctores, sacras exponentes litteras, eum locum: minuisti eum paulo minus ab angelis: iuxta ea que superius disputata sunt de unigenito Deo uerbo incarnato dictum esse docuerunt. Sanctus enim Cyrillus in epistola ad Basilidem hec habet: ยปQuomodo igitur angelis est minoratus, qui ab ipsis adoratur? Sed euidens est hec causa. Sedet enim in humanitatis  conditione, et corpore mortali quod assumpserat, sibique fecerat proprium: in eo uolens passus est, et suprema gloria propter passionem coronatur, quod per ipsam aboleuerit mortem, et sustulerit corruptionem, existens ipse uita et incorruptio. Quando itaque Iesum nominat, et ipsum angelis esse minoratum dicit, non ibi hominem seorsim et singulariter acceptum intelligimus, sed ipsum Filium Dei unigenitum secundum dispensationem sanctis angelis dignitate cedentem, quia secundum ueritatem factus est homo, qui ab eorum eminentia est minoratus. Sublimitas enim sanctorum angelorum est extra carnem esse mortique minime subiici, quam ipse uoluntaria exinanitione suscepit; et qui parum ab angelis minuitur, propter humanitatis scilicet conditionem,  in sublimitate Deitatis existens ab ipsis adoratur, et in thronis sedet, circa quos stant angeli, glorificantes semper, ipsumque Dominum uirtutum incessanter proclamantes.ยซ De eadem rursus sua exinanitione ad incarnatum Deum uerbum pertinente constat ex eodem Cyrillo in libro aduersus confutationes Theodoreti, quas ipse fecit contra quartum eius capitulum. ยปQuod parua, inquit, sint omnia humana uerbo ex Deo nato absque mora quin heream dixero. Queso autem cuiusdam esse putetur exinanitio, et quis hanc uoluntarie tulerit. Itaque, si, quemadmodum alii dicunt, forma serui, uti quod est ex semine Dauid; quomodo uel quo [Supp. pacto], queso, exinanitum est, si a Deo assumptum est. Si autem  ipsum uerbum, quod in forma et equalitate Dei Patris existit, se ipsum exinaniuisse dicitur; quomodo, uel quo pacto exinanitum est, si refutauit exinanitionem? Exinanitio autem Deo uerbo uersionem pati nescio est facere ac dicere quiddam humanum propter dispensatiuum ad carnem conuentum.ยซ Iterum sanctus Cyrillus in eodem libro contra Nestorianos hec habet: ยปNunquid igitur diuinus Paulus fide sanctificatos seduxit, perspicue de Unigenito dicens: Cum esset diues, egenus propter nos effectus est? Absit. uera namque omnino loquitur ueritatis preco. Quis enim est diues, et quomodo factus est egenus? Si quidem, quemadmodum sentire ac proloqui ausi sunt quidam, homo assumptus est a Deo, quomodo pauper factus est derogabitur [* 1Kb] is qui assumptus est, digni  tatibus super naturam effulgens: nam glorificatus est; uel si hoc nequaquam uerum est, ab eis assumptioni quod [F. leg., obtrectatum est ab eis assumptioni quasi] eum ad ignobiliorem atque minorem deduxerit humanitatis mensuram, id porro absurdum est cogitare. Non igitur egenus factus est assumptus: reliquum est ergo ut dicamus in paupertate nostra factum esse eum qui, tanquam Deus, diues erat.ยซ

Similiter S. Gregorius Theologus in sermone de Christi Natali hec habet: ยปProgressus autem Deus cum humanitate, unum ex duobus inter se contrariis, carne nimirum et spiritu, quorum alterum deificauit, alterum deificatum est. O nouam mixtionem! o admirandam temperationem! Qui est, fit; qui creatus  non est, creatur; qui nullo loco contineri potest, per interuentum anime spiritualis inter diuinitatem et carnis crassitiem medius continetur. Qui locupletes alios ditat, paupertate afficitur: carnis enim mee paupertatem sumit, ut ego diuinitatis illius diuitias consequar. Et qui plenus est, exinanitur: sua enim gloria ad breue tempus exinanitur, ut ego plenitudinis ipsius particeps efficiar.ยซ

Sed sanctus etiam Athanasius exponens ea Apostoli uerba: Qui cum in forma Dei esset, exinaniuit semetipsum, formam serui accipiens: hec scribit: ยปQuid hoc clarius aut probatius esse poterit? Non enim ex deteriore melior factus est, sed potius, cum Deus esset, serui speciem assumpsit; neque in assumendo melioratus est, sed humiliauit semetipsum.ยซ  Et post pauca: ยปQuid hoc est autem, quam eum, qui in forma Dei esset nobilisque Patris Filius, humiliasse semetipsum, et seruum pro nobis factum esse.ยซ Rursusque post pauca: ยปuerbum enim caro factum est, diciturque propterea hic homo de celo celestis, quia uerbum ipsum de celo descendit.ยซ

Sanctus pariter Gregorius Nyssenus in tertio aduersus Eunomium libro disserit in hunc modum: ยปHec ipsi de Crucifixo credidimus: itaque iuxta proprie uirtutis mensuram ipsum extollere non cessamus: quod scilicet ob ineffabilem, inaccessibilemque magnificentiam suam indiuisus a Patre etiam, et a Spiritu sancto ad nostre infirmitatis communionem aduenire potuerit: illi autem, id argumentum  esse natura extraneitatis Filii a Patre constituunt: apparuisse nimirum aientes Dominum per carnem et crucem, ita ut paterna natura in impassibilitate promanente, nullaque ratione passionis communionem suscipere potenti, Filius, transformatus in humiliorem naturam, per carnem et mortem minime incapax passionis aduenerit.ยซ Et post alia, subdit: ยปIdcirco enim, et Domini glorie crux dicitur, et omnis lingua Dominum Iesum Christum in gloria Dei Patris esse confitetur. Namque si cetera etiam eodem modo diuidere oporteat, quis sit ille qui mortuus est prospiciemus, quis qui mortem dissoluerit: et quid renouatum, quid autem exinanitum. Exinanitur quippe diuinitas, ut humanitatis suscipiende capax fiat; humanitas autem propter commixtionem diuinitatis diuina effecta renouatur.ยซ

Atque hec nos quidem ex sanctorum Patrum doctrina  proposuimus, ut ea percipientes intelligatis, ea que constituta a uobis sunt, ea ipsa ab Arianis atque Nestorianis aduersus Dominum nostrum Iesum Christum impie sustineri. Ariani scilicet Filium creaturam esse atque extraneum a paterna substantia demonstrare conati, passionem eius ceteraque humilia soli tribuunt diuinitati; Nestoriani contra, qui duos inuehere filios nituntur, separatim Deum uerbum, separatimque purum hominem profitentur, queque ad humilitatem pertinent passionis solo homini adiudicanda esse decernunt. uerum non hec a sanctis Patribus docemur: neque enim ex his que demisse dicta sunt diuinitatis Filii conuersionem admittunt, quemadmodum neque ex sublimibus diuinitatem diuidunt ab humanitate, sed de uno eodemque  Deo uerbo incarnato homineque facto tam sublimia quam humilia dicta esse tradiderunt.

Cum autem in uestris iisdem capitibus hoc adieceritis etiam, ex eadem haustum epistola, recte ibi duas naturas, unicam autem personam, unicam potestatem dici, circa idipsum quoque illius scriptoris impietatem opere pretium erit detegere. Qui enim non confitetur Deum uerbum incarnatum ex Maria uirgine, et hominem factum esse, cuiusnam dicit duas esse naturas? Sed patet ipsum duas naturas loco personam admittere, Nestorii Theodorique sensu, quos summis laudibus exsecrabilis ea extollit epistola. Si enim unicam personam unicumque Filium indicare uidetur epistola, hac loquendi ratione usi sunt Nestorius etiam et Theodorus, aientes Christum  purum hominem superhabere Dei uerbi personam, habereque Dei uerbi honorem atque dignitatem, gratiamque adoptionis preterea, atque eius loco adorari; quamobrem se unicum Filium unicamque Christi personam dicere simulant, solo conuenientes filiationis nomine, quod manifeste ex sententiarum modo, quod in epistola adhibetur, colligitur, quo dicitur duplicis nature unicam esse potestatem, quemadmodum pariter uos ipsi scripsistis. Unica nempe potestas non de diuersis naturis, sed de diuersis personis dicitur, quod etiam in sancta Trinitate agnoscimus atque confitemur. Quamobrem SS. Patres anathema dixerunt iis qui affirmarent hominem Deo uerbo unitum esse secundum potentiam, uel potestatem, uel habitum,  uel dignitatem; neque unionem factam esse in duplicis nature unica subsistentia faterentur. Quemadmodum quod pariter recte dictum a sanctis Patribus est de duplicis nature discrimine, id Nestorii sectatores, Theodoro infidelitatis duce, sibi assumunt, naturas loco personarum nominantes, et personarum habitualem unionem uenerantes, ut unam simulent personam se dicere. Impius ipse id ostendit Theodorus, in quarto aduersus Apollinarium hereticum sermone hec scribens: ยปSatis profecto nobis naturarum discrimen ostenditur, per hec que proposita sunt, siquidem hoc concluditur, tanquam per benignitatis superabundantiam institutum esse ut sic sumpti hominis memoria et uisitatio fieret, beatissimum porro existimatur, ueluti talium causa dignationum . Id  ipsum autem naturarum distinctionem ostendit, quod quidem sumentis sumptique nature discrimen diuina ipsa nobis ostendit Scriptura. Indicare quippe eam unitatem uolens que ad id quod sumptum est pertinet, elicit per unitatem siue unionem utrasque naturas sibi fecisse proprias; ita ut, eque eius qui erat atque sumpsit ac eius qui sumptus est nobis ostenderit unitatem, que ex facta cum ipso coniunctione processit.ยซ

Cum itaque demonstratum luculenter sit impium Theodorum nature nomen pro persona usurpasse, deteriorem adhuc eius blasphemiam proferemus in medium, qua docet, quid ipse unitatis nomine intelligat, ut plenius condemnentur eius patrocinatores. In octauo igitur sermone de Incarnatione hec scribit: ยปConstat autem quid unitate importetur: per  hanc enim coalescentes nature unicam personam unitate perficiunt; ita ut, quemadmodum de masculo et femina Dominus inquit eos non iam duos, sed unam carnem esse; similiter etiam, unitatis rationes non iam due, sed unica sit persona, constante semper distinctione naturarum. Quemadmodum enim ibi numeri non tollitur duplicitas, quod una caro dicatur, liquet enim quemadmodum una dicatur, eodem pariter modo minime nature aufertur [Leg. aufert] discrimen unitas ipsa persone. Cum porro naturas discernimus, perfectam Dei uerbi naturam profitemur, perfectamque personam , perfectam pariter humanam naturam personamque similiter. Cum autem in harum copulationem siue coniunctionem animum intendimus, unicam tunc esse personam predicamus.ยซ Hec nos, quanquam dictu Christianis horribilia, producere in medium coacti sumus ex Theodori impieque epistole patronorum insania, propitium nobis Deum fieri postulantes: quibus tamen demonstratum est uniuersa Theodoriana impietate exsecrabilem eam epistolam esse refertam.

 Et hec quidem omnia respondimus ad ea que in uestro capitulorum libro continebantur, quibus impiam prefatam epistolam uindicare nitebamini, prauasque propterea Theodori Nestoriique instaurare sententias, quorum prefata epistola commendat impietatem. Quoniam uero permulta in memorata impia epistola ad Marim hereticum scripta preteriistis, neque ausi estis ea uestris capitibus inserere, ne forte ex iis etiam Christianus populus, quanta a uobis propugnaretur impietas intelligeret, necessarium esse iudicauimus, hec quoque paucis ostendere. In ea enim epistole parte, que pretermissa a uobis est, habetur [a 1Kb] : ยปCyrillum aures omnium episcoporum in Ephesum conuenientium ueneno obcecanti omnium oculos obtinuisse sapientium; inuenisse autem modum  ex odio in Nestorium preconcepto: atque nulla instituta disquisitione et iudicio Nestorium ab eadem Ephesina synodo sede sua fuisse deturbatum.ยซ Pariter in eadem epistola habetur: ยปDuodecim ea capitula ab Cyrillo conscripta, quanquam cum recta fide pugnarent, ab Ephesine synodi episcopis proposita fuisse atque confirmata, illisque eos tanquam uere fidei consonantibus consensisse; atque Nestorium, propterea quod odio haberetur ab ciuitate sua, primariisque ciuibus eius, illuc minime potuisse reuerti.ยซ Atque hoc modo nefarie illius epistole scriptor,  non modo hereticos tuetur ac laudat, sed catholicos etiam nominare non ueretur. De beato namque Rabula Edessenorum episcopo, eximie pietatis antistite, cuius ad sepulcrum ad hec usque tempora mirabilia patrantur, hoc modo in impia illa sua epistola scribit: ยปTyrannus nostre ciuitatis, quem tu etiam ipse non ignoras, qui occasione fidei, non solum cum eo uiuentes persequitur, sed etiam eos qui dudum ad Dominum abierunt. Quorum unus est beatus Theodorus predicator ueritatis, et doctor Ecclesie, qui non solum uiuens hereticos per propriam fidem percussit, sed etiam post mortem arma spiritalia in libris suis dereliquit Ecclesie filiis, sicut et tua reuerentia, cum eo collocuta cognouit, et his que ab eo scripta sunt prebuit fidem. Hunc ausus est,  qui omnia audet, ab Ecclesia anathematizare.ยซ Rursusque in sancti Cyrilli contumeliam, hec ipsa in exsecrabili ea epistola continentur: ยปCor Aegypti emollitum est, et sine uexatione, recte fidei assentitus est; et inorditate contra uiuos et mortuos irruentes in confusione sunt, satisfacientes pro delictis suis et contraria priori sue doctrine docentes, et quod oporteat confiteri in templum atque inhabitantem in eo.ยซ Atque hec quidem in memorata epistola sparsim intricata, manifeste uobis ob oculos ponere conati sumus, ut, etsi sero, quandoque tamen, recta cogitantes ab prauis iis opinationibus, erroribusque discedatis.

 Tanta porro scelerate illius epistole est impietas, ut neque uos ipsi ausi sitis, ut dicitur, uniuersa que ipsa complectitur, in capitibus que misistis, proponere, quanquam nonnulla peruersa explicatione interpretari tentaueritis. Quis enim Christianis erit annumerandus, qui eam impiam non dicat, que tot tantasque continet blasphemias? Quisquis enim eius epistole defensionem suscipit in qua S. Cyrillus hereticus appellatur, primaque Ephesina reiicitur synodus, hic manifeste stat a Nestorii partibus, eiusque adheret impietati, quem ipsa epistola inquisitione iudicioque bis damnatum fuisse fatetur quidem, sed non dogmatum causa, uerum ciuium odio ad Ecclesiam non esse reuersum [* 1Kb] : atque non peccati reus est modo ob hanc causam, qui eius epistole tuetur partes, uerum quia Celestinum quoque papam condemnat,  de Cyrillo dicentem, Cyrilli fidem nostram fidem esse. Ac pariter, qui duodecim ea sancti Cyrilli capita cum recta fide pugnare contendit, is non sanctum Cyrillum modo atque beate memorie Celestinum, primamque Ephesinam synodum damnat, sed aduersus quoque sanctum Chalcedonense concilium iudicium fert quod Cyrillum scriptis Patrem esse sibi atque doctorem declarauit; atque insuper aduersus sanctum Leonem Romanorum pontificum, qui ad Chalcedonensem concilium scribens de duodecim sancti Cyrilli capitibus hec habet: ยปDefinitiones aduersus Nestorium ab sancte recordationis Cyrillo proposite in tuto perstiterunt [Grec. persistant].ยซ

Quanquam uero omnis plena sit iniquitatis exsecrabilis ea epistola, unam tamen minime celare potuit ueritatem, Theodoro scilicet post mortem etiam  a piis orthodoxisque hominibus fuisse dictum anathema, et ab Ecclesia reiectum esse, quem Theodorum omnium qui hactenus exstitere hereticorum blasphemum, impia illa epistola Ecclesie magistrum uocat preconemque ueritatis, cuius blasphemiarum exiguam partem altera iam uobis epistola exposuimus: uerbis namque SS. Cyrilli, Procli ac Rabuli quid ipsi contra Theodorum scripserint, ostendimus, atque quemadmodum eum, impiamque eius doctrinam, atque iniquitatem condemnauerint. Eiusmodi autem sunt Theodori blasphemie, ut neque uos ipsi, qui Theodorum eas proponentem tuemini, illas propugnare ausi sitis - cum tamen constet a nemine, qui impietatem iudicio suo proscripserit, defendi posse eiusdem impietatis patronum, nisi is fortasse ab  errore recesserit primum, atque resipuerit, atque illa condemnauerit, que olim impie docuisset. Ad ceteras autem contumelias aduersus sanctum Cyrillum ea in epistola iactatas adiicitur etiam, turpiter egisse Cyrillum, adeo ut eorum penitens que docuisset pridem aduersam illis doctrinam proposuerit. Exinde uero epistole scriptor insanissimus esse proditur. Quo namque loci doctrinam astruxit Cyrillus cum sua priore pugnantem? quo penituit? uel quomodo fieri potuit ut a sancta Chalcedonensi synodo sanctis Patribus annumeraretur, si, quemadmodum narrat epistola, prioris eum sue doctrine penituisset? Qui enim ab errore reuertitur ad sanitatem non inter doctores ascribitur, sed ueluti ab errore conuersus.

Hoc denique modo epistolam scriptor concludit: ยปConfiteri ac credere oportet in templum, et eum qui in templo inhabitat.ยซ Quo ex loco, quantum ad impietatem epistole spectat eiusque patronos, uniuersa subuertitur recta fides. Catholica quippe Ecclesia  unicum Dominum Iesum Christum Filium Dei unigenitum confitetur, neque uspiam docet credendum esse in templum, eiusque inhabitatorem, aut hec confiteri oportere, quemadmodum ad sancti baptismatis gratiam admissis tradit, ut confiteantur et credant in unum Deum Patrem omnipotentem, et in unum Dominum Iesum Christum Filium Dei unigenitum, et in Spiritum sanctum, non in duos Filios, uel in duos Christos, prout epistola ad Marim Persam diserte statuit esse credendum, templi atque in ipso inhabitantis fide proposita, quo fit ut quarta sancte Trinitatis persona constituatur.

Demonstratum est itaque his omnibus, prefate exsecrabilis epistole patronos atque laudatores ab orthodoxa fide omnino alienos esse iudicatos. Ceterum,  quia sanctum Cyrillum idcirco ab Orientalibus esse receptum dicitis, propterea quod sua illa capita interpretatus sit, minime miramur uos in uestris ad nos missis capitibus similiter esse deceptos, cum uidelicet acta quoque prioris Ephesine synodi ignorare uideamini. Namque sanctus Celestinus, et prima Ephesina synodus, et S. Leo, et ipsum quoque S. Chalcedonense concilium, ea S. Cyrilli capitula exceperunt, suoque suffragio confirmauerunt, nullamque eorum expositionem unquam quesiuere. Explicatio enim adhibita est non catholicorum gratia, sed propter hereticos, qui Nestorii partibus addicti memorata  capita oppugnabant. Ut enim uos ipsi fatemini, neque sancta Euangelia, neque Apostolus, nec relique diuine littere perciperentur satis, nisi essent a sanctis Patribus interpretate. Ceterum in uos ipsos argumenta confusionis congeritis, aientes tunc ab Orientis Nestorii propugnatoribus receptum esse Cyrillum, cum sua capitula exposuisset. Contra namque apostolica Romana sedes, atque Cyrillus in suam communionem admiserunt episcopos qui in Nestorium sententiam dixerant, eiusque impietatem condemnauerant. Itaque sanctus ipse Romanus pontifex Xystus, cum concilio suo ad S. Cyrillum scribens, laboresque ab eo pro Ecclesie unitate susceptos laudans inter cetera hec habet: ยปAd nos reuersi sunt fratres, ad nos, inquam, qui morbum communi studio persequentes animarum curauimus sanitatem.ยซ Et  post pauca: ยปExsulta, frater carissime, et ad nos recollectis fratribus uictor exsulta. Querebat Ecclesia quos recepit. Nam si neminem perire uolumus de pusillis, quanto magis gaudere nos oportet sanitate rectorum. Legimus quantum gaudii una ouis reportata prestiterit, et idcirco intelligendum est quid laudis habeat tot reuocasse pastores. Greges aspiciuntur in singulis, nec unius hic causa tractatur, quoties agitur de sanitate multorum.ยซ Et rursus: ยปGaudeo, inquit, Antiochene Ecclesie sacerdotem uocari iam a sanctitate tua uenerabilem uirum, et domnum; et merito uocatur domnus qui communem Dominum recognouit, qui incarnationis mysterium, uoce catholica, nobiscum confitetur.ยซ Et iterum: ยปuotiue, ait, sunt semper molestie fidem predicantium;  his namque cum beatitudine copiosa merces paratur in celo, quibus propter iustitiam maledictiones, persecutiones, et omne malum precipitur sustinere. Passus es falsitatem, ut uictricem faceres ueritatem, et ideo nunc insultandum est falsitati, quia nullus perire potuit ueritati.ยซ Ac denique. ยปHec, inquit, ad uenerationem tuam fraternitas mecum sancta scribit, probans tuos in omnibus, et confirmans labores, qui tamen graues aut amari esse non potuerunt, quia huic impensi sunt, cuius onus leue, et iugum suaue portamus.ยซ

Hec ad S. Cyrillum de Orientalibus S. Xystus; sed cum stulte admodum protuleritis pariter, ea epistole que ad Marim Persam inscribitur damnatione ledi sancti Chalcedonensis concilii definitionem, querimus qua tandem ratione commoti id scribere  sustinueritis? Non itaque putetis, sancte Chalcedonensis synodi doctrinam quidpiam eorum que in impia epistola continentur simile complecti; id enim dicere Christianum non est. Quinimo scitote ea omnia que in eadem epistola, Theodorique libris habentur, cum sancte fidei definitione, a Chalcedonensi concilio tradita, omnino pugnare. Epistola enim ac Theodorus alium esse Deum uerbum, alium Christum statuunt; sancta autem Chalcedonensis synodus, unicum agnoscit Dominum nostrum Iesum Christum Deum uerbum incarnatum, ac absque sui mutatione hominem factum. Epistola atque Theodorus Dei uerbum ex sancta atque gloriosa Deipara, ac semper uirgine Maria carnem assumpsisse,  ac ex ipsa natum esse non confitentur, quare etiam sanctissimam uirginem Mariam inficiantur Deiparam esse: sancti uero Patres in Chalcedonensi concilio congregati sanctissimam Mariam Deiparam confessi sunt. Impius Theodorus atque anonyma epistola duas admittentes personas, unicam tamen personam per habitualem unionem profiteri se simulant: synodus autem duplici nature hypostaticam esse unionem affirmans, unicam personam predicat, siue potius unicam subsistentiam Christi unigeniti Filii Dei. Rursus ea epistola priorem Ephesinam synodum, ac sanctum Cyrillum damnat, cuius etiam capitula impia uocat: Nestorium autem et Theodorum uindicat ac laudat: Chalcedonensis uero synodus in omnibus Ephesinam priorem synodum  sequitur, Cyrillum Patris doctorisque titulis ornat, synodicamque illius epistolam, cui duodecim ea subnexa sunt capitula, confirmat, Nestorium damnat; atque ad hec Iudaicum symbolum a Theodoro consarcinatum, quod olim etiam in prima Ephesina synodo damnatum fuerat, et post ea que superius recensuimus in eadem sancta Chalcedonensi synodo rolatum fuerat, similiter exsecratur, atque cum auctore suo anathematizat.

Hec itaque definitionibus sancte Chalcedonensis synodi constituta sunt, nec obscurum quidpiam prolocuta est circa fidem synodus, uerum ubique et in omnibus eam sectata est confessionem fidei, a Domino benigne concessam per apostolos suos, quam sancti ipsi predicarunt apostoli, quam sancti trecenti octo decim Patres Dei Ecclesie tradiderunt, quam centum et quinquaginta Patres itidem de Spiritus sancti diuinitate dogmata declarantes confirmauerunt. Hanc secuti sunt sancti Patres Ephesum conuenientes primum;  hanc amplexa est sancta Chalcedonis synodus, que anathemate feriit, quicunque aliud symbolum traderet, siue fidei expositionem, preter eam que a sanctis trecentis et octodecim Patribus tradita est.

Que cum ita se habeant, sero tandem cognoscite, uter rectius sanctam Chalcedonensem tueatur synodum, isne qui eam prefatos SS. Patres fideliter secutam, recte uniuersa definiisse contendit, an is qui ei tribuere nititur impios loquendi modos hereticorum? Fieri namque minime potest ut qui puras prime Ephesine synodi sanctiones, catholicasque uoces admittunt, quique SS. PP. Celestinum, Cyrillum, Leonem ac Chalcedonensis synodi definitionem recipiunt, ii scelestam quoque ad Marim epistolam, cum iis que percensuimus, omnino pugnantem  admittant. Quis enim Ecclesie magistros atque contraria docentes uel orthodoxos simul atque hereticos, uel condemnatos una cum condemnantibus ualeat amplecti? Ceterum, ut plenius ea que a Theodoreto et Iba turbata sunt intelligatis, hec alia quoque uobis exponere opere pretium existimauimus.

Noueritis itaque, quod cum diuersis temporibus accusatus esset Ibas apud piissime recordationis regem Theodosium, ob Nestorianam Theodorianamque impietatem in sua ea epistola contentam, ac propter contumelias in sanctum Cyrillum eiusque capitula prolatas, et apud Proclum sanctum Constantinopoleos  archiepiscopum, atque apud complures Antiochie archiepiscopos, nouissime autem ab eodem rege, ac Flauiano, qui Proclo in Constantinopolitana sede successor suffectus fuit, iudicio aduersus eumdem Ibam ferendo Photius Tyri, et Eustathius Beryti episcopi delecti sunt: a quibus de fide sua reprehensus Ibas, deque iniuriis in sanctum Cyrillum iactatis, cum sibi defensionis daretur locus, negauit quidpiam ab se in sanctum Cyrillum contumeliose dictum uel scriptum esse, post reconciliationem inter Orientales sanctumque Cyrillum ipsum constitutam; uerum criminosa ea epistola ab accusatoribus producta palam eam post reconciliationem, conscriptam fuse demonstratum est.

Ibas igitur, ex suamet eadem depositione memoratam  epistolam omnino repudiasse cognoscitur: quamobrem prelaudati episcopi impietatem epistole considerantes, etiamsi Ibas eam ab se editam esse minime confiteretur, par per omnia suffragium protulere aduersus impietatem quam epistola complectebatur. Censuerunt quippe ab Iba anathematizari Nestorium cum impiis dogmatibus suis; que in iniqua epistola colligebantur, excipi autem trecentorum atque octodecim Patrum fidem oportere, prioremque Ephesinam synodum ceu in Spiritu sancto congregatam, eodem modo atque eam que ex trecentis iisdem atque octodecim sanctis Patribus constitit, quam Ephesinam synodum, una cum sancto Cyrillo, duodecimque capitulis eius ea impia epistola contumeliis lacessebat.

 Cum porro ab Iba minime perficerentur ea que fuerant ab iudicibus constituta, ipse ab episcopatu deiectus est, atque interea sancta Chalcedonensis synodus coacta, ad quam neque uocatus est Ibas, neque ut episcopus interfuit, Nonno iam in eius locum per manuum impositionem subrogato, qui etiam ad sanctam eamdem Chalcedonis synodum aduocatus fuerat. Perfectis autem iis que circa fidem constituenda fuerant, adueniens Ibas postulauit, de substitutione sibi facta causam agitari, qua ab episcopatu deiiciebatur, prefatumque Photii Eustathiique suffragium in medium protulit; quod cum legeretur, aduenientes pariter accusatores eius, acta Tyri produxerunt, in quibus etiam impia ea epistola continebatur. Hac legi similiter cepta, cognoscens Ibas ob  eius impietatem condemnandum se omnino fore, si suam esse fateretur, actorum interpellans lectionem, sic locutus est: Clericorum Edessenorum litteras legi iubete, ut, quam alienus ab iis sim, quorum insimulor, cognoscatis. Cum hec pariter lecta essent, considerantes episcopi Photii Eustathiique suffragium, atque institutam aduersus Ibam accusationem, constituere rursus ab ipso impleri oportere que Photius atque Eustathius iudicauerant, ac suscipi definitionem quam ipsa sancta synodus conclamauit, ipsique subscribi, qua quidem definitione, et primam Ephesinam synodum, et sanctum Cyrillum complexa fuerat, eiusque doctrinam, que omnia, ut animaduertimus, in nefaria ea epistola ludibriis contemnebantur. His autem manifeste docemur, sanctam ipsam  Chalcedonensem synodum disposuisse, ut ea omnia ab Iba fierent, ad impie sepius memorate epistole euersionem atque condemnationem. Miramur igitur uos adhuc inique ei epistole patrocinari, quam neque Ibas ipse, uel Tyri, uel post ea, que ibi acta sunt, in sancta Chalcedonensi synodo suam ausus est appellare, neque sustinere, quin potius cleri Edesseni litteris, Photiique, atque Eustathii suffragio usus est, ut institutam aduersum se ob impiam illam epistolam declinaret accusationem.

Ad cetera porro omnia pessime a uobis exposita adiecistis etiam, ut Eunomii diuulgationem de Iba factam mendaci intelligentia peruerteretis, affirmantes eam Eunomii diuulgationem super impia ea epistola institutam esse. Fertur enim hec in ipsa contineri:  quod cum in priore epistole parte Ibas sanctum Cyrillum iniuriis proscidisset, circa finem tamen se ipsum corrigendo emendauerit: cum tamen manifestum sit Eunomii eam declamationem minime ad impiam eam epistolam pertinere, sed de subrogatione, que Tyri Ibe facta fuerat per Photium et Eustathium in ea sermonem institui. In actis enim apud ipsos manifeste fassus est Ibas, quemadmodum etiam superius indicauimus, se ante hec cum reliquis Orientis episcopis sanctum Cyrillum iniuriis affecisse, cum scilicet ipsorum eiusque dispar esset sententia: post autem, unione inter ipsos perfecta, nichil omnino ab se iniuriosum in sanctum Cyrillum fuisse prolatum; ex qua Ibe confessione, Eunomius Ibam primum in sanctum Cyrillum iniurias congerentem  reperiens, post autem resipiscentem, aientemque abs se nichil omnino, post constitutam unionem, aduersus sanctum Cyrillum fuisse prolatum, memoratam perfecit declamationem. Nemini porro dubium esse potest, indicatam impiam epistolam Ibe tributam, ab initio ad extremum omni iniquitate, atque in sanctum Cyrillum contumelia scatere, neque cause quidpiam est, ut credatur, Eunomium priores epistole partes, tanquam prauas traduxisse, reliquas uero, que peiores sunt, laudibus efferre uoluisse. Nemo enim cordatus probat eum qui unius eiusdemque ac similis rei simul laudator sit, idemque uituperator. Quisquis igitur Eunomii declamationem non ad Ibe subrogationem Tyri factam spectare, uerum ad impie memorate epistole . . . . pertinere, quisquis, inquam, id dicere audet, is minime ueritati obsequitur, uerum, ueluti hereticus Patribus iniuriam afferre nititur.

 Atque id etiam mirati sumus, quod scribere ueriti minime sitis. Sancti Cyrilli capita obscura esse, eamque impiam epistolam, tanquam Spiritu sancto afflante, clarescentem laudaueritis. Manifestum est siquidem uerba hec non Spiritus sancti uirtute, sed maligni spiritus impetu a uobis esse prolata: cum Patres Ecclesieque magistros obscuritatis redargueritis, epistole autem illius malitiam blasphemiasque laudibus extuleritis: quamobrem recte conuenit uobis ceterisque omnibus similia de sanctis Ecclesie Patribus sentientibus, illud a Petro apostolo de iis dictum, qui Epistolas sancti Pauli peruerse intelligebant: quod has indocti atque instabiles deprauant, ut et ceteras Scripturas, ad suam ipsorum perditionem . Sic itaque uobis etiam praue intelligentibus  ea que ab Ecclesie magistris tradita sunt, atque ex diuinis litteris hausta obscura esse uidentur. Atque hec quidem de Iba atque impia illa epistola in aliquibus libris perscrutata reperiuntur.

Namque opere pretium est ut sciatis acta ea in quibus impia illa continetur epistola, minime complecti in authenticis iis quibus episcopi subscripserunt, quorum authentica exemplaria in sanctissima Romana Ecclesia et in Constantinopolitica, atque etiam in sacro nostro palatio seruata sunt. Quoniam igitur undique manifestum est impiam eam epistolam omni iniquitate refertam esse, sanctisque sacre Chalcedonensis synodi definitionibus aduersari, reliquum est ut qui dixerint ipsam in sancta Chalcedonensi synodo contineri, ii non modo propriam tutari  malitiam omni conatu eniti censeantur; uerum insignem quoque sancto concilio faciant iniuriam. Quecunque enim approbata atque confirmata a memorata sancta synodo sunt, ea omnia nominatim in fidei definitione ab ipsa tradita continentur.

uolumus autem uobis simul constare, Theodoritum quoque, postquam aduersus duodecim sancti Cyrilli capita calamum perstrinxisset, Nestorium eiusque prauitatem defendentem, post sancte synodi definitionem id habuisse in mandatis, primo quidem ut anathematizaret Nestorium, sanctamque et gloriosam semper uirginem Mariam Deiparam confiteretur, et idipsum exsecutus est. Quare Ibas pariter atque Theodoritus, non ueluti magistri aut Patres, sed ut penitentes, et perniciosas sententias detestantes de quibus fuerant accusati, atque definitionem Chalcedonensis  synodi amplexi, ipsique subscribentes, in ea recepti sunt; cum in Ecclesia catholica sit in more positum hereticos qui proprium exsecrentur errorem ad orthodoxamque fidem reuertantur, suscipi in communionem, non autem ueluti magistros Patribus connumerari. Itaque alios etiam Orientales episcopos, quorum quidam a Nestorii partibus stantes, priori Ephesine synodo sanctoque Cyrillo contradixerant, cum postea anathema dixissent Nestorio, peruerseque ipsius sententie, apostolica Romana sedes sanctusque Cyrillus in communionem receperunt, atque propterea ab sancta Dei Ecclesia suscepti intelliguntur.

Id autem a uobis etiam animaduerti cupimus, non  Ibam tantum et Theodoritum ob oppugnata duodecim ea sancti Cyrilli capita fuisse ab episcopatu deiectos, uerum Domnum quoque Antiochensem archiepiscopum condemnationis subiisse iudicium, propterea quod scripsisset, expedire ut duodecim ea capita silentio premerentur; quod iudicium in Domnum institutum, synodus Chalcedonensis, eo quoque e uiuis sublato, probauit atque confirmauit. Hec porro uerissima esse, atque ita quemadmodum a nobis exposita sunt, se habere ipsemet Theodoritus testatur in epistola ad Ioannem Germanicie episcopum hec scribens: ยปQuid enim profani mentiuntur ac dicunt, nullam circa dogmata nouam factam esse sectionem, propter quas cedes igitur, siue prestigia expulsus ego sum? quasnam mechias perpetrauit  quispiam? quenam quis sepulcra peruertit? sed notum ipsis quoque Barbaris est atque perspicuum, me ceterosque dogmatum causa fuisse deiectos. Enim uero dominum etiam Domnum, tanquam capitula non admittentem expulerunt, ea omni laude digna, optimi illi uocantes, seque in his permansuros profitentes. Me autem qui ipsorum constitutiones legerem, ut hereseos principem diuulgarunt.ยซ Ex quibus aperte colligitur ob sancti Cyrilli capita aduersus Nestorium proposita, et Domnum, et Theodoretum ipsum, et Ibam, et nonnullos preterea deturbatos sedibus suis fuisse, ac Theodoretum quidem et Ibam resipiscentes, atque memorata capitula probantes, ac reliqua omnia quorum causa suis pulsi sedibus fuerant, a sancta Chalcedonensi synodo fuisse receptos: minime uero eos qui non resipuerant: Domni uero condemnationem etiam post mortem eius fuisse confirmatam.

 Cum autem scripseritis pariter exsecrari a uobis eas Theodori blasphemias, quas ad uos ipsi transmisimus, cuiuscunque ille sint: Theodoro porro anathema dicere dubitetis, quod iam ipse sit in Ecclesiarum, ut dicitur, communione premortuus: scitoto eum qui dixerit minime Theodorum anathematizari licere, sed episcopis esse adnumerandum, ob eam causam, quod, ut asseruistis, in Ecclesie communione decesserit, eum pariter et Iudam posse in apostolorum numerum asciscere, qui latens, et notus solum perscrutanti humana secreta Deo, fuit ab ipso cum ceteris discipulis ad communionem admissus; nam iuxta id quod sentire hec aientes uidentur, digni reprehensione sunt apostoli quoque, qui post mortem eius, suffragio aduersus ipsum lato, eum  condemnauerunt aliumque in locum eius substituerunt. Preterea, cum nomen ipsius in sanctis Euangeliis legatur inter ceteros apostolos, non tamen idcirco, uel ut apostolus recipitur, uel exinde anathematis iudicio potuit liberari. Sic igitur habete, eum in Ecclesiarum communione decedere, qui fidem catholicam ad mortem usque illibatam custodierit.

Enimuero, si Manicheus quispiam, uel Arianus, siue Nestorianus, uel Eutychianus, aut alius cuiuscunque generis hereticus uel Grecorum insania captus, Ecclesie communicans uixerit, atque hoc modo decesserit, post mortem autem uel ex scriptis eius, uel alia quauis ratione hereticus fuisse deprehendatur, nichil tamen catholica fides detrimenti capit, neque ipse propterea a condemnatione liberatur,  quod in Ecclesiarum pace dicatur decessisse; ac reuera nequaquam interitus hereticos a condemnationis iudicio, quod peruersa eorum commerita est opinatio, liberat, quinimo potius uel ob hoc ipsum, quod uiuentes non resipuerint, iustius condemnantur.

Multis autem id ipsum confirmari potest exemplis, hereticos uidelicet, qui dum uiuerent, ad sanitatem reuersi non sunt, post mortem fuisse condemnatos. Eunomius enim, et Apollinarius, et Bonosus, ac superioribus temporibus ualentinus, Basilides, Marcion, et Cerinthus, aliique permulti, qui anathematibus dum uiuerent, subiecti non fuerant, post mortem damnati sunt, atque ab Ecclesia catholica anathematizantur, propterea quod in suis erroribus uita functi  sunt, quemadmodum econtra ii qui iniuste damnationis passi fuerant iudicium, Flauianus uidelicet atque Ioannes, sancti Constantinopoleos archiepiscopi, post mortem sunt ab ipsa catholica Ecclesia restituti. uestro porro iudicio hereticos qui propriis inherentes erroribus decesserint, damnatione liberari opus est: catholicos autem iniuste iudicatos minime post mortem reuocari ad Ecclesie pacem, quod quanta plenum sit iniquitate, uix dici potest.

Quibus exemplis perspicue ostendimus, Ecclesie esse traditione sancitum hereticos post mortem quoque iudicari posse, atque anathematibus condemnari. Ceterum ulterius adhuc idipsum ex sanctorum apostolorum Constitutionibus demonstratur ualidius: quo namque loci constituunt utiles esse  pro mortuorum requie eleemosynarum oblationes, sic prosequuntur ยปId autem de piis hominibus dicimus: de impiis enim etiamsi uniuersa mundi substantia pro ipsis pauperibus distribueretur, non eis quidquam proderit: cui enim superstiti diuina aduersabantur, certum est etiam amoto non esse profutura.ยซ Apostolis igitur hoc modo circa pios, qui decesserint homines, definientibus, quis statuere audeat, hereticos post mortem, potissimum uero Theodorum ipsum, a condemnatione liberos esse oportere, quem sancti Patres, ueluti Iudeis. Grecis atque Sodomitis deterius blasphemantem, ipsis connumerarunt, atque una cum impietate sua condemnauerunt?

Ceterum hereticos post mortem quoque, ut superius constituimus, esse damnandos, sanctus etiam Augustinus Africane cuiusdam urbis episcopus in epistola ad Bonifacium diserte tradit: ยปQuamuis, inquit,  et si uera essent que ab eis obiecta sunt Ceciliano et nobis possent aliquando monstrari, ipsum iam mortuum anathematizaremus; sed tamen Ecclesiam Christi, que non litigiosis opinionibus fingitur, sed diuinis attestationibus comprobatur, propter quemlibet hominem relinquere minime debemus.ยซ

Hec Augustinus. Similiter autem non modo permultos, qui aduersus fidem errauerant, mortuos anathematizauit Ecclesia et sancti Patres, sed episcopos etiam qui uel in ultima sua uoluntate, uel ab intestato hereticis consanguineis, uel etiam extraneis sua bona reliquissent. Octuagesimus enim primus Africane synodi canon hec habet: ยปItem constitutum est, ut si quis episcopus heredes extraneos a consanguinitate sua, uel hereticos etiam consanguineos,  aut paganos Ecclesie pretulerit, etiam post mortem ei dicatur anathema, et nomen eius inter sacerdotes Dei non computetur; nec excusationis illi locus sit, quod intestatus decesserit: quia utique debuit factus episcopus, rei sue ordinationem congruam sue professioni nequaquam in aliud tempus differre.ยซ Si itaque, quemadmodum ecclesiastico eo canone definitum est, post mortem quoque anathemate feriunt episcopi ob diuitias ipsas haud recte distributas, quanto iustius excommunicationi subiiciendi erunt qui in Deum ipsum peccauerunt, dicente Scriptura: Si homo in hominem peccauerit, erit qui pro ipso oret; si autem in Deum deliquerit, quis orabit pro eo?

 Cum autem ostenderimus fuisse preteritis temporibus a sanctis Ecclesie Patribus lege sancitum, post mortem etiam, eos qui uel contra fidem, uel aduersus Ecclesie canones errauerint, anathematizari oportere: necessarium pariter esse prospicimus ea quoque que nostra hac etate facta sunt omnibus manifesta constituere, ut omnis tollatur contradictio, que a profanorum hereticorum, ipsorumque impietatis patrocinatoribus possit excitari. Laurentium namque et Dioscorum, qui diuersis temporibus apostolici throni sanctitatem subripuerant, quanquam nichil in fide peccassent, ob idipsum tamen, quod per ambages episcopatum suscipere conati fuerant, uita iam functos apostolica iudicauit sedes, atque condemnauit.

 uerum cum in uestris litteris id etiam adieceritis: si quis hereticum anathematizauerit, et in ipsum sententiam ferens, omnes quoque cum ipso sentientes, adiunxerit, eum illos omnes complecti, qui quauis ratione id ipsum quod damnatur probauerint: itaque cum Paulum Samosatensem, et Photium, et Nestorium, et Bonosum condemnaueritis, minime opus esse ut Theodorum quoque eadem cum ipsis sentientem nominatim condemnetis: scitote primo quidem illos suppresso nomine anathematizari, qui heresum auctores sunt in errore secuti, ceteros autem minime deceperunt. At uero heresum duces et magistros Ecclesia nominatim anathematizat. Theodorus porro non modo Nestorii magister exstitit, uerum etiam impis scriptis suis permultos induxit in  errorem. Etenim quemadmodum recti Ecclesie doctores ex propriis doctrinis agnoscuntur atque propter ipsas commendantur, ita econtra, peruersarum sententiarum auctores ex propriis ipsorum litteris redarguuntur atque anathematizantur. Cum igitur Theodorus et heresiarches exstiterit et innumeras prope blasphemias in suis libris protulerit, nichil uobis superest cause cur anathema in ipsum dicere detrectetis.

Circa fidei uero expositionem, quam uestris litteris inseruistis, etsi multa sint de quibus nobis uobiscum esset conquerendum, nichilo tamen minus id totum, ignorantie simplicitatique condonari oportere existimauimus. Alicubi namque uersate scripsistis, alicubi uerbis usi estis, neque in sacris litteris, neque a sanctis Ecclesie Patribus unquam adhibitis; alibi Ecclesie doctores ipsos, iuxta quod uobis uisum  est, condemnastis, atque adhuc quemdam ad orthodoxam fidem omnino pertinentem silentio preteriistis. Quapropter oportet uos, iuxta sanctorum Patrum admonitionem, uel scientes loqui, uel si ignari estis, tacere, atque ab doctis et scientibus erudiri.

Iam uero cum scripseritis, quemadmodum Aegyptiis respondere debeamus, miramur quidem, uos scilicet qui impiam eam epistolam, Theodorum, Nestorium, peruersasque eorum sententias defenderitis, nunc commonere nos instituisse, quid sit a nobis, aliis Ecclesie hostibus respondendum. Siquidem si ea que scripta a uobis sunt quis considerauerit, nichil aliud Aegyptios hortabitur, quam ut Nestorium  Theodorumque hereticos suscipiant, uniuersosque sanctos Patres reiiciant, qui ipsos eorumque infidelitatem condemnauerunt: atque adeo ex uno in alium incidant errorem; cum ad nos scribentes ut hostibus Ecclesie responderemus abominabilem eam epistolam orthodoxam appellare non dubitaueritis.

Nitimini itaque primum uosmetipsos corrigere, post autem ceteros docere: si quis enim uel Theodorum, uel dictam Ibe epistolam, uel Theodoreti scripta aduersus rectam fidem proposita defendit, hereticis is annumeratur, et ab Ecclesia catholica alienus efficitur, cuius caput est Unigenitus Dei Filius, Deus et Dominus noster iehsu Christus, ab cuius Ecclesia impia ea epistola separatur, et Theodori patrocinatores. Itaque expedit uobis ab impie illius  epistole, Theodorique defensione cessare. Si enim Paulus apostolus prohibet aliquid suo, aliquid ceterorum apostolorum nomine uocari, eosque obiurgat, qui dicebant: ยปEgo sum Pauli, ego autem Cephe, etc.ยซ


Pauca desiderantur.




ANNO DOMINI DLuI.
GILDAS SAPIENS.





NOTITIA
.

 I. Gildas cognomento Sapiens natus perhibetur anno Christi 493. Eo namque anno se fuisse in lucem editum prodit ipsemet auctor his uerbis  : Ex eo tempore . . . usque ad annum obsessionis Badonici montis . . . quique quadragesimus quartus, ut noui, oritur [al. orditur] annus, mense iam primo emenso, qui iam et mee natiuitatis est. Quo ex loco uossius arguit  ortum Gildam eo ipso anno quem modo innuimus. Saxones enim, inquit, anno 449, teste Beda  , in Britanniam aduenere, quos Britanni ad Badonicum montem contriuerunt: adeoque annus 44 a primo Saxonum aduentu assurgit ad annum 493, qui Gilde natiuitatis fuerit, ut ipsemet asserit. Aliam tamen a uossiana interpretationem uerborum Gilde profert Ioannes Smithus in notis ad suam ecclesiastice  Historie Bede preclaram editionem  . Existimat enim uir eruditus annorum numerum a Gilda editum scribendi potius tempus, quam Saxonum aduentum spectare: scripsisse scilicet Gildam anno a pugna Badonica 44 anno ipsi imprimis notabili, cui et natalitius fuit. In eamdem Smithi sententiam preiuerat Mabillonius his uerbis  : ยปQuatuor et quadraginta anni quos Gildas memorat inter aduentum Saxonum et obsidionem Badonicam non intercesserunt  . . . sed inter obsidionem et ipsius opusculi scriptionem. Nam loquitur de annis quorum extremus, dum hec scriberet, adhuc in fluxu erat: quadragesimus quartus, inquit, orditur annus, mense iam unc elapso.ยซ Hec uir doctissimus. uerum, meo quidem iudicio, interpretatio eiusmodi ab ipsius Gilde mente aliena esse uidetur: eo imprimis nomine quod auctor Badonicus etiam dictus fuerit, a prelio aduersus Saxones apud Badonicum montem a Britannis commisso; huiusmodi nimirum cognomentum sortitus, quod eo ipso anno Badonice obsessionis in lucem editus fuerit.

II. De Gilde gestis complura litterarum monumentis tradidit monachus Ruyensis anonymus in uita eiusdem Gilde, quam primus Ioannes a Bosco  Lugduni anno 1605  , deinde Bollandus  , postremo integriorem edidit Mabillonius  . Ex ea itaque discimus gente Britannum fuisse scriptorem nostrum, et Hilduti discipulum; a quo cum liberalibus litteris, tum diuinarum Scripturarum studio primum excultus, deinde sacris ordinibus initiatus, monasticam uitam sectatus fuerit, multis uirtutum insignibus in Banchorensi nobili cenobio clarus. Floruit quo tempore quinque reguli Britanni terris diuersis rerum potiebantur,  Constantinus uidelicet, Aurelius Conanus, uortiporius, Cuneglassus et Maglocunus. Quos omnes ob scelera et rempublicam male administratam, ipse in transmarina Britannia extra periculum constitutus acerbe exagitat  . ยปPorro unum ex iis, inquit Galeus  , ad sanam mentem auctor noster reuocasse comperitur: nam in quodam chronico Cambrico legi de Constantino quem Gildas increpuit: Conuersio Constantini ad Dominum.ยซ

III. Ut fide ac sanctimonia prestans, ita summe eruditionis uir, a fratribus religiosis rogatus qui ad eum e Britanniis uenerant, post decem annos ex quo inde recessit, scripsit epistolarem libellum. uerba sunt monachi Ruyensis, qui Gilde uitam contexuit  . Sic autem eiusmodi opus inscribitur: De excidio Britannie  liber querulus, tres in partes diuisus: I. Historia, II. Epistola, III. Increpatio in clerum. In Historia multa paucis concludit. Exinde fusius procedit cum ad reges, tum ad sacerdotes eius temporis increpandos. Hoc autem opusculum post annum 543 scripsisse Gildam ex eo colligitur quod narrat de Constantino Damnonie tyranno  ; qui duum puerorum regiorum totidemque nutritorum latera inter sacrosancta altaria ense hastaque pro dentibus lacerauit: idem enim anno 543 contigisse tradit Mattheus West-Monasteriensis. Si uero Usserium audias  , scriptum edidit Gildas anno 564, diemque supremum clausit anno 570. Aliter tamen Mabillonius, qui Gildam iam octogenarium anno 565 e uiuis excessisse opinatur  . Mabillonium assectantur Historie  litterarie Gallice auctores  . Porro Gilde eiusque opelle meminere pre ceteris Beda  et Alcuinus, qui Gildam Brettonum sapientissimum uocat  . Ceterum, ut obseruat Smithus  , ยปliber Gilde De Excidio Britannie satis hodie notus. Gildas auctor fere ignoratur, nimia scilicet distinctione. Hinc tot cognomina, Albanius, Sapiens, Badonicus, Historicus; cum reuera unus est idemque Gildasยซ:  ex quo tres conficti feruntur. Qua de re pluribus Bollandus  , Mabillonius  et Fabricius  , ut Caueum  aliosque omittamus.

Iu. Prodiit primum Gilde libellus Londini anno 1525, cura Polydori uirgilii; cuius tamen exemplar, inquit Lelandus  , mancum, luxatum ac mutilum exstat; usque adeo ut si iam uite restitueretur, uix fetum agnosceret parens. Grauem huius editi uirgiliani censuram attexuit Ioannes Iosselinus ad suam Gilde editionem anno 1568 Londini pariter euulgatam. Priorem Polydori exhibent utraque Orthodoxographa Basiliensia, et Bibliothece Patrum Parisiensis, Coloniensis et Lugdunensis. Iosselini posteriorem secutus est Commelinus in Collectione Britannicorum scriptorum. ยปHe tamen due editiones, inquit  Galeus  , siue Polydori uirgilii, siue Ioannis Iosselini, adeo inter se discordabant, ut omnem fidem auctori suo detraherent, et Gildam in Gilda adhuc quereres. Quare consultissimum habui eum denuo cudere, scripto codice usus quem priorum editorum neuter inspexerat, quique purus esset a feda et absurda interpolatione que alia exemplaria infamarat. Nec uni soli in emaculando Gilda innisus sum libro: aliunde etiam ad hanc rem suppetias accersiui.ยซ Hec ille: qui partem I opusculi Gilde, siue Historiam, ad uetustum ms. codicem Cantabrigensem; reliquas uero duas, Epistolam scilicet et Increpationem in clerum, ad codicem Cottonianum exegit. Hanc igitur editionem quam ignorarunt Historie litterarie Gallice auctores modo laudati  , omnium sane  optimam et accuratissimam, anno 1691 Oxonie in lucem emissam studio Thome Galei in limine operis sic inscripti: Historie Britannice, Saxonice, Anglo-Danice Scriptores Xu, ex uetustis codd. mss. editi, typis excudendam tradidimus; nonnullis huc et illuc obseruationibus auctam, quas cl. editoris notis separatim intextas eruditorum arbitrio dimittimus.





GILDAE SAPIENTIS DE EXCIDIO BRITANNIAE LIBER QUERULUS. *



PRAEFATIO AUCTORIS.

 In hoc libro [a 1Kb] quidquid deflendo potius quam declamando  fuero prosecutus,  ne quis me affectu cunctos spernentis, omnibusue melioris , sed condolentis patrie incommoditatibus miseriisque eius, ac remediis condelectantis, edicturum putet, quia uero [a 1Kb] non tam fortissimorum militum enuntiare trucis belli pericula mihi statutum est, quam desidiosorum. Silui  cum immenso dolore mentis [b 1Kb] et animi compunctione cordisque contritione, et attonito sensu sepius hec omnia in  animo reuoluere [1 1Kb] et  spatio bilustri temporis, uel eo amplius pretereuntis: imperitia, sicut et nunc, una cum karissimis [c 8Kb] mei amicis imperantibus, ut qualemcunque gentis Britannice historiolam siue admonitiunculam scriberem. In zelo igitur domus Domini, sacre legis seu cogitatuum rationibus, uel fratrum religiosis precibus coactus, nunc persoluo debitum,  multo tempore antea exactum, uile quidem stylo [a 1Kb] , sed fidele  et amicale quibusque egregiis Christianis; graue uero et importabile apostatis insipientibus. Quorum priores  cum lacrymis forte que ex Dei caritate profluunt, alii cum tristitia  illud excipient. Igitur [b 1Kb] , Deo uolente, pauca, 1. De situ, 2. De contumacia, 3. De subiectione, 4. De rebellione, 5. De secunda subiectione ac duro [c 1Kb] famulatu, 6. De religione, 7. De persecutione, 8. De sanctis martyribus,  9. De diuersis heresibus, 10. De tyrannis, 11. De duabus gentibus uictricibus [d 1Kb] , de prima uastatione [e 1Kb] , 12. De defensione, 13. De secunda uastatione [f 1Kb] , 14. De secunda ultione, 15. De tertia uastatione, 16. De fame, 17. De epistolis [g 1Kb] , 18. De uictoria, 19. De sceleribus, 20. De nuntiatis subito hostibus, 21. De famosa peste, 22. De consilio, 23. De seuiore multo primis hoste, 24. De urbium subuersione, 25. De reliquiis, 26. De postrema pace, [h 1Kb] que postrema uictoria temporibus nostris Dei nutu donata est, dicere curabo [i 1Kb] .



PARS PRIMA. HISTORIA [a 1Kb] GILDAE.


 CAPUT PRIMUM. De situ Britannie.---Britannia insula in extremo ferme orbis limite circium [1 1Kb] occidentemque uersus, diuina, ut dicitur, statera terre totius ponderatrice librata; ab Africo boreali propensius tensa axi, octingentorum in longo millium, ducentorum  in lato spatium  tenens: cuius diffusione [b 1Kb] , et ut dicam, intransmeabili undique circulo, absque meridiane freto plage quo ad Galliam Belgicam nauigatur, uallata duum [c 1Kb] ostiis nobilium Thamesis ac Sabrine fluminum ueluti brachiis, per que eidem olim transmarine delicie ratibus uehebantur, aliorumque minorum meliorata: bis denis, bisque quaternis [d 1Kb] ciuitatibus ac nonnullis castellis [e 1Kb] , murorum [f 1Kb] , turrium serratarum, portarum, domorumque  [g 1Kb] quorum [h 1Kb] culmina minaci proceritate [i 1Kb] porrecta in edito [i 1Kb] forti compage pangebantur [k 1Kb] molitionibus [l 1Kb] non improbabiliter instructis decorata: campis [m 1Kb] late pansis, collibusque ameno situ locatis prepollenti culture aptis, montibusque [n 1Kb] alternandis  animalium pastibus magne [o 1Kb] conuenientibus , electa ueluti sponsa monilibus diuersis ornata: fontibus lucidis, crebris undis niueas ueluti glareas pellentibus, pernitidisque riuis leni murmure serpentibus, quorumque [s 1Kb] in ripis accubantibus suauis saporis pignus pretendentibus, et lacubus frigidum aque torrentem uiue exundantibus irrigua.

CAP. II. De contumacia.---Hec erecta ceruice et  mente, ex quo inhabitata est, nunc Deo, interdum ciuibus, nonnunquam etiam transmarinis regibus, et subiectis interdum [a 1Kb] ingrata consurgit. Quid enim deformius, quidque iniquius potest humanis ausibus uel esse uel intromitti negotium, quam Deo timorem, bonis ciuibus caritatem, in altiore dignitate compositis [b 1Kb] absque fidei detrimento debitum denegare honorem, et frangere diuino sensui humanoque fidem, et abiecto celi et terre metu, propriis adinuentionibus aliquem ex libidinibus [c 1Kb] regi? Igitur non omittens priscos illos communesque cum omnibus gentibus errores, quibus ante aduentum Christi in carne omne humanum genus obligabatur astrictum, nec enumerans patrie portenta ipsa diabolica, pene numero uincentia Aegyptiaca [d 1Kb] , neque nominatim inclamitans montes ipsos aut colles uel fluuios olim exitiales, nunc uero humanis usibus utiles, quibus diuinus honor a ceco tunc populo cumulabatur; et tacens uetustos immanium tyrannorum annos qui in aliis longe positis regionibus uulgati sunt , illa tamen proferre conabor in medium que temporibus imperatorum Romanorum et passa est, et aliis intulit ciuibus longe positis [g 1Kb] mala; quantum tamen potuero, non tam ex scripturis patrie scriptorumue monumen   quam transmarina relatione; que crebris irrupta intercapedinibus, non satis claret.

CAP. III. De subiectione.---Etenim reges Romani [i 1Kb] cum orbis imperium obtinuissent, subiugatisque finitimis quibusque regionibus uel insulis Orientem uersus, prima Parthorum pace Indorumque confinium  potioris fame uicibus firmassent, non acies flamme quodammodo rigidi tenoris [1 1Kb] ad Occidentem ceruleo Oceani torrente uel cohiberi potuit [i 1Kb] , uel exstingui: sed transfretans insule parendi leges nullo obsistente aduexit, imbellemque populum sed infidelem, non tam ferro et igni [k 1Kb] machinisque, ut alias gentes, quam solis minis uel iudiciorum concussionibus, in superficie tamen uultus, presso in altum cordis dolore, sui obedientiam proferentem edictis subiugauit.

CAP. Iu. De rebellione.---Quibus statim Romam, ob inopiam cespitis, ut aiunt [l 1Kb] , repedantibus et nichil de rebellione suspicantibus, rectores sibi relictos ad enuntianda plenius uel confirmanda Romani regni molimina leena trucidauit dolosa. Quibus ita gestis [m 1Kb] cum  talia senatui nuntiarentur, et propero exercitu uulpeculis  subdolis [n 1Kb] ulcisci festinaret: non militaris in mari classis parata fortiter dimicare pro patria, neque quadratum agmen, nec dextrum cornu aliusue belli apparatus in littore [o 1Kb] , sed terga pro scutis fugantibus dabantur [p 1Kb] , et colla gladiis  manusque uinciende muliebriter protenduntur: ita ut in prouerbium et derisum longe lateque efferatur, quod non Britanni sunt [2 1Kb] in bello fortes, nec in pace fideles.

CAP. u. De secunda subiectione et duro famulatu.--- Itaque multis Romani [q 1Kb] perfidorum cesis, nonnullis ad seruitutem  mancipalibus reseruatis, patria uini oleique  experte [r 1Kb] , Italiam petunt, suorumque quosdam prepositos relinquentes, indigenarum dorsis mastigias, ceruicibus iugum, solo nomen Romane seruitutis herere facturos, ac non tam militari manu quam flagellis [s 1Kb] callidam gentem maceraturos; et si res sic postulauisset, ensem  uagina uacuum lateri eius populi [t 1Kb] accommodaturos; ita ut non Britannia, sed Romana [u 1Kb] insula censeretur, et quidquid habere potuisset eris, argenti uel auri, imagine Cesari (F. Cesaris] notaretur.

 CAP. uI [a 1Kb] . De religione.---Interea glaciali frigore rigenti insule, et ueluti longiore terrarum secessu soli uisibili non proxime, uerus ille sol, non de firmamento temporali [b 1Kb] , sed de summa etiam celorum arce tempora cuncta excedente, uniuerso orbi prefulgidum [1 1Kb] sui coruscum ostendens; tempore  summo Tiberii Cesaris  radios suos primum indulget, id est sua precepta Christus.

CAP. uII. De persecutione.---Que licet ab incolis tepide suscepta sunt, apud quosdam tamen integre, et alios minus, usque ad persecutionem Diocletiani tyranni nouennem: in qua subuerse per totum mundum  sunt ecclesie, et cuncte sacre Scripture que inueniri potuerunt, in plateis exuste, et electi sacerdotes gregis Domini cum innocentibus ouibus trucidati: ita ut ne uestigium quidem  in nonnullis prouinciis [c 1Kb] Christiane religionis appareret. Permansere [d 1Kb] tunc quante fuge, quante strages, quante diuersarum mortium pene, quante religionis [e 1Kb] apostatarum ruine, quante gloriosissimorum martyrum corone, quanti persecutorum rabidi furores, quante econtrario sanctorum patientie fuere, ecclesiastica historia narrat: ita ut agmine denso certatim, relictis post tergum mundialibus tenebris, ad amena celorum regna, quasi ad propriam sedem, tota festinaret Ecclesia.

 CAP. uIII. De sanctis martyribus.---Magnificauit igitur misericordiam suam Deus nobiscum [f 1Kb] , uolens omnes homines saluos fieri , et uocans non minus peccatores quam eos qui putant se esse iustos [g 1Kb] , qui gratuito munere supradicto, ut cognoscimus [h 1Kb] , persecutionis tempore, ne [i 1Kb] crassa atre noctis caligine Britannia obfuscaretur, clarissimas lampades sanctorum martyrum nobis accendit, quorum nunc corporum sepulture et passionum loca, si non lugubri diuortione [i 1Kb] barbarorum, quamplurima ob scelera nostra ciuibus adimerentur, non minimum intuentium mentibus ardorem diuine caritatis incuterent. Sanctum Albanum uerolamiensem, Aaron et Iulium  Legionum urbis ciues, et ceteros [k 1Kb] utriusque sexus diuersis in locis summa magnanimitate in acie Christi perstantes dico. Quorum prior postquam caritatis gratia confessorem alium [l 1Kb] persecutoribus insectatum, et iam iamque comprehendendum [imitans et in hoc Christum animam pro ouibus ponentem ], domo primum, ac mutatis dein mutuo uestibus, occuluit, et discrimini [m 1Kb] se fratris in supradicti uestimentis libenter persequendum dedit: ita Deo placens [n 1Kb] inter sacram confessionem cruoremque coram impiis, Romana tum stigmata cum horribili phantasmate [o 1Kb] preferentibus signorum [p 1Kb] miraculis mirabiliter adornatus est, ut oratione feruenti, illi Isrelitice arenti uie minusque trite  simile  iter ignotum, trans nobilis fluuii [q 1Kb] alueum, cum mille uiris sicco ingrediens pede , aperiret, et priorem carnificem tanta prodigia uidentem in agnum ex lupo mutaret, et una secum triumphalem martyrii palmam sistere [r 1Kb] uehementius, et excipere fortius faceret. Ceteri uero sic diuersis cruciatibus torti sunt, et inaudita membrorum discerptione lacerati sunt [s 1Kb] , ut absque cunctamine gloriosi in egregiis Hierusalem ueluti portis martyrii sui tropea defigerent. Nam qui superfuerant, siluis ac desertis abditisque speluncis se occultauere, exspectantes a iusto rectore omnium Deo carnificibus seuera quandoque iudicia, sibi uero animarum tutamina. [t 1Kb] Igitur bilustro supradicti turbinis necdum ad integrum  adimpleto [u 1Kb] , emarcescentibusque nece suorum auctorum nefariis edictis [u 1Kb] , letis luminibus omnes Christi tirones, quasi post hiemalem ac prolixam noctem, temperiem lucemque serenam aure celestis excipiunt; renouant ecclesias ad solum usque destructas; basilicas sanctorum martyrum fundant, construunt, perficiunt; ac uelut uictricia signa propalant; dies festos celebrant; sacramenta [x 1Kb] mundo corde oreque conficiunt; omnes exsultant filii, gremio ac si matris Ecclesie confoti.

CAP. IX. De diuersis heresibus.---Mansit namque hec scripti capitis membrorumque [y 1Kb] consonantia suauis, donec Ariana perfidia, atrox seu [2 1Kb] anguis, transmarina nobis euomens uenena, fratres in unum  habitantes exitiabile [a 1Kb] faceret seiungi; ac sic quasi uia facta trans Oceanum omnes omnino bestie fere mortiferum cuiuslibet hereseos uirus horrido ore uibrantes, lethalia dentium uulnera patrie noui semper aliquid audire uolenti, et nichil certe stabiliter obtinenti, infigebant.

CAP. X [b 1Kb] . De tyrannis.---Itemque tandem tyrannorum uirgultis crescentibus, et in immanem siluam iam iamque erumpentibus, insula nomen Romanum, nec tamen mores [c 1Kb] legemque tenens, quin potius abiiciens, germen sue plantationis amarissime ad Gallias, magna comitante satellitum caterua, insuper etiam imperatoris [d 1Kb] insignibus, que nec decenter usquam gessit nec legitime [e 1Kb] , sed ritu tyrannico et tumultuante initiatum milite Maximum mittit. Qui,  callida primum arte potius quam uirtute, finitimos quosque pagos uel prouincias contra Romanum statum, per [f 1Kb] retia periurii mendaciique sui facinoroso regno annectens, et unam alarum ad Hispanias, alteram ad Italiam extendens, et thronum iniquissimi imperii apud Treueros statuens, tanta insania in dominos debacchatus est, ut duos imperatores legitimos, unum Roma, alium religiosissima uita pelleret. Nec mora: tam fertilibus [g 1Kb] uallatus audaciis, apud Aquileiam urbem capite nefando ceditur, qui decorata totius orbis capita regni quodammodo ceruicibus [h 1Kb] deiecerat.

CAP. XI. De duabus gentibus uictricibus, et de prima uastatione.---Exin Britannia omni armato milite militaribusque [i 1Kb] copiis, rectoribus linquitur [i 1Kb] immanibus, ingenti iuuentute spoliata , et omnis belli usus ignara penitus [k 1Kb] , duabus primum gentibus transmarinis uehementer seuis, Scotorum a circione, Pictorum ab aquilone calcabilis multos stupet gemitque per annos [l 1Kb] .

CAP. XII. De defensione.--- [m 1Kb] Gens igitur Britonum, Scotorum Pictorumque non ferens, ob quorum [n 1Kb] infestationem ac dirissimam oppressionem, legatos Romam cum epistolis mittit, militarem manum ad se uindicandam lacrymosis postulationibus poscens, et subiectionem sui Romano imperio continue tota animi uirtute, si hostis longius arceretur, uouens. Cui mox  destinatur legio preteriti mali immemor, sufficienter armis instructa. Que ratibus trans Oceanum in patriam aduecta, et cominus cum grauibus hostibus congressa, magnamque ex eis multitudinem sternens, et omnes e finibus depulit, et subiectos ciues tam atroci dilaceratione ex imminenti captiuitate liberauit. Quos iussit construere inter duo maria trans insulam murum, ut esset arcendis hostibus turba [o 1Kb] instructus terrori, ciuibusque tutamini. Qui uulgo irrationabili absque rectore factus, non tam lapidibus quam cespitibus, non profuit.

CAP. XIII. De secunda uastatione.---Illa legione cum triumpho magno et gaudio domum repetente [p 1Kb] , illi priores inimici, ac quasi [q 1Kb] ambrones lupi profunda fame tabidi, siccis faucibus in ouile transilientes,  non comparente pastore, alis remorum remigumque brachiis, ac uelis uento sinuatis [r 1Kb] uecti, terminos rumpunt, ceduntque omnia, et queque omnia maturam ceu segetem metunt, calcant, transeunt.

CAP. XIu [s 1Kb] . Iterum de eadem uastatione.---Itemque mittuntur queruli legati, scissis  uestibus, opertisque sablone capitibus, impetrantes a Romanis auxilia, ac ueluti timidi pulli patrum fidelissimis [t 1Kb] alis succumbentes, ne penitus misera patria deleretur, nomenque Romanum [u 1Kb] quod uerbis tantum apud eos auribus resultabat, uel exterarum gentium opprobrio obrosum uilesceret. At illi, quantum humane nature possibile est, commoti tante historia tragedie, uolatus ceu aquilarum, equitum in terra, nautarum in mari, cursus accelerantes, inopinatos primum, tandem terribiles inimicorum ungues ceruicibus infigunt  mucronum [u 1Kb] , casibusque foliorum tempore certo ad simulandam istam [x 1Kb] peragunt stragem; ac fit, si montanus torrens crebris tempestatum riuulis auctus, sonorosoque meatu alueos exundans, ac sulcato dorso fronteque acra, erectis, ut aiunt, ad nebulas undis  mirabiliter spumans; ast uno obiectas sibi euincit gurgite moles: ita emulorum agmina auxiliatores [aa 1Kb] egregii  propere trans maria fugauerunt, quia anniuersarias auide predas nullo  obsistente trans maria exaggerabant. Igitur [a 1Kb] Romani patria reuersi, denuntiantes nequaquam se tam laboriosis expeditionibus posse frequentius uexari, et ob imbelles erraticosque latrunculos, Romana stigmata, tantum talemque exercitum, terra ac mari fatigari: sed ut insula [b 1Kb] potius, consuescendo armis ac uiriliter dimicando, terram, substantiolam, coniuges, liberos et  libertatem uitamque totis uiribus uindicaret, et gentibus nequaquam se fortioribus  ut inermes uinclis uinciendas nullo modo, sed instructas peltis, ensibus, hastis, et ad cedem promptas protenderet manus, suadentes  murum, non ut alterum, sumptu  publico priuatoque adiunctis secum miserabilibus indigenis solito structure more, tramite a mari usque ad mare inter urbes que ibidem forte ob metum hostium collocate fuerant, directo librant, fortia formidoloso populo monita tradunt, exemplaria instituendorum armorum relinquunt, in littore quoque Oceani ad meridianam plagam, qua [d 1Kb] naues eorum habebantur, et inde barbarie [e 1Kb] fere bestie timebantur, turres per interualla ad prospectum maris collocant, ualedicunt [f 1Kb] tanquam ultra non reuersuri.

CAP. Xu [g 1Kb] . De tertia uastatione.---Itaque illis ad sua remeantibus, emergunt certatim de curicis [h 1Kb] , quibus sunt trans Tithicam uallem uecti [i 1Kb]  tetri  Scotorum Pictorumque greges, moribus ex parte dissidentes, et una eademque sanguinis fundendi auiditate concordes, furciferosque magis uultus pilis, quam corporum pudenda pudendisque proxima uestibus tegentes: cognitaque condebitorum reuersione et reditus denegatione, solito confidentius [k 1Kb] omnem aquilonalem extremamque terre partem pro indigenis muro tenus capessunt. Statuitur ad hec in edito arcis acies ad pugnam, inhabilis ad fugam, trementibus precordiis inepta, que diebus ac noctibus stupido sedili marcebat. Interea non cessant uncinata  nodorum [l 1Kb] tela quibus miserrimi ciues de muris tracti solo allidebantur. Hoc scilicet eis immature mortis supplicium, qui tali funere rapiebantur; fratrum quo pignorum [m 1Kb] suorum miserandas imminentes penas cito exitu deuitabant. Quid plura loquar [n 1Kb] ? Relictis ciuitatibus muroque celso, iterum quibus [o 1Kb] fuge: iterum dispersiones solito desperabiliores. Item ab hoste insectationes: item strages accelerantur crudeliores: et sicut agni a lanionibus, ita deflendi ciues ab inimicis discerpuntur, ut commemoratio eorum ferarum assimilaretur agrestium.

CAP. XuI. De fame.---Nam laniunt seipsos mutuo, nec pro exigui uictus breui sustentaculo miserrimorum ciuium latrocinando [p 1Kb] ; et augebantur extranee [q 1Kb] clades domesticis motibus: quo et huiusmodi [r 1Kb] tam  crebris direptionibus uacuaretur omnis regio totius cibi baculo, excepto uenatorie artis solatio.

CAP. XuII. De epistolis.---Igitur rursum misere reliquie mittentes epistolas [s 1Kb] ad Agitium Romane potestatis uirum  inquiunt [t 1Kb] : Agitio ter consuli gemitus Britannorum. Et post pauca [u 1Kb] loquentes: Repellunt nos barbari ad mare, repellit nos [u 1Kb] mare ad barbaros: inter hec oriuntur [x 1Kb] duo genera funerum, aut iugulamur, aut mergimur. Nec pro eis quidquam adiutorii habent. Interea famis dira ac famosissima uagis ac nutabundis heret, que multos eorum cruentis compellit [y 1Kb] predonibus sine dilatione uictas dare manus, ut pauxillum ad refocillandam animam cibi caperent: alios uero nusquam [z 1Kb] ; quin potius de ipsis montibus, speluncis ac saltibus, dumis  consertis continue rebellabant.

CAP. XuIII. De uictoria.---Et tum primum inimicis per multos annos in terra [aa 1Kb] agentibus, strages dabant, non confidentes [bb 1Kb] in homine, sed in Deo, secundum illud exemplum [cc 1Kb] Philonis: Necesse est adesse diuinum ubi humanum cessat auxilium. Quieuit parumper inimicorum audacia, nec tamen nostrorum malitia. Recesserunt hostes a ciuibus, nec ciues a suis sceleribus.

CAP. XIX. De sceleribus.---Moris namque continui erat genti , ut infirma esset ad retundenda hostium tela et fortis et inuicta [dd 1Kb] ad ciuica  bella, et ad onera peccatorum sustentanda [a 1Kb] : infirma est [b 1Kb]  ad exsequenda pacis ac ueritatis insignia, fortis [c 1Kb] ad scelera et mendacia. [d 1Kb] Reuertuntur ergo impudentes grassatores ad hibernas domos [e 1Kb] , post non multum temporis reuersuri. Picti in extrema parte insule tunc primum et deinceps requieuerunt, predas et contritiones nonnunquam facientes. In talibus itaque induciis desolato populo seua cicatrix obducitur, alia uirulentiore tactus [f 1Kb] pullulante. Quiescente autem uastatione [g 1Kb] , tantis abundantiarum copiis insula affluebat, ut nulla haberi [h 1Kb] tales retro etas meminisset, cum quibus omnimodis et luxuria crescit. Creuit etenim germine prepollenti, ita ut eodem tempore diceretur: Omnino talis auditur fornicatio, qualis nec inter gentes .  Non solum uero hoc uitium, sed fuerunt [i 1Kb] omnia que humane nature accedere [i 1Kb] solent, et precipue  odium ueritatis fuit cum assertoribus suis [k 1Kb] , amor mendacii cum suis fabricatoribus, susceptio mali pro bono, ueneratio nequitie pro benignitate, cupido tenebrarum pro sole, exceptio Satane pro angelo lucis . Ungebantur reges et [l 1Kb] non per Deum, sed qui ceteris crudeliores exstarent; et paulo post ab unctoribus non pro ueri examinatione trucidabantur, aliis electis trucioribus. Si quis uero eorum mitior, et ueritate aliquatenus propior uideretur, in hunc Britannie quasi [m 1Kb] subuersorem omnium odia telaque sine respectu torquebantur [n 1Kb] , et omnia que displicuerant Deo, placuerantque [o 1Kb] , equali saltim  lance pendebantur, si non gratiora fuissent displicentia: ita ut merito patrie illud exemplum [p 1Kb] propheticum, quod ueterano [q 1Kb] illi populo denuntiatum est, potuerit aptari: Filii, inquiens, sine lege dereliquistis Dominum, et ad iram [r 1Kb] prouocastis sanctum Isrel. Quid adhuc percunctemini [s 1Kb] apponentes iniquitatem? Omne caput languidum et omne cor merens: a planta pedis usque ad uerticem, non est in eo sanitas . Sicque agebantur [t 1Kb] cuncta que saluti contraria fuerint, ac si nichil largiretur mundo medicine a uero omnium medico [u 1Kb] . Et non solum hac [u 1Kb] seculares uiri, sed et ipse grex Domini eiusque pastores, qui  exemplo esse omni plebi debuerint, ebrietate quamplurimi, quasi uino madidi torpebant resoluti, et animositatum tumore, iurgiorum contentione, inuidie capacibus [1 1Kb] ungulis, indiscreto boni malique iudicio carpebantur; ita ut perspicue, sicut et nunc est, effundi uideretur contemptio super principes, et seduci uanis eorum et errore [x 1Kb] , in inuio et non in uia .

CAP. XX. De nuntiatis subito hostibus.--- [y 1Kb] Interea uolente Deo purgare familiam suam, et tanta malorum labe infectam auditu tantum tribulationis emendare, non ignoti rumoris penniger ceu uolatus arrectas omnium penetrat aures, iam iamque aduentus ueterum hostium uolentium penitus totam [z 1Kb] delere et inhabitare solito more a fine usque ad terminum  regionem. Nequaquam tamen ob hoc proficiunt, sed comparati iumentis insipientibus, strictis  morsibus rationis frenum obfirmantes, per latam diuersorum uitiorum, mortique [aa 1Kb] procliue ducentem , discurrebant uiam.

CAP. XXI. De famosa peste.---Dum ergo  seruus durus non emendatur uerbis; flagellatur stultus, et non sentit : pestifera namque lues feraliter insipienti populo incubuit [bb 1Kb] , que in breui tempore [cc 1Kb] tantam eius multitudinem, remoto mucrone, sternit, quantam ne possent uiui humare. Sed ne hac quidem emendantur [dd 1Kb] , ut illud Isaie prophete in eo quoque populo [ee 1Kb] impletum dicentis: Et uocauit Deus populum [ff 1Kb] ad planctum, et ad  caluitium, et ad cingulum sacci: ecce ceperunt [gg 1Kb] uitulos occidere et iugulare arietes; ecce manducare et bibere et dicere: Manducemus et bibamus, cras enim moriemur . Appropinquabat siquidem tempus quo eius iniquitates, ut Amorrheorum, complerentur.

CAP. XXII. De consilio.---Initur namque consilium: quid optimum, quidue saluberrimum ad repellendas tam crebras et tam ferales [hh 1Kb] supradictarum gentium irruptiones predasque, decerni potius [ii 1Kb] deberet.

CAP. XXIII. De seuiore multo primis hoste.---Tum omnes consiliarii una [ii 1Kb] cum superbo tyranno Gurthrigerno  Britannorum duce [a 1Kb] cecantur, et [b 1Kb] adinuenientes tale presidium, imo excidium patrie, ut ferocissimi illi nefandi nominis Saxones, Deo hominibusque inuisi, quasi in caulas lupi, in insulam ad retrudendas [c 1Kb] aquilonales gentes intromitterentur. Quo utique nichil ei usquam perniciosius, nichil amarius factum est. O altissimam sensus caliginem, o desperabilem crudamque mentis hebetudinem! Quos propensius morte, cum abessent, tremebant, sponte  sub unius tecti culmine inuitabant: Stulti sunt [d 1Kb] principes  Thafneos [e 1Kb] , dantes Pharaonis consilium insipienti [f 1Kb] . Tum erumpens grex catulorum de cubili leene barbarie tribus  Cyulis, nostra lingua [g 1Kb] longis nauibus, secundis uelis, secundo [h 1Kb]  omine auguriisque; quibus uaticinabatur certo apud eum presagio, quod ter centum annis terram [i 1Kb] cui proras librarat [i 1Kb] , insideret: centum uero quinquaginta, hoc est demidio [k 1Kb] temporis sepius quoque [l 1Kb] uastaret. Euectus primo in orientali parte insule, iubente tyranno, terribiles infixit ungues, quasi pro patria pugnaturus, sed eam certius impugnaturus. Cui supradicta genitrix  item mittit satellitum canumque prolixiorem catastam [1 1Kb] , que ratibus aduecta adunatur cum manipularibus spuriis. Inde germen iniquitatis, radix amaritudinis, uirulenta plantatio nostris condigna meritis, in nostro cespite, ferocibus palmitibus pampinisque pullulabat [n 1Kb] . Igitur intromissi in insulam barbari, ueluti militibus, et magna   pro bonis discrimina hospitibus [o 1Kb] subituris, impetrant sibi annonas dari. Que multo tempore impertite clauserunt  canis famem. Item queruntur [p 1Kb] non affluenter sibi epimenia contribui, occasiones de industria colorantes; et nisi [q 1Kb] profusior eis munificentia cumularetur, testantur se cuncta insule rupto federe depopulaturos. Nec mora, minas effectibus prosequuntur.

CAP. XXIu. De urbium subuersione.---Confouebatur namque ultionis iuste precedentium scelerum causa, de mari usque ad mare ignis orientalis [r 1Kb] sacrilegorum manu exaggeratus, et finitimas quasque ciuitates  agrosque populans, qui [s 1Kb] non quieuit accensus, donec cuncta pene exurens insule superficiem rubra occidentalem trucique Oceanum lingua delamberet. In hoc ergo impetu Assyrio, olim ut in Iudeam [t 1Kb] comparando, completur quoque in nobis secundum historiam, ut dicitur [u 1Kb] : Incenderunt igni sanctuarium tuum, in terra polluerunt tabernaculum nominis tui . Et iterum dicit [u 1Kb] : Deus, uenerunt gentes in hereditatem tuam, polluerunt templum sanctum tuum , etc. Ita ut cuncte columne [x 1Kb] crebris arietibus, omnesque coloni cum prepositis ecclesie, cum sacerdotibus ac populo, mucronibus undique micantibus ac flammis crepitantibus, simul solo sternerentur, et miserabili uisu, in medio platearum, una turrium edito cardine euulsarum [y 1Kb] ,  murorumque celsorum saxa, sacra altaria, cadauerum frusta, crustis ac gelantibus [z 1Kb] purpurei cruoris tecta, uelut in quodam horrendo torculari mixta uiderentur, et nulla esset omnimodis preter horribiles [aa 1Kb] domorum ruinas, bestiarum uolucrumque uentres in medio sepultura, salua sanctarum animarum reuerentia; si tamen multe inuente sint que arduis celi per id [bb 1Kb] temporis a sanctis angelis uehebantur [cc 1Kb] . Ita enim degenerauerat uinea illa olim bona in amaritudinem uersa [dd 1Kb] , uti raro secundum prophetam uideretur post tergum uindemiatorum  aut messorum racemus uel ipsa.

CAP. XXu. De reliquiis.---Itaque nonnulli miserarum reliquiarum in montibus deprehensi aceruatim iugulabantur: alii fame confecti accedentes, manus  hostibus dabant in euum seruituri [ee 1Kb] : si tamen non continuo trucidarentur; quod altissime gratie stabat in loco [ff 1Kb] : alii transmarinas petebant regiones cum ululatu magno, seu celeusmatis [2 1Kb] uice, hoc modo sub uelorum sinibus cantantes: Dedisti nos tanquam oues escarum, et in gentibus dispersisti nos, Deus [gg 1Kb] : alii a [hh 1Kb] montanis collibus, minacibus preruptis uallati et densissimis saltibus marinisque rupibus, uitam suspecta semper mente credentes, in patria licet trepidi perstabant. [ii 1Kb] Tempore igitur interueniente, aliquanto cum recessissent domum crudelissimi predones, roborate a Domino [ii 1Kb] reliquie  , simul deprecantes eum toto corde, et  innumeris onerantes ethera uotis, ne ad internecionem ita usquequaque [b 1Kb] delerentur, duce Ambrosio Aureliano uiro modesto  uires capessunt, uictores prouocantes ad prelium, queis uictoria, Deo annuente [e 1Kb] , ex uoto cessit.

CAP. XXuI. De postrema pace: que postrema uictoria temporibus nostris Dei nutu donata est.---Et ex  eo tempore nunc ciues, nunc hostes uincebant, ut in ista gente experiretur Dominus solito more presentem Isrelem utrum diligat eum Dominus [f 1Kb] , an non: usque ad annum obsessionis Badonici montis, qui prope Sabrinum ostium habetur [g 1Kb] , nouissimeque ferme de furciferis non minime stragis, quique quadragesimus quartus  oritur [h 1Kb] annus, mense iam primo [i 1Kb] emenso, qui iam [i 1Kb] et mee natiuitatis est. Sed ne nunc quidem, ut antea, ciuitates inhabitantur [k 1Kb] , sed deserte diruteque hactenus squalent, cessantibus licet externis bellis, sed non tamen [l 1Kb] ciuilibus. Hesit enim tam desperati insule excidii, insperatique mentio auxilii memorie eorum, qui utriusque miraculi testes exstitere; et ob hoc reges, publici  priuatique [m 1Kb] , sacerdotes ecclesiastici suum [n 1Kb] ordinem seruarunt. At illis decedentibus, cum successisset etas tempestatis illius nescia, et presentis tantum serenitatis experta, ita cuncta ueritatis ac iustitie moderamina concussa ac subuersa sunt, ut eorum [o 1Kb] , non dicam uestigium, sed ne monimentum quidem in supradictis propemodum ordinibus appareat, exceptis paucis, et ualde paucis, qui ob amissionem tante multitudinis, que quotidie prona fuit [p 1Kb] ad tartara, tam breuis numeri [q 1Kb] habentur, ut eos quodammodo uenerabilis mater Ecclesia ut [r 1Kb] in suo sinu recumbentes non uideat, quos solos ueros [s 1Kb] habet. Quorum ne quis me egregiam uitam hominibus [t 1Kb] admirabilem, Deoque amabilem carpere putet , dixi [u 1Kb] si qua liberius de his, imo lugubrius, cumulo malorum compulsus, qui seruiunt non solum uentri, sed diabolo potius quam Christo, qui est benedictus super omnia Deus in secula [x 1Kb] , non tam disceptauero quam defleuero. Quippe quid [y 1Kb] celabunt ciues quod non solum norunt [z 1Kb] , sed exprobrant in circuitu [aa 1Kb] nationes?

Historiam Gilde Cormac sic perlege scriptam
Doctoris digitis, sensu cultuque redactam.
Hec tenues superat, multos carpitque superbos [2 1Kb] .



PARS SECUNDA. EPISTOLA GILDAE.


 CAPUT PRIMUM. Increpatio in Constantinum.---1. Reges habet Britannia [a 1Kb] , sed tyrannos; iudices habet, sed impios, sepe predantes et concutientes, sed innocentes; uindicantes et patrocinantes, sed reos et latrones; quamplurimas coniuges habentes, sed scortantes [b 1Kb] et adulterantes; crebro iurantes, sed periurantes;  uouentes, et continuo propemodum mentientes; belligerantes, sed ciuilia et iniusta bella agentes; per patriam [c 1Kb] quidem fures magnopere insectantes, et eos qui secum ad mensam sedent, latrones [d 1Kb] non solum amantes, sed et munerantes [e 1Kb] ; eleemosynas largiter dantes, sed e regione immensum  montem scelerum exaggerantes; in sede arbitraturi [a 1Kb] sedentes, sed raro recti iudicii regulam querentes; innoxios humilesque despicientes; sanguinarios, superbos, parricidas, commanipulares [b 1Kb] et adulteros Dei inimicos, si sors  tulerit,  ad sidera prout possunt, efferentes; uinctos plures in carceribus habentes, quos dolo sui potius quam merito proterunt [e 1Kb] , catenis onerantes: inter altaria iurando [f 1Kb] demorantes, et hec eadem ac si lutulenta paulo post saxa [g 1Kb] despicientes. Cuius tam nefandi piaculi non ignarus est immunde leene Damnonie [1 1Kb] tyrannicus catulus Constantinus.

2. Hoc anno post horribile iuramenti sacramentum, quo se deuinxit nequaquam dolos ciuibus  facturum, in duarum uenerandis matrum sinibus, Ecclesie carnalisque sub sancti abbatis amphibalo, latera regiorum tenerrima puerorum, uel precordia crudeliter duum totidemque nutritorum  inter ipsa, ut dixi, sacrosancta altaria nefando ense hastaque pro dentibus lacerauit, ita ut sacrificii celestis sedem purpurea ac si coagulati cruoris pallia attingerent. Et hoc ne post laudanda quidem merita egit. Nam multis ante annis crebris alternatisque fetoribus adulteriorum  uictus, legitima uxore contra Christi Magistrique gentium interdictum repulsa dicentium: Quod Deus coniunxit, homo non separet ; et: uiri, diligite uxores uestras . Amarissimum enim quoddam de uite Sodomorum in cordis sui infructuosa bono semini gleba, surculamen incredulitatis et insipientie plantauerat, quod uulgatis domesticisque impietatibus uelut qui busdam uenenatis imbribus irrigatum, et ad Dei offensam auidius se erigens parricidii sacrilegiique crimen produxit in medium. Sed nec adhuc priorum retibus malorum expeditus, priscis recentia auget malis.

3. Age iam quasi presentem arguo, quem adhuc superesse non nescio. Quid stupes anime carnifex  proprie? Quid tibi flammas inferni uoluntarie accendis nunquam defecturas? Quid inimicorum uice propriis te confodis sponte ensibus, hastis? Anne ipsa quidem uirulenta scelerum ac si pocula pectus tuum satiare quiuerunt? Respice, queso, et ueni ad Christum, siquidem laboras et immenso pondere curuaris; et ipse te, ut dixit , requiescere faciet. ueni ad eum qui non uult peccatoris mortem, sed ut conuertatur et uiuat . Dissolue  secundum prophetam uincula colli tui, fili Sion . Redi, rogo, e longinquis licet peccatorum recessibus ad piissimum patrem, qui despicienti porcorum sordidos cibos ac pertimescenti dire famis mortem et reuertenti sibi, letus occidere consueuit uitulum filio saginatum, et proferre primam erranti stolam et regium annulum ; et tunc spei celestis ac si saporem pregustans, senties quam suauis est Dominus . Nam si hec contempseris, scias te inextricabilibus tenebrosisque ignium torrentibus iam iamque rotandum urendumque.

CAP. II. Increpatio in Aurelium.---4. Quid tu quoque, ut propheta ait , catule leonine, Aureli Conane [h 1Kb] , agis? Nonne eodem quo supradictus,  si non exitiabiliore, parricidiorum, fornicationum adulteriorumque ceno, uelut quibusdam marinis irruentibus tibi uoraris feraliter undis? Nonne pacem patrie mortiferum ceu serpentem odiens, ciuiliaque bella et crebras iniuste predas sitiens, anime tue celestis porta pacis ac refrigerii precludis? Relictus, queso, iam solus ac si arbor in medio campo arescens, recordare patrum fratrumque tuorum phantasiam, iuuenilem immaturamque mortem. Num centennis tu ob religiosa merita, uel ceuus Mathusale exceptus pene omni prole seruaberis? Nequaquam. Sed nisi citius, ut Psalmista ait , conuersus fueris ad Dominum, ensem in te uibrabit in breui suum Rex ille qui per prophetam: Ego, inquit, occidam, et ego uiuere faciam; percutiam, et ego sanabo;  et non est qui de manu mea possit eruere . Quamobrem excutere de fetido puluere tuo , et conuertere ad eum toto corde qui creauit te ut, cum exarserit in breui ira eius, beatus sis sperans in eum : sin alias, eterne te manebunt pene conterendum seua continue et nequaquam absumendum tartari fauce.

CAP. III. Increpatio in uortiporium.---Quid tu quoque pardo similis moribus, et nequitiis discolor, canescente iam capite, in throno dolis pleno, et ab imis uertice tenus diuersis parricidiis et adulteriis constuprato, boni regis, nequam fili, ut Ezechie Manasses, Demetarum tyranne uortipori stupide riges? Quid te tam uiolenti peccatorum gurgites, quos ut uinum optimum sorbes, imo tu ab eis uoraris,  appropinquante sensim uite limite non satiant? Quid quasi culminis malorum omnium stupro propria tua amota coniuge, eiusdemque honesta morte impudentis filie quodam ineluctabili pondere miseram animam oneras? Ne consumas, queso, dierum quod reliquum est in Dei offensam: quia nunc tempus acceptabile et dies salutis  uultibus penitentium lucet, in quo bene operari potes, ne fiat fuga tua hieme uel sabbato . Diuerte,  secundum Psalmistam, a malo et fac bonum: inquire pacem bonam et sequere eam ; quia oculi Domini super te bona agentem, et aures eius erunt in preces tuas, et non perdet de terra uiuentum memoriam tuam. Clamabis et exaudiet te; et ex omnibus tribulationibus tuis eruet te. Cor siquidem contritum et humiliatum  timore eius nusquam Christus spernit. Alioquin uermis tortionis tue non morietur, et ignis ustionis tue non exstinguetur .

CAP. uI. Increpatio in Cuneglassum.---Ut quid in nequitie tue uolueris uetusta fece, et tu ab adolescentie annis urse multorum sessor aurigaque currus receptaculi ursi, Dei contemptor fortisque eius depressor, Cuneglasse, Romana lingua lanio fulue?  Quare tantum certamen tam hominibus quam Deo prestas, hominibus ciuibus scilicet armis exitialibus [a 1Kb] , Deo infinitis sceleribus? Quid preter innumerabiles casus, propria uxore pulsa, furciferam germanam eius perpetuam Deo uiduitatis castimoniam promittentem , summam ceu teneritudinem celicolarum  nympharum, contra interdictum Apostoli  denegantis posse adulteros regni celestis esse municipes, suscipis? Quid gemitus atque suspiria sanctorum, propter te corporaliter merentium [b 1Kb] , uice immanis leene dentium ossa tua quandoque fractura crebris instigas iniuriis? Desine, queso, ut propheta ait, ab ira, et derelinque exitialem ac temetipsum maceraturum  furorem : fac eos potius mutatis pro te orare moribus; quibus suppetit supra mundum alligandi cum in mundo reos alligauerint, et soluendi cum penitentes soluerint potestas. Noli, ut ait Apostolus, superbe sapere, uel sperare in incerto diuitiarum, sed in Deo qui prestat tibi multa abunde , ut per emendationem morum thesaurizes tibi fundamentum bonum in futurum, et habeas ueram uitam, perennem profecto, non deciduam. Alioquin scies, et uidebis etiam quam malum et amarum est reliquisse te Dominum Deum tuum, et non esse timorem eius apud te ; et in futuro, tetro ignium globo eternorum te exuri, nec tamen ullo modo mori. Siquidem tam sceleratorum sint perpetim [c 1Kb] immortales igni anime, quam sanctorum letitie.

 CAP. uII. Increpatio in Maglocunum.---1. Quid tu etiam insularis draco, multorum tyrannorum depulsor tam regno quam etiam uita, supradictorum nouissime in [d 1Kb] stylo, prime in malo, maior multis potentia simulque malitia, largior in dando, profusior in peccato, robuste armis, sed anime fortior excidiis, Maglocune, in tam uetusto scelerum atramento, ueluti madidus  uino de Sodomitana uite expresso stolide uolutaris? Quare tantas peccaminum  regie ceruici sponte, ut ita dicam, ineluctabiles celsorum ceu montium innectis moles? Quid te non ei regum omnium regi, quem cunctis pene Britannie ducibus tam regno fecit, quam status lineamento editiorem, exhibes ceteris moribus meliorem, sed uersa uice deteriorem? quorum indubitatam equanimiter conuiciorum auscultato parumper astipulationem, omissis domesticis leuioribusque  propalata [1 1Kb] solum longe lateque per auras admissa testaturam. Nonne in primis adolescentie tue annis auunculum regem cum fortissimis propemodum militibus, quorum uultus non catulorum leonis in acie magnopere dispares uidebantur, acerrime ense, hasta, igni oppressisti? parum cogitans propheticum dictum: uiri, inquiens,  sanguinum et doli non dimidiabunt dies suos . Quid pro hoc solo retributionis a iusto iudice sperares, etsi non talia sequerentur que secuta sunt, itidem dicente per prophetam: ue tibi qui predaris, nonne et ipse predaberis? et qui occidis, nonne et ipse occideris? et cum desineris predari, tum cades . Nonne postquam tibi ex uoto uiolenti regni phantasia cessit cupiditate inlectus [e 1Kb] ad uiam reuertendi rectam, diebusque ac noctibus id temporis, conscientia forte peccaminum remordente, de deifico timore monachorumque decretis, sub dente primum multa ruminans, deinde popularis aure cognitione [2 1Kb] proferens, monachum sine ullo infidelitatis, ut aiebas, respectu, coram omnipotente Deo, angelicis uultibus humanisque  perpetuo uouisti, et rete ac si stridulo canum lapsu erem ualide secantem, seuosque rapidi harpagones accipitris sinuosis flexibus uitantem, ad sanctorum tibi magnopere fidas speluncas refrigeriaque salubriter rapuisti ex coruo columbam? O quanta Ecclesie matri letitia  foret! O quam profusus spei celestis fomes desperatorum cordibus, te in bonis permanente, inardesceret! O qualia quantaque animam tuam regni Christi premia in die iudicii manerent, si non lupus callidus ille agnum ex lupo  factum te, ab ouili dominico non uehementer inuitum, facturus lupum ex agno sibi similem rapuisset! O quantam exsultationem pio omnium Patri Deo sanctorum tua salus seruanda prestaret, si non te cunctorum perditorum infaustus pater, ueluti magnarum aquila alarum unguiumque demon, infelici filiorum suorum agmini contra ius fasque rapuisset! Ne multa, tantum gaudii ac suauitatis tum celo terreque tua ad bonam frugem conuersio, quantum nunc meroris ac luctus ministrauit ad horribilem, more  molossi  egri, uomitum nefanda reuersio. Qua peracta, exhibentur membra arma iniquitatis peccato  ac diabolo, que oportuerat saluo sensu auide exhiberi arma iustitie Deo.

2. Arrecto aurium auscultantur captu, non Dei laudes canora Christi tironum uoce suauiter modulante, pneumaque ecclesiastice melodie, sed proprie  furciferorum referto mendaciis simulque spumanti flegmate, proximos quosque truci daturo preconum ore, ritu bacchantium, concrepante; ita ut uas, Dei quondam ministerio preparatum, uertatur in Zabuli organum, quodque honore celesti putabatur dignum, merito reiiciatur in tartari barathrum. Nec tamen tantis malorum offendiculis  tuus hebetatus insipientie cumulo sensus, uelut quodam obice tardatur, sed feruidus, ac si pullus amena queque imperagrata putans, per extensos scelerum campos irreuocabili furore raptatur, augendo priscis noua piaculis. Spernuntur namque prime, post monachi uotum irritum, illicite licet, tamen proprie coniugis presumptiue nuptie; alia uiri uiuentis, non externi, sed fratris filii adamata. Ob quod dura ceruix illa multis iam peccaminum fascibus onerata, bino parricidiali ausu, occidendo supradictum uxoremque tuam aliquandiu a te habitam, uelut summo sacrilegii tui culmine, de imis ad inferiora curuatur. Dehinc illam cuius dudum colludio ac suggestione tante sunt peccatorum subite moles publico et  legitimo, ut pote uiduatam, thoro; ut nostre uero [a 1Kb] , sceleratissimo adsciuisti connubio. Cuius igitur sancti uiscera tali stimulata historia non statim in fletus singultusque prorumpant? Quis sacerdos cuius cor rectum Deo patet, non statim hec audiens magno cum ululatu illud propheticum dicat: Quis dabit capiti meo aquam, et oculis meis fontem lacrymarum, et plorabo in die et nocte interfectos populi mei ? Heu! si quidem parum auribus captasti propheticam obiurgationem ita dicentem: ue uobis, uiri impii: dereliquistis legem Dei altissimi; et si nati fueritis, in maledictionem erit pars uestra. Omnia que de terra sunt, in terram ibunt: sic impii a maledictione in maledictionem   si non reuertantur  ad Dominum, exaudita saltem tali admonitione: Fili, peccasti, ne adiicias ultra; sed et de pristinis tuis deprecare . Et iterum: Non tardes conuerti ad Dominum, neque differas de die in diem . Subito enim uenit ira eius; quia, ut Scriptura ait: Rege audiente uerbum iniquum, omnes qui sub illo sunt, scelesti sunt . Nimirum rex, ut propheta dixit, iustus suscitat regionem . Sed monita tibi profecto non desunt, cum habueris preceptorum pene totius Britannie magistrum elegantem.

3. Caueto igitur ne tibi, quod a Salomone notatur, accidat. Quasi qui excitat dormientem de graui  somno, sic qui enarrat stulto sapientiam. In fine enim narrationis dicet: Quid primum dixeras ? Laua a malitia cor tuum , Hierusalem, ut saluus sis . Ne contemnas, queso, ineffabilem misericordiam Dei, hoc modo per prophetam a peccatis impios prouocantis: Repente loquar ad gentem et ad regnum, ut euellam, et dissipem, et destruam, et disperdam . Peccatorem hoc uehementer ad penitentiam hortatur: Et si penitentiam egerit gens illa a peccato suo, penitentiam et ego agam super malo quod locutus sum ut facerem ei . Et iterum: Quis dabit eis tale cor, ut audiant me et custodiant precepta mea, et bene sit eis omnibus diebus uite sue ? Itemque in cantico Deuteronomii: Populus, inquit, absque  consilio et prudentia. Utinam saperent et intelligerent, ac nouissima prouiderent. Quomodo persequatur unus mille, et duo fugent decem millia ? Et iterum in Euangelio Dominus: uenite ad me, omnes qui laboratis et onerati estis, et ego uos requiescere faciam. Tollite iugum meum super uos, et discite a me, quia mitis sum et humilis corde: et inuenietis requiem animabus uestris . Num si hec surdis auribus audias, prophetas contemnas, Christum despicias, nosque  nullius momenti ducas propheticum illud sincera animi pietate seruantes [utcunque si non ego impleuero fortitudinem in spiritu et uirtute Domini, ut enuntiem domui Iacob et domui Isrel scelera eorum ] ne simus canes muti non ualentes latrare . Et illud Salomonis ita dicentis:  Qui dicit impium iustum esse, maledictus erit populis et odibilis gentibus: nam qui arguunt, meliora sperabunt . Et iterum: Non reuerearis populum in casum suum, nec retineas uerbum in tempore salutis . Itemque: Erue eos qui ducuntur ad mortem; et redimere eos qui interficiuntur, ne parcas ; quia non proderunt, ut idem propheta ait, diuitie in die ire: iustitia a morte liberat . Si iustus quidem uix saluus sit, impius et peccator ubi parebit ? Ille profecto te tenebrosus tartari torrens ferali rotatu undisque ac si acerrimis inuoluet semper cruciaturus et nunquam consumpturus; cui tunc erit sera inutilisque pene oculata cognitio ac mali penitudo, a quo in hoc tempore accepto  et die salutis ad rectum uite iter differtur conuersio .

4. Hic sane uel antea concludenda erat  tam flebilis hec querulaque malorum eui huius historia. Sed ne formidolosos nos aut lassos putent, quominus illud Isaianum infatigabiliter caueamus, ue, inquiens, qui dicit bonum malum et malum bonum, ponentes tenebras in lucem et lucem in tenebras, amarum in dulce et dulce in amarum : qui uidentes non uident, et audientes non audiunt ; quorum cor crassa obtegitur quadam uitiorum nube: libet quid quantumque minarum [his supradictis  [1 1Kb] lasciuientibus satellitum Pharaonis  eorumque similibus quinque equis] minarum prophetica inclamitent strictim edicere oracula, quibus ueluti pulchro tegmine opusculi nostri molimen  fidissime contegatur. Respondeant itaque pro nobis sancti uates nunc ut ante  contumacibus superbisque huius etatis principibus, ne dicant nos propria adinuentione et loquaci tantum temeritate tales minas eis tantosque terrores incutere. Nulli namque sapientium dubium est, in quantis grauiora sunt peccata huius temporis quam  primi, Apostolo dicente: Legem quis transgrediens, duobus mediis uel tribus testibus morietur: quanto putatis deteriora mereri supplicia, qui Filium Dei conculcauerit ?

5. En primus occurrit nobis Samuel iussu Dei legitimi regni stabilitor, Deo antequam nasceretur dedicatus, a Dan usque Barsabee omni populo Isrel ueridicus propheta signis indubitanter admirandis notus, ex cuius ore Spiritus sanctus cunctis mundi potestatibus intonuit, denuntiando primo regi apud Hebreos duntaxat Sauli pro eo quod quedam de mandatis Domini non compleuerat, dicens: Stulte egisti, nec custodisti mandata Domini Dei tui que precepit tibi. Quod si non fecisses, iam nunc pararet Deus regnum tuum super Isrel. Sed nequaquam regnum  tuum ultra consurget . Quid ergo simile huius temporis sceleribus, adulteriumne uel parricidium fecit? Nullo modo. Sed iussionis ex parte mutationem; quia, ut bene quidam nostrum ait: Non agitur de qualitate peccati, sed de transgressione mandati. Itemque illum obiecta, uelut putabat, purgantem, et apologias, ut generi humano moris est, sagaciter hoc modo annectentem, imo audiui uocem Domini, et ambulaui in uia per quam misit me , tali animaduersione mulctauit: Nunquid uult, inquit, Dominus holocausta aut uictimas, et non potius ut obediatur uoci Domini? Melior est enim obedientia quam uictime, et audire magis quam offerre adipem arietum. Quoniam sicut peccatum ariolandi est repugnare, et quasi scelus idololatrie  nolle acquiescere. Pro eo ergo quod abiecisti sermonem Domini, abiecit et te, ne sis rex . Et post pauca: Scidit, inquit, Deus regnum Isrel a te hodie, et dedit illud proximo tuo meliori te. Porro triumphator in Isrel non parcet, et penitudine non flectetur: neque enim homo est ut agat penitentiam  . Notandum ergo est, quod dixit scelus idololatrie esse, nolle Deo acquiescere. Non ergo sibi scelerati isti, dum non gentium diis perspicue litant, subplaudant: siquidem conculcantes porcorum more pretiosissimas Christi margaritas, idololatre sunt. Sed licet hoc unum exemplum ac si inuictus astipulator  ad corrigendos iniquos abunde sufficeret; tamen ut in ore multorum testium omne comprobetur Britannie malum, transeamus ad cetera.

6. Quid Dauid numerando populum euenit, dicente ad prophetam Gad? Hec dicit Dominus: Trium tibi optio datur. Elige unum quod uolueris ex his, ut faciam tibi. Aut septem annis ueniet tibi fames: aut tribus mensibus fugies aduersarios tuos, et illi te persequentur: aut certe tribus diebus erit pestilentia in terra tua . Nam arctatus tali conditione, et uolens magis incidere in manus misericordis Dei quam hominum, septuaginta milliorum populi sui strage humiliatur, et ni pro contribulibus apostolice caritatis affectu, ut illos plaga non tangeret, mori optasset, dicendo, Ego sum qui peccaui,  ego pastor inique egi: isti qui oues sunt, quid peccarunt? uertatur, obsecro, manus tua contra me ; inconsideratam cordis elationem propria morte piaret. Nam quid Scriptura in consequentibus de filio eius narrat? Fecit, inquiens, Salomon quod non placuerat coram Domino, et non adimpleuit ut sequeretur Dominum sicut pater eius. Dixit Dominus ad eum: Quia habuisti hoc apud te, et non custodisti pactum meum et precepta mea que mandaui tibi, disrumpens scindam regnum tuum, et dabo illud seruo tuo . Quid duobus sacrilegis  Isrel regibus Hierobe et Baase accidit audite, quibus sententia Domini dirigitur per prophetam ita dicentis: Propter quod magnificaui te principem super Isrel, quia exacerbauerunt me in  uanis eorum . Ecce ego suscito post Baasam et post domum eius, et tradam domum eius sicut domum Hierobe Nabath. Qui mortuus fuerit de suis in ciuitate, comedent eum canes, et mortuum corpus illius in campo comedent uolatilia celi . Quid illi quoque scelerato regi Isrel istorum commanipulari  sancto ore illius Helie atque ignifero Domini alloquio instructi, minatur ita dicente? Occidisti, insuper et possedisti. Et post hec addes: Hec dicit Dominus: In loco hoc in quo linxerunt canes sanguinem Naboth, lambent quoque tuum sanguinem . Quod ita factum fuisse certissima ratione constat. Sed ne forte secundum supradictum  Achab spiritus mendax loquens uana in ore prophetarum  uestrorum seducat uos, ne sermones Michee prophete audiatis, Ecce permisit Deus spiritum mendacii in ore omnium prophetarum tuorum qui hic sunt; et Dominus locutus est contra te malum . Nam et nunc certum est, aliquos esse doctores contrario spiritu repletos, et magis prauam uoluptatem quam ueritatem asserentes, quorum, uerba super oleum molliuntur, et ipsa sunt iacula ; qui dicunt, pax pax, et non erit in peccatis permanentibus pax , ut alibi propheta dicit: Non est gaudere impiis, dicit Dominus .

 7. Azarias quoque filius Obed ad se reuertenti de cede decies centenum millium exercitus Aethiopum locutus dicens: Dominus uobiscum est, dum estis cum ipso; et si exquisieritis eum, inuenietur a uobis: et si dereliqueritis eum, derelinquet uos . Nam si Iosaphat ferens presidium iniquo regi ita ab Iehu propheta Ananie filio increpatur, dicente: Si peccatorem tu adiuuas, aut quem Dominus odit, tu diligis? propterea ira Domini est super te : quid illis qui propriis scelerum suorum criniculis compediuntur, fiet? Quorum nos necesse est  peccata odisse, non animas, dicente Psalmista: Qui diligitis Dominum, odite malum . Quid ad supradicti Iosaphat filium currus et auriga  Isrel propheta Elias, Ioram scilicet parricidam, qui egregios fratres suos, ut pro ipsis regnaret, spurius trucidauit, effatus est? Sic dicit, inquit, Dominus Deus patris tui Dauid: Eo quod non ambulaueris in uia Iosaphat patris tui et in uiis Ase regis Iuda, et ambulasti in uiis regum Isrel, et stuprose [1 1Kb] ut gessit domus Achab, et fratres tuos filios Iosaphat meliores te interfecisti; ecce Dominus percutiet plaga magna te et filios tuos . Et post pauca: Et tu eris in magna ualetudine, in languore uentris tui, donec exeat uenter tuus cum ipsa infirmitate de die ex die . Et ad Ioam regem Isrel, ut uos, derelinquentem Dominum, quid Zacarias filius Ioiade uatis minatus sit, attendite; qui surgens populo dixit: Hec dicit Dominus: Quid preteritis precepta  Domini, et non prosperamini? Quia dereliquistis Dominum, et derelinquet uos . Quid de auctore prophetarum Isaia dicam, qui proemium prophetie sue uel uisionem ita exorsus est, dicens? Audite, celi, auribus et percipe terra, quoniam Dominus locutus est: Filios enutriui et exaltaui; ipsi autem spreuerunt me. Cognouit bos possessorem suum, et asinus presepe domini sui: Isrel autem me non cognouit, et populus meus non intellexit . Et post pauca minas meritas tante insipientie aptans: Derelinquetur, inquit, filia Sion ut tabernaculum in uinea, et sicut tugurium in cucumerario, sicut ciuitas que uastatur . Et principes specialiter conueniens ait: Audite uerbum Domini, principes Sodomorum, percipite legem Domini, populus Gomorrhe  .

8. Notandum sane, quod iniqui reges principes Sodomorum uocentur. Prohibens namque Dominus sacrificia et dona sibi a talibus offerri  cum latis diuitiis oneratis sordibus peccatorum intentis ait: Ne offeratis ultra sacrificium frustra: incensum abominatio est mihi . Itemque denuntiat: Et cum extenderitis manus uestras, auertam oculos meos a uobis; et cum multiplicaueritis orationem, non exaudiam . Et hoc quare facit, ostendit:  Manus, inquiens, uestre sanguine plene sunt. Simulque ostendens quomodo placaretur, ait: Lauamini, mundi estote, auferte malum cogitationum uestrarum ab oculis meis: quiescite agere peruerse. Discite benefacere, querite iudicium, subuenite oppresso, iudicate pupillo . Quasi placoris uicissitudinem adiungens, ait: Si fuerint peccata uestra ut coccinum, quasi nix dealbabuntur: et si fuerint rubra quasi uermiculus, uelut lana alba erunt. Si uolueritis et audieritis me, bona terre manducabitis. Quod si nolueritis et me prouocaueritis ad iracundiam, gladius deuorabit uos . Accipite ueracem publicumque astipulatorem, boni malique uestri retributionem absque ullo adulationis fuco, non ut parasitorum uenerata uestrorum uenena in aures sibilant ora, testantem:  Principes tui infideles, socii furum, omnes diligunt munera, sectantur retributiones: pupillo non iudicant, causa uidue non ingreditur ad eos. Propter hoc ait Dominus exercituum fortis Isrel: Heu! consolabor super hostibus meis, et uindicabor de inimicis meis:---et conterentur scelerati et peccatores simul, et omnes qui dereliquerunt Dominum consumentur . Et infra: Oculi sublimes hominis humiliabuntur, et incuruabitur altitudo uirorum . Et iterum: ue impio in malum: retributio enim manuum eius fiet ei . Et post pauca: ue qui consurgitis mane ad ebrietatem sectandam, et ad potandum usque ad uesperam ut uino estuetis. Cithara, et lyra, et tympanum, et tibia, et uinum in conuiuiis uestris: et opus Domini non respicitis, et opera  manuum eius non consideratis. Propterea captiuus ductus est populus meus, quia non habuit scientiam, et nobiles eius interierunt fame, et multitudo eius siti exaruit. Propterea dilatauit infernus animam suam, et aperuit os suum absque ullo termino: et descendent fortes eius, et populus eius, et sublimes gloriosique eius ad eum . Et infra: ue qui potentes estis ad bibendum uinum, et uiri fortes ad miscendam ebrietatem: qui iustificatis impium pro muneribus, et iustitiam iusti aufertis ab eo. Propter hoc sicut deuorat stipulam lingua ignis, et calor flamme exurit: sic radix eorum quasi fauilla erit, et germen eorum ut puluis ascendet. Abiecerunt enim legem Domini exercituum, et eloquium Sancti Isrel despexerunt. In omnibus his non est auersus furor Domini,  sed adhuc manus eius extenta .

9. Et post aliquanta de die iudicii et peccatorum ineffabili metu disceptans ait: Ululate quia prope est dies Domini , quia uastitas a Deo ueniet. Propter hoc omnes manus dissoluentur, et omne cor hominis tabescet et conteretur: torsiones et dolores tenebunt; quasi parturiens dolebunt. Unusquisque ad proximum suum stupebit: facies combuste uultus illorum. Ecce dies Domini ueniet crudelis, et indignationis plenus et ire furorisque, ad ponendam terram in solitudinem, et peccatores eius conterendos de ea. Quoniam stelle celi et splendor earum non expandent lumen suum:  obtenebrabitur sol in ortu suo, et luna non splendebit in tempore suo. Et uisitabo super orbis mala, et contra impios iniquitatem ipsorum, et quiescere faciam superbiam infidelium, et arrogantiam fortium humiliabo . Et iterum: Ecce Dominus dissipabit terram, et nudabit eam, et affliget faciem eius, et disperdet habitatores eius. Et erit sicut populus sic sacerdos, et sicut seruus sic dominus eius, sic ancilla sic domina eius, sicut emens sic ille qui uendit, sicut fenerator sic ille qui mutuum accipit, sicut qui repetit sic qui debet. Dissipatione dissipabitur terra, et direptione predabitur: Dominus enim locutus est uerbum hoc. Luxit et defluxit terra, defluxit orbis, infirmata est ab habitatoribus suis: quia transgressi sunt leges, mutauerunt ius, disspauerunt fedus sempiternum.  Propter hoc maledictio uorabit terram . Et infra: Ingemiscent omnes qui letantur corde, cessabit gaudium tympanorum, quiescet sonitus letantium, conticescet dulcedo cithare, cum cantico non bibent uinum, amara erit potio bibentibus illam. Attrita est ciuitas uanitatis, clausa est omnis domus nullo intreunte. Clamor erit super uino in plateis, deserta est omnis letitia, translatum est gaudium terre, relicta est in urbe solitudo, et calamitas opprimet portas: quia hec erunt in medio terre, et in medio populorum . Et post pauca: Preuaricantes preuaricati sunt, et preuaricatione transgressorum preuaricati sunt. Formido, et fouea, et laqueus cuper te qui habitator es terre. Et erit: Qui fugerit a uoce formidinis, cadet in foueam; et qui se explicauerit  de fouea, tenebitur laqueo: quia cataracte de excelsis aperte erunt, et concutientur fundamenta terre. Confractione confringetur terra, commotione commouebitur, agitatione agitabitur sicut ebrius, et auferetur quasi tabernaculum unius noctis; et grauabit eam iniquitas sua, et corruet, et non adiiciet ut resurgat. Et erit: In die illa uisitabit Dominus super militiam celi in excelso, et super reges terre qui sunt super terram, et congregabuntur in congregationem unius fascis in lacum, et claudentur ibi in carcerem, et post multos dies uisitabuntur. Et erubescet luna, et confundetur sol, cum regnauerit Dominus exercituum in monte Sion et in Hierusalem, et in conspectu senum suorum fuerit glorificatus . Et post aliquanta rationem reddens, quamobrem talia minaretur, ita ait: Ecce non est abbreuiata manus Domini, ut saluare  nequeat; neque aggrauata est auris eius, ut non exaudiat. Sed iniquitates uestre diuiserunt inter uos et Deum uestrum, et peccata uestra absconderunt faciem eius a uobis ne exaudiret. Manus enim uestre pollute sunt sanguine, et digiti uestri iniquitate: labia uestra locuta sunt mendacium, et lingua uestra iniquitatem fatur. Non est qui uocet iustitiam, neque est qui iudicet uere: sed confidunt in nichil, et loquuntur uanitates, et conceperunt dolorem, et pepererunt iniquitatem . Et infra: Opera eorum inutilia, et opus iniquitatis in manibus eorum. Pedes eorum in malum currunt, et festinant ut effundant sanguinem innocentem. Cogitationes eorum cogitationes inutiles: uastitas et contritio in uiis eorum, et uiam pacis non  cognouerunt, et non est iudicium in gressibus eorum. Semite eorum incuruate sunt eis: omnis qui calcat in eis, ignorat pacem. Propter hoc elongatum est iudicium a uobis, et non apprehendet uos iustitia . Et post pauca: Et conuersum est retrorsum iudicium, et iustitia longe stetit: quia corruit in platea ueritas, et equitas non potuit ingredi. Et facta est ueritas in obliuione: et aui recessit a malo, prede patuit. Et uidit Dominus, et non placuit in oculis eius, quia non est iudicium . Hucusque Isaie prophete pauca de multis dixisse sufficiat.

10. Nunc uero illum, qui priusquam formaretur in utero prescitus, et priusquam exiret de uulua sanctificatus, et in cunctis gentibus propheta positus est, Ieremiam scilicet, quid de populo insipiente rigidisque  regibus pronuntiauerit, parumper attendentes audite, hoc modo leniter uerba initiantem. Et factum est uerbum Domini ad me, dicens: uade et clama in auribus Hierusalem, et dices: Audite uerbum Domini domus Iacob, et omnes cognationes domus Isrel: Hec dicit Dominus: Quid inuenerunt in me patres uestri iniquitatis, qui elongati sunt a me, et ambulauerunt post uanitatem, et uani facti sunt; et non dixerunt: Ubi est qui ascendere nos fecit de terra Aegypti ? Et post pauca: A seculo confregisti iugum meum, rapisti uincula mea, dixisti: Non seruiam. Ego plantaui te uineam electam, omne semen uerum: quomodo ergo conuersa es in prauum uinea aliena? Si laueris te nitro, et multiplicaueris tibi herbam borith, maculata es iniquitate tua coram  me, dicit Dominus . Et infra: Quid uultis mecum iudicio contendere? Omnes me dereliquistis, dicit Dominus. Frustra percussi filios uestros: disciplinam non receperunt. Audite uerbum Domini: Nunquid solitudo factus sum Isrel, aut terra serotina? Nunquid obliuiscetur uirgo ornamenti sui, aut sponsa fascie pectoralis sue? Populus uero meus oblitus est mei diebus innumeris . Quia stultus est populus meus, me non cognouit: filii insipientes sunt et uecordes: sapientes sunt ut faciant mala, bene autem facere nescierunt . Tum propheta ex sua persona loquitur dicens: Domine, oculi tui respiciunt fidem: percussisti eos, et non doluerunt: attriuisti eos, et noluerunt accipere disciplinam . Itemque Dominus: Annuntiate hoc domui Iacob, et auditum facite in Iuda dicentes: Audi, popule stulte,  qui non habes cor; qui habentes oculos non uidetis, et aures, et non auditis. Me ergo non timebitis, ait Dominus, et a facie mea non dolebitis? qui posui arenam terminum mari, preceptum sempiternum quod non preteribit: et commouebuntur, et non poterunt: intumescent fluctus eius, et non transibunt illud. Populo autem huic factum est cor incredulum et exasperans, recesserunt et abierunt: et non dixerunt in corde suo: Metuamus Dominum Deum nostrum . Et iterum: Quia inuenti sunt in populo meo impii insidiantes quasi aucupes, laqueos ponentes et pedicas ad capiendos uiros. Sicut decipula plena auibus, sic domus eorum plene dolo: ideo magnificati sunt et ditati: incrassati sunt et impinguati, et preterierunt sermones  meos pessime: causam pupilli non direxerunt, et iudicium pauperum non iudicauerunt. Nunquid super his non uisitabo, dicit Dominus? aut super gentem huiusmodi non ulciscetur anima mea ?

11. Sed absit ut uobis eueniat quod sequitur: Loquere ad eos omnia uerba hec, et non audient te: et uocabis eos, et non respondebunt tibi. Et dices ad eos: Hec est gens que non audiuit uocem Domini Dei sui, nec recepit disciplinam: periit fides, et ablata est de ore eorum . Et post aliquanta: Nunquid qui cadit, non resurget; et qui auersus est, non reuertetur? Quare ergo auersus est populus iste in Ierusalem auersione contentiosa? Apprehenderunt mendacium, et notuerunt reuerti. Attendi et auscultaui: nemo quod bonum est loquitur. Nullus est qui agat  penitentiam super peccato suo, dicens: Quid feci? Omnes conuersi sunt ad cursum suum, quasi equus impetu uadens ad prelium. Miluus in celo cognouit tempus suum: turtur et hirundo et ciconia custodierunt tempus aduentus sui: populus autem meus non cognouit iudicium Dei . Et tam uehementi sacrilegiorum cecitate et ineffabili ebrietate propheta conterritus, et deflens eos qui se ipsos non deflebant,  optat sibi auctionem fletuum a Domino concedi, hoc modo dicens: Super contritione filie populi mei contritus sum: stupor obtinuit me. Nunquid resina non est in Galaad, aut medicus non est ibi? Quare ergo non obducta est cicatrix filie populi mei ? Quis dabit capiti meo aquam et oculis meis fontem lacrymarum, et plorabo die ac nocte interfectos filie populi mei?  Quis dabit mihi in solitudine diuersorium uiatorum, et derelinquam populum meum, et recedam ab eis? quia omnes adulteri sunt, cetus preuarictorum. Et exten derunt linguam suam quasi arcum mendacii et non ueritatis; confortati sunt in terra, quia de malo ad malum egressi sunt, et me non cognouerunt, dicit Dominus . Et iterum: Et dixit Dominus: Quia dereliquerunt legem meam quam dedi eis, et non audierunt uocem meam, et non ambulauerunt in ea, et abierunt post prauitatem cordis sui; idcirco hec dicit Dominus exercituum Deus Isrel: Ecce ergo cibabo populum istum absynthio, et potum dabo eis aquam fellis . Et post pauca : Tu ergo noli orare pro populo hoc, et ne assumas pro eis laudem et orationem: quia non exaudiam in tempore clamoris eorum ad me, et afflictionis eorum .

12. Quid ergo nunc infausti duces facient? Illi pauci inuenientes uiam angustam, amota spatiosa, prohibiti a Deo ne preces pro uobis fundant perseuerantibus in malis, et tantopere incitantibus; queis econtrario ex corde ad Deum repedantibus, Deo nolente animam hominis interire, sed retractante, ne penitus pereat qui abiectus est, uindictam non potuissent inducere: quia nec Ionas, et quidem cum multum concupiuerit Niniuitis propheta. Sed omissis interim nostris, audiamus potius quid prophetica tuba persultet: Quod si dixeris, inquiens, in corde tuo:  Quare uenerunt mala hec? Propter multitudinem iniquitatis tue. Si mutare potest Aethiops pellem suam, aut pardus uarietates suas, et uos poteritis benefacere, cum didiceritis malum :  quia non uultis. Et infra: Hec dicit Dominus populo huic, qui dilexit mouere pedes suos, et non quieuit, et Domino non placuit: nunc recordabitur iniquitatum eorum, et uisitabit peccata eorum. Et dixit Dominus ad me: Noli orare pro populo isto in bonum. Cum ieiunauerint, non exaudiam preces eorum: et si obtulerint holocausta et uictimas, non suscipiam ea . Et iterum: Et dixit Dominus ad me: Si steterit Moyses et Samuel coram me, non est anima mea ad populum istum. Eiice illos a facie mea, et egrediantur . Et post pauca: Quis miserebitur tui, Ierusalem? aut quis contristabitur pro  te? aut quis ibit ad rogandum pro pace tua? Tu reliquisti me, dicit Dominus, et retrorsum abiisti: et extendam manum meam super te, et interficiam te . Et post aliquanta: Hec dicit Dominus: Ecce ego fingo contra uos cogitationem: reuertatur unusquisque a uia sua mala, et dirigite uias uestras et studia uestra. Qui dixerunt: Desperamus: post cogitationes nostras ibimus, et unusquisque prauitatem cordis sui mali faciemus. Ideo hec dicit Dominus: Interrogate gentes: Quis audiuit talia horribilia, que fecit nimis uirgo Isrel? Nunquid deficiet de petra agri nix Libani, aut uelli possunt aque erumpentes frigide defluentes? Quia oblitus est me populus meus . Et post aliquanta, optione proposita loquitur dicens: Hec dicit Dominus: Facite iudicium et  iustitiam, et liberate ui oppressum de manu calumniatoris: et aduenam, et pupillum, et uiduam nolite contristare, neque opprimatis inique: et sanguinem innocentem ne effundatis. Si enim facientes feceritis uerbum istud, ingredientur per portas domus huius reges sedentes de genere Dauid super thronum eius. Quod si non audieritis uerba hec, in memetipso iuraui, dicit Dominus, quia in solitudinem erit domus hec . Et iterum : uiuo ego, dicit Dominus: quia si fuerit Iechonias annulus in manu dextera mea, inde euellam eum: et dabo in manu querentium animam eius .

13. Sanctus quoque Habacuc proclamat dicens:  ue qui edificant ciuitatem in sanguine, et preparant ciuitatem in iniquitatibus, dicentes: Nonne hec sunt a Domino omnipotente? Et defecerunt populi multi in igne, et gentes multe minorate sunt . Et ita prophetiam querulus incipit: Usquequo clamabo, et non exaudies? uociferabor ad te? Ut quid mihi dedisti labores et dolores inspicere, miseriam et impietatem contra me? Et factum est iudicium, et iudex accepit. Propter hoc dissipata est lex, et non perducitur ad finem iudicium . Sed et beatus Osee propheta, attendite quid loquatur de principibus dicens: Pro eo quod transgressi sunt pactum meum, et aduersus legem meam tulerunt, et exclamabant: Cognouimus te, quia aduersum sis Isrel. Bonum ut iniquum persecuti sunt. Sibi regnauerunt, et non per  me: tonuerunt principatum, nec me agnouerunt . Sed et sanctum Amos prophetam hoc modo minantem audite: In tribus impietatibus filiorum Iuda, et in quatuor non auertam eos: propter quod repulerunt legem Domini, et precepta non custodierunt; sed seduxerunt eos uana eorum. Et emittam ignem super Iudam, et comedet fundamenta Ierusalem. Hec dicit Dominus: In tribus impietatibus Isrel, et in quatuor non auertam eos: propter quod tradiderunt pro pecunia iustum, et pauperem pro calciamentis que calciant super puluerem terre: et colaphis cedebant capita pauperum, et uiam humilium declinauerunt . Et post pauca: Querite Dominum, et uiuetis: ut non reluceat sicut ignis domus Ioseph, et comedat eam, nec erit qui exstinguat . Qui Amos prohibitus ne prophetaret in Isrel, absque adulationis tempore respondens: Non eram, inquit, ego propheta, nec filius prophete: sed eram pastor caprarius uellicans sycomoros. Et suscepit me Dominus ab ouibus, et dixit Dominus ad me: uade et prophetiza in plebem meam Isrel. Et nunc audi uerbum Domini : Tu dicis: Noli prophetare in Isrel, et non congreges turbas in domum Iacob. Propter quod hec dicit Dominus: Uxor tua in ciuitate meretricabitur, et filii tui et filie tue gladio cadent, et terra tua funiculo metietur: et tu in terra immunda morieris; Isrel autem captiuus ducetur a terra sua . Et infra: Audite itaque hec, qui contribulatis immane pauperem, et dominationem exercetis in inopes super terram, qui dicitis:  Quando transibit mensis ut acquiramus, et sabbata ut aperiamus thesauros ? Et post pauca: Iurat Dominus contra superbiam Iacob, si obliuiscetur in contemptione opera uestra; et in his non conturbabitur terra, et lugebit omnis qui commorabitur in ea, et ascendet sicut flumen consummatio? Et conuertam dies festos uestros in luctum, et iniiciam in omnem lumbum cilicium, et in omne caput decaluationem: et ponam eum sicut luctum dilecti, et eos qui cum eo sunt, sicut diem meroris . Et iterum: Gladio morientur omnes peccatores populi mei, qui dicunt: Non appropinquabunt neque uenient super nos mala .

14. Sed et sanctus Micheas uates, attendite quid sit effatus: Audi, inquiens, tribus. Et quid exornabit ciuitatem? Nunquid ignis? Et domus iniquorum thesaurizans  in thesauros iniquos, et cum iniuria iniustitiam. Si iustificabitur in statera iniquus, et in sacello pondera dolosa, ex quibus diuitias in impietate repleuerunt . Sed et Sophonias propheta clarus, quas minas exaggerat, audite: Prope est, inquit, dies Domini magnus, prope et uelox ualde. uox diei Domini amara constituta est et potens, dies ire dies ille, dies tribulationis et necessitatis, dies nubis et nebule, dies tube et clangoris, dies miserie et exterminationis, dies tenebrarum et caliginis super ciuitates firmas et super angulos excelsos. Et contribulabo homines, et ibunt sicut ceci, quia Domino peccauerunt: et effundam sanguinem sicut puluerem, et carnes eorum sicut fimum boum; et argentum eorum et aurum  non poterit eximere eos in die ire Domini. Et in igne zeli eius consumetur omnis terra, quando consummationem et solitudinem faciet Dominus super omnes commorantes in terram . Conuenite et coniungimini gens indisciplinata, priusquam efficiamini sicut flos preteriens, priusquam ueniat super uos ira Domini . Et quid Aggeus sanctus propheta dicat, attendite: Hec dicit Dominus: Semel ego mouebo celum et terram, et mare et aridam: et auertam regnum, et exterminabo uirtutem regnorum gentium, et auertam quadrigas et ascensores . Nunc quoque quid Zacarias filius Addo propheta electus dixerit, intuemini, hoc modo prophetiam suam exordiens: Reuertimini ad me, et reuertar ad uos, dicit Dominus: et nolite tales esse sicut  patres uestri, quibus imputauerunt prophete priores dicentes: Hec dicit Dominus omnipotens . Et infra: Et dixit ad me angelus: Quid tu uides? Et dixi: Falcem ego uideo uolantem longitudinis cubitorum uiginti: maledictio que procedit super faciem totius terre; quoniam omnis fur ex ea usque ad mortem punietur. Et proiiciam eum, dicit Dominus omnipotens; et intrabit in domum furoris et in domum iurationis in nomine meo mendacium . Sanctus quoque Malachias propheta dicit: Ecce dies Domini ueniet succensa quasi caminus: et erunt omnes superbi et omnes facientes iniquitatem ut stipula: et inflammabit eos dies adueniens, dicit Dominus exercituum, que non relinquet ex eis radicem et germen .

 15. Sanctus quoque Iob, attendite; quid de principio impiorum et fine disceptauerit, dicens: Propter quid impii uiuunt, et senuerunt inhoneste? Et semen eorum secundum desiderium eorum, et filii eorum ante conspectum eorum. Et domus eorum fructuose sunt, et timor nunquam nec plaga Domini est super eos. uacca eorum non abortiuit, et pregnans eorum pertulit partum, et non errauit, sed permanet sicut oues eterne. Et pueri eorum gaudent, et psalterium sumentes et citharam finierunt in bonis uitam suam, in requiem inferorum dormierunt . Nunquid Deus facta impiorum non respicit? Non ergo, sed lucerna impiorum exstinguetur: et superueniet eis euersio, et dolores tanquam parturientes eos ab ira tenebunt. Et erunt sicut palee a uento, et sicut puluis quem abstulit  turbo. Deficiant filiis eius bona, uideant oculi eius occisionem suam, nec a Domino resoluetur . Et post aliquanta de iisdem: Qui gregem, inquit, cum pastore rapuerunt, et iumentum orphanorum abduxerunt, et bouem uidue pignorauerunt, et declinauerunt impotentes a uia necessitatis. Agrum ante tempus non suum demessi sunt: pauperes potentium uineas sine mercede et sine cibo operati sunt: nudos multos dormire fecerunt sine uestimentis: tegmen anime eorum abstulerunt . Et post pauca: cum ergo sciret opera eorum, tradidit eos in tenebras: Maledicatur ergo pars eius a terra: pariant plantationes eius aride. Retribuatur ergo illi sicut egit: contribuletur omnis iniquus sicut lignum sine sanitate. In iracundia enim surgens impotentem euertit.  Propterea enim non credet de uita sua: cum infirmare ceperit, non speret sanitatem, sed cadet in languorem. Multos enim lesit superbia eius; et marcidus factus est sicut malua in estu, uelut spica cum de stipula sua decidit . Et infra: Quod si multi fuerint filii eius, in occisionem erunt. Quod si collegerit ut terram argentum, et similiter ut lutum preparauerit aurum, hec omnia iusti consequentur . Quid preterea beatus Esdras, propheta ille bibliotheca legis, minatus sit attendite, hoc modo disceptans: Hec dicit Dominus Deus: Non parcet dextera mea super peccatores, nec cessabit rhomphea super effundentem sanguinem innocuum super terram. Exibit ignis ab ira mea, et deuorabit fundamenta terre, et peccatores quasi stramen incensum.  ue eis qui peccant, et non obseruant mandata mea, dicit Dominus: non parcam illis. Discedite, filii apostate, et nolite contaminare sanctificationem meam. Nouit Deus qui peccant in eum; propterea tradet eos in mortem et in occisionem. Iam enim uenerunt super orbem terrarum mala multa . Immissus est gladius uelut ignis; et quis est qui recutiet eum? Nunquid recutiet aliquis leonem esurientem in silua? aut nunquid exstinguet ignem, cum stramen incensum fuerit? Dominus Deus mittet mala; et quis est qui recutiet ea? Et exibit ignis ex iracundia eius; et quis exstinguet eum? Coruscabit; et quis non timebit? tonabit; et quis non horrebit? Deus cancta minabitur; et quis non terrebitur? A facie eius tremet terra, et fundamenta matris fluctuantur in profundo .

16. Ezechiel quoque propheta egregius, quatuorque euangelicorum animalium mirandus inspector, quid de sceleratis edixerit, attendite; cui primum Dominus miserabiliter plagam Isrel deflenti ait: Iniquitas domus Isrel et Iuda inualuit nimis, quia impleta est terra iniquitate et immunditia . Ecce ego sum: non parcet oculus meus, neque miserebor . Et infra: Quoniam terra plena populis, et ciuitas plena iniquitate est: et auertam impetum uirtutis eorum, et polluentur sancta eorum. Exoratio ueniet, et queret pacem, et non erit . Et post aliquanta: Factus est, inquit, sermo Domini ad me, dicens: Fili hominis, terra que peccauerit mihi ut delinquat delictum, extendam, manum in eam, et conteram eius firmamentum panis, et emittam  in eam famem, et tollam de ea hominem et pecora. Et si sint tres uiri isti in medio eius, Ne, Daniel et Iob, non liberabunt eam: sed ipsi in sua iustitia salui erunt, dicit Dominus. Quod si etiam bestias malas inducam super terram et puniam illam, et erit in exterminium; et non erit qui iter faciat a facie bestiarum. Et tres uiri isti in medio eius, uiuo ego dicit Dominus, si filii et filie eius miserebuntur: sed ipsi soli salui erunt, terra autem erit in interitum . Et iterum: Filius non accipiet iniustitiam patris, neque pater accipiet iniustitiam filii. Iustitia iusti super ipsum erit. Et iniquus si auertat se ab omnibus iniquitatibus quas fecit, et custodiat omnia mandata mea, et faciat iustitiam et misericordiam multam, uita uiuet et  non morietur. Omnia delicta eius quecunque fecit, non erunt: in sua iustitia quam fecit, uita uiuet. Nunquid uoluntate uolo mortem iniusti, dicit Dominus, quam ut auertat se a uia mala et uiuat? cum autem se conuerterit iustus a iustitia sua, et fecerit iniquitatem secundum omnes iniquitates quas fecit iniquus, omnes iustitie quas fecit, non erunt in memoria. In delicto suo quo excidit, et in peccatis suis quibus peccauit, morietur . Et post aliquanta: Et scient omnes gentes, quia propter peccata sua captiui ducti sunt domus Isrel, eo quod reliquerunt me. Et auerti faciam meam ab eis, et tradidi eos in manus inimicorum eius, et omnes gladio ceciderunt. Secundum immunditias suas et secundum iniquitates suas feci illis, et auerti faciem meam ab eis .

 17. Hec de sanctorum prophetarum minis dixisse sufficiat: pauca tantum de Sapientia Salomonis, que adhortationem uel denuntiationem exprimant regibus, non minus quam minas, huic opusculo inserere necessarium duxi, ne dicant me grauia et importabilia in humeros hominum uerborum onera uelle imponere, digito autem meo ea, id est consolatorio affatu, nolle mouere . Audiamus itaque quid propheta dixit: Diligite, inquit, iustitiam qui iudicatis terram . Hoc unum testimonium, si toto corde seruaretur, abunde ad corrigendos patrie duces sufficeret. Nam si dilexissent iustitiam, diligerent utique fontem quodammodo et originem totius iustitie, Deum. Seruite Domino in bonitate, et in simplicitate cordis querite eum .  Heu! quis uicturus est, ut quidam ante nos ait, quando ista a ciuibus perficiantur, si tamen usquam perfici possunt? Quoniam inuenitur ab his qui non tentant illum: apparet autem eis qui fidem habent in eum . Nam isti sine respectu tentant Deum, cuius precepta contumaci despectione contemnunt, nec fidem seruant illi, cuius oraculis blandis uel aliquantulum seueris dorsum uersant et non faciem. Peruerse enim cogitationes separant a Deo . Et hoc in tyrannis nostri temporis perspicue deprehenditur. Sed quid nostra mediocritas huic tam aperto sensui miscetur? Loquatur namque pro nobis, ut diximus, qui solus uerax est, Spiritus scilicet sanctus, de quo nunc dicitur: Spiritus autem sanctus discipline effugiet fictum . Et iterum: Quoniam Spiritus Dei repleuit orbem terrarum .  Et infra, finem malorum bonorumque oculato iudicio pretendens, ait: Quomodo spes impii tanquam lanugo est que a uento tollitur, et tanquam fumus qui a uento diffusus est, et tanquam spuma gracilis que a procella dispergitur, et tanquam memoria hospitis unius diei pretereuntis. Iusti autem in perpetuum uiuent: et apud Deum est merces illorum, et cogitatio eorum apud Altissimum. Ideo accipient regnum decoris, et diadema speciei de manu Domini. Quoniam dextera sua proteget eos, et brachio sancto suo defendet illos . Dissimiles enim qualitate sunt ualde iusti et impii: nimirum, ut dixit Dominus: Eos qui honorant, inquiens, me, honorabo; et qui me spernunt, erunt ignobiles . Sed  transeamus ad cetera. Audite, inquit, omnes reges et intelligite; discite iudices finium terre: prebete aures uos qui continetis multitudinem, et placetis uobis in turbis nationum. Quoniam data est a Deo potestas uobis et uirtus ab Altissimo, qui interrogabit opera uestra, et cogitationes scrutabitur. Quoniam cum essetis ministri regni illius, non recte iudicastis, neque custodistis legem iustitie, neque secundum uoluntatem eius ambulastis. Horrende et celeriter apparebit uobis; quoniam iudicium durissimum his qui presunt fiet. Exiguo enim conceditur misericordia: potentes autem potenter tormenta patientur. Non enim personas subtrahet qui est omnium dominator; nec reuerebitur magnitudinem cuiusquam, quoniam pusillum et magnum ipse fecit, et equaliter cura est illi pro omnibus. Fortioribus autem  fortior instat cruciatio. Ad uos ergo, reges, hi sunt sermones mei, ut discatis sapientiam, et non decidatis. Qui enim custodierint iusta, iust ficabuntur; et qui didicerint sancta, sanctificabuntur .

18. Hactenus cum regibus patrie non minus prophetarum oraculis quam nostris sermonibus disceptauimus, uolentes eos scire que propheta dixerat: Quasi, inquiens, a facie colubri fuge peccata. Si accesseris ad illa, suscipient te dentes leonis: dentes eorum interficientes animas hominum . Et iterum: Quam magna misericordia Domini, et propitiatio eius conuertentibus ad se ! Et si  non habemus in nobis illud apostolicum, ut dicamus: Optabam enim anathema esse a Christo pro fratribus meis ; tamen illud propheticum toto corde possimus dicere: Heu! quia anima perit. Et iterum: Scrutemur uias nostras, et queramus, et reuertamur ad Dominum . Sed et illud Apostoli: Cupimus unumquemque uestrum in uisceribus Christi esse . Cum enim libenter hoc in loco, ac si marinis fluctibus iactatus, et in optato euectus portu remis , uerecundia interueniente quiescerem. Sed mihi queso, ut iam in superioribus dixi, ab his ueniam impertiri, quorum uitam non solum laudo, uerum etiam cunctis mundi opibus prefero, cuiusque me, si fieri possit, ante mortem esse aliquandiu participem opto et sitio, nostris iam nunc obuallatis sanctorum duobus clypeis lateribus inuictis dorso aduersitatis menia, stabilito capite, pro galea adiutorio Domini fidissime contecto, crebro ueracium uolatu uel alitent conuiciorum cautes.



PARS TERTIA. GILDAE INCREPATIO IN CLERUM.


 CAPUT PRIMUM. Increpatio in clerum.---Sacerdotes habet Britannia, sed insipientes; quamplurimos ministros, sed imprudentes; clericos, sed raptores subdolos; pastores, ut dicuntur, sed occisioni animarum lupos paratos; quippe non commoda plebi prouidentes, sed proprii plenitudinem uentris querentes: ecclesie domus habentes, sed turpis lucri gratia eas adeuntes; populos docentes, sed prebendo pessima exempla, uitia malosque mores; raro sacrificantes, et nunquam puro corde inter altaria stantes; plebem ob peccata non corripientes, nimirum eadem agentes; precepta Christi spernentes, et suas libidines modis omnibus implere curantes; sedem Petri apostoli immundis pedibus usurpantes, sed merito cupiditatis in Iude traditoris pestilentem cathedram decidentes;  ueritatem pro inimico odientes, et mendaciis ac si karissimis fratribus fauentes; iustos inopes immanes quasi angues toruis uultibus conspicantes, et sceleratos diuites absque ullo uerecundie respectu sicut celestes angelos uenerantes; egenis eleemosynam esse dandam summis e labiis predicantes, sed ipsi uel obolum non dantes; nefanda populi scelera tacentes, et suas iniurias quasi Christo irrogatas amplificantes; religiosam forte matrem seu sorores domo pellentes, et externas ueluti secretiori ministerio familiares indecenter leuantes, uel potius  humiliantes; ecclesiasticos post hec gradus propensius quam regna celorum ambientes, et tyrannico ritu acceptos defendentes, nec tamen legitimis moribus illustrantes; ad precepta sanctorum  oscitantes ac stupidos, et ad ludicra et ineptas secularium hominum fabulas, ac si iter uie que mortis pandunt, strenuos et intentos; pinguedinis gratia taurorum more raucos, et ad illicita infeliciter promptos; uultus arroganter in altum habentes, et sensus conscientia remordente ad ima uel tartarum demersos: uno sane perdito denario mestos, et ad unum inquisitum letos: in apostolicis sanctionibus ob inscitiam uel peccatorum pondus   hebetes ac mutos, et in flexibus mundialium negotiorum mendacibus doctissimos: quorum de scelerata conuersatione multos sacerdotio irruentes, potius uel illud pene omni pecunia redimentes, quam tractos, et in eodem ueteri infaustoque intolerabilium piaculorum ceno post sacerdotalem episcopatus uel presbyterii sedem  ut pote indigne porcorum more uolutantes, rapto tantum sacerdotali nomine, nec tamen tenore uel apostolica dignitate accepta; sed qui nondum ad integram fidem sunt uel  malorum penitentia idonei, quomodo ad quemlibet ecclesiasticum  conuenientes, et adepti gradum quem nonnisi sancti atque perfecti et apostolorum imitatores, et  irreprehensibiles legitime et absque magno sacrilegii crimine suscipiunt?

CAP. II. De eadem re.---Quid enim tam impium tamque scelestum est, quam ad similitudinem Simonis Magi , non interuenientibus licet interea promiscuis criminibus, episcopatus officium presbyterii terreno pretio, quod sanctitate rectisque moribus decentius acquiritur, quempiam uelle mercari? Sed in eo isti propensius uel desperatius errant, quo non ab apostolis uel apostolorum successoribus, sed a tyrannis et a patre eorum diabolo fucata et  nunquam profutura emunt sacerdotia: quin potius uelut culmen tectumque malorum omnium quoddam, quo non facile eis improperentur a quoquam admissa prisca uel noua, et cupiditatis guleque desideria, ut pote prepositi multorum facilius rapiant, sceleste uite structure superponunt. Nam si talis profecto cemptionis conditio ab impudentibus istis, non dicam apostolo Petro, sed cuilibet sancto sacerdoti pioque regi ingesta fuisset, eadem responsa accepissent que ab apostolo auctor eorumdem Magus Simon, dicente Petro: Pecunia tua tecum sit in perditionem . Sed forte, heu! qui ambitores istos ordinant, imo potius humiliant, atque pro benedictione maledicunt, dum ex peccatoribus non penitentes, quod rectius fuerat, sed sacrilegos et desperatos  faciunt, et Iudam quodammodo in Petri cathedra Domini traditorem, ac Nicolaum in loco Stephani martyris statuunt immunde hereseos adinuentorem, eodem modo sacerdotio asciti sunt; et ideo non magnopere detestantur in filiis, quinimo uenerantur, quod similiter ut patribus subinde uenisse certissimum est. Etenim eos, si in parochiam, resistentibus sibi et tam pretiosum questum denegantibus seuere comessoribus, huiusmodi margaritam inuenire non possint; premissis ante sollicite nuntiis, transnauigare maria, terrasque spatiosas transmeare non tam piget quam delectat; ut omnino talis species inequiparabilisque pulchritudo, et, ut uerius dicam, diabolica illusio, uel uenditis omnibus copiis comparetur. Dein cum magno apparatu magnaque  phantasia uel potius insania repedantes ad patriam, ex erecto erectiorem incessum pingunt, et dudum summitates montium conspicantes, nunc recte ad ethera uel ad summa nubium uellera, luminum semidormitantes acies librant, ac sese noua quedam plasmata, imo diabolica organa, ut quondam Nouatus Rome dominice mulctator margarite porcus niger, patrie ingerunt, uiolenter manus non tam uenerabilibus aris quam flammis inferni ultricibus, dignas in tali schema [a 1Kb] positi sacrosanctis Christi sacrificiis extensuri.

CAP. III. De eadem re: ubi proposita exempla de Henoch, Ne, Abraham, Melchisedech, Moysis, Phinees et Iesu Naue.---Quid, tu infelix popule, a talibus,  ut dixit Apostolus , bestiis uentris prestolaris? Hisne corrigeris, qui seipsos non modo ad bona non incitant, sed secundum prophete exprobrationem: Laborant ut inique agant ? Talibusne oculis illustraberis, qui hec tantum auide speculantur, que procliue uitiis, id est tartari portis ducant? uel certe secundum Saluatoris dictum , si non istos rapacissimos ut Arabie lupos, ac si Loth ad montem igneum Sodomorum imbrem fugeritis, ceci educti a cecis in inferni foueam cadetis. Sed forsitan aliquis dicat non ita omnes episcopi uel presbyteri ut superius comprehensi, quia non schismatis, non superbie, non immunditie infamia maculantur, mali sunt: quod nec uehementer et nos diffitemur. Sed licet sciamus eos castos esse  et bonos, breuiter tamen respondebimus: Quid profuit Heli sacerdoti  quod solus non uiolauerit precepta Domini, rapiendo in fuscinulis, antequam adeps Domino offerretur, ex ollis carnes, dum eadem mortis ira qua filii sunt mulctatur ? Quis rogo eorum ob inuidiam melioris hostie celestisque igne in celos euecte, ut Abel, occisus ; qui etiam mediocris uerbi aspernantur conuicium? Quis perosus est consilium malignantium, et cum impiis non sedit , ita ut de eo ueridice quasi de Henoch diceretur: Ambulauit Henoch cum Deo, et non inueniebatur , in mundi scilicet uanitate omnis post idola procliue id temporis claudicare, relicto Deo, incipientis? Quis eorum salutari in arca ,  nullum Deo aduersantem, ut Ne diluuii tempore , non admisit; ut perspicue monstraretur nonnisi innoxios uel penitentes egrogios in dominica domo esse debere? Quis uictoribus solum, et in tricentario numero  liberato iusto , regum quinque uictriciumque turmarum exercitus ferales uincentibus, et nequaquam aliena cupientibus, sacrificium offerens, ut Melchisedech, benedixit? Quis sponte proprium in altari capite cedendum, ut Abraham, Deo iubente, obtulit filium ; ut simile quoddam huic impleret Christi mandatum dicentis oculum dextrum scandalizantem euelli debere ; et prophete precaueret, se maledictum esse gladium et sanguinem prohibentem ? Quis memoriam malefacti de corde radicitus, ut Ioseph , euulsit? Quis in monte cum Domino locutus, et nequaquam concrepantibus tubis exinde perterritus , duas tabulas cornutamque faciem aspectu incredulis inhabilem et horrendam tropico sensu, ut Moyses , aduexit? Quis eorum pro peccatis populi exorans imo de pectore clamauit, ut ipse, Domine, inquiens, peccauit populus iste peccatum grande; quod si dimittis, dimitte; alioquin dele me de libro tuo ? Quis zelo Dei accensus mirabili ad ultionem fornicationis sine dilatione sanando penitentie medicamine stupri affectum, ne ira populo inardesceret, sicut Phinees sacerdos , ut per hoc in euo reputaretur illi iustitia, strenue consurrexit? Quis uero eorum uel in exstirpationem usque ad internecionem de terra promissionis septem gentium morali intelligentia, uel ad constabilitionem spiritualis Isrel pro eis  Iesum Naue imitatus est?

CAP. Iu. Proponuntur iehsu et Phinees , Iephte, Iedeon, Samson et Samuel.--- Quis eorum populo Dei finales terminos trans Iordanem, ut sciretur quid cuique tribui conueniat, sicut supradicti, Phinees [a 1Kb] scilicet et iehsu , sagaciter diuisere, ostendit? Quis ut aduersariorum plebi Dei immunem prosternere gentium millia, unicam filiam que propria uoluptas intelligitur, imitans et in hoc Apostolum dicentem: Non querens quod  mihi utile est, sed quod multis, ut salui fiant , obuiantem uictoribus cum tympanis et choris , id est carnalibus desideriis, in sacrificium uotiue placationis, ut Iephte, mactauit? Quis eorum ad conturbanda, fuganda sternendaque superbarum gentium castra mysteriis Trinitatis, ut supra diximus, cum lagenas uiris tenentibus  egregias in manibus sonantesque tubas  et lagenas splendidissimo ignis lumine noctu coruscantes  post idololatrie luci  succisionem silue , et euidentia figmenta Iudaici uelleris imbris celestis experti , et gentilis, rore sancti Spiritus madefacti, fide non dubia, ut Gedeon, processit ? Quis eorum mori exoptans mundo et uiuere Christo , luxuriosos gentium conuiuas laudantes deos suos   concussis duabus uirtute brachiorum columnis  tam innumerabiles,  ut Samson , prostrauit? Quis orationibus holocaustoque lactantis agni metum depellens , insperatas tonitruorum uoces nubiumque imbres concitans , absque adulatione regem constituens , eumdem Deo non placentem abiiciens uncto pro illo meliore in regno , ut Samuel, ualedicturus populo astabit hoc modo dicens: Ecce presto sum; loquimini coram Domino et Christo eius, utrum bouem cuiusquam tulerim, an asinum; si quempiam calumniatus sum, si oppressi aliquem, si de manu cuiusquam munus accepi . Cui a populo responsum est dicente: Non es calumniatus  nos, neque oppressisti, neque tulisti de manu alicuius quippiam .

CAP. u. Recensentur exempla Elie, Elisei et Isaie. ---Quis eorum igne celesti centum superbos exurens, quinquaginta humiles seruans , et absque adulationis fuco non Deum per prophetas, sed idolum Accaron, consulenti mortem imminentem iniquo regi annuntians , omnes prophetas simulacri Baal  mucrone corusco, hoc est uerbo Dei, ut Elias egregius uates, prostrauit , et zelo Dei commotus iniquorum terre imbres adimens etherales, ac si fortissimo penurie clustello tribus annis sexque mensibus obseratos  , fame, siti moribundus in deserto conquestus est: Domine, inquiens, prophetas tuos occiderunt, et altaria tua suffoderunt; et ego relictus sum solus, et querunt animam meam ? Quis eorum carissimum discipulum terrenis extra solitum ponderibus oneratum , que ante ea a se magnopere licet rogato ut acciperet despecta fuissent , etsi non perpetua lepra, ut Eliseus, saltim expulsione mulctauit ? Et quis ex illis puero in uite desperatione estuanti, atque improuiso super bellico hostium apparatu ciuitatem in qua erant obsidientium tremefacto , inter nos  anime uisus feruenti exoratione ad Deum facta  patefecit, et credere  quin fortior esset ad saluandum quam inimici ad pugnandum? Et quis eorum corporis tactu , mortui scilicet mundo, uiuentis autem Deo, alii diuerso funere occubanti, procul dubio mortuo Deo, uitiis uero uiuenti, quasi supra dictus, proficiet; ita ut statim prosiliens Christo grates pro sanitate agat cunctorum pene mortalium ore desperata? Cuius eorum carbone ignito de altari forcipe cherubin aduecto  labia, ut Isaie, mundata sunt , et efficaci oratione sibi adiuncta pii regis Ezechie , supplantatione centum octoginta quinque millia exercitus  Assyriorum, nullo apparente uulneris uestigio, angeli manu, ut supradicti, prostrata sunt ? Quis eorum ob precepta Dei et minas celitus datas , ueritatemque uel non audientibus proferendam, squalores pedoresque carcerum , et momentaneas mortes , ut beatus Ieremias, excepit? Et ne multa: Quis eorum, ut Magister gentium dixit , errare in montibus, et in speluncis et in cauernis, lapidari, secari, totius mortis genere pro nomine Domini attentari, sicut sancti prophete, perpessus est?

 CAP. uI. Deinde ex Nouo Testamento Iacobus primus, Petrus et Paulus.---Sed quid immoramur in exemplis ueteribus, ac si non essent in nouo ulla? Audiant itaque nos qui absque ullo labore angustum hoc iter Christiane religionis, pretento tantum sacerdotali nomine, intrare se putant, carpentes paucos flores, ueluti summos, de extento sanctorum Noui Testamenti tironum amenoque prato. Quis uestrum, qui torpetis potius quam sedetis legitime in sacerdotali sede, eiectus de concilio impiorum, post diuersarum plagas uirgarum , ut sancti apostoli, quod dignus habitus est  pro Christo uero Deo contumeliam pati, toto corde Trinitati gratias egit? Quis ob testimonium uero Deo ferendum fullonis uecte crebro percussus, ut Iacobus, primus in Nouo duntaxat episcopus Testamento,  corporaliter interiit? Quis gladio uestrum ab iniquo principe, ut Iacobus Ioannis frater , capite cesus est? Quis ut protominister martyrque euangelicus, hoc solum criminis habens, quod uiderit Deum, quem perfidi uidere nequiuerunt, nefandis manibus lapidatus est ? Quis inuersis pedibus crucis affixus pro reuerentia Christi patibulo, ut clauicularius ille celorum regni idoneus, extremum halitum fudit? Quis ex uobis gladii ictu ueridicantis pro confessione Christi post uincula, carceres, naufragia, amaram uirgarum cedem, post fluminum, latronum, gentium, Iudeorum, pseudoapostolorum continua pericula, post famis, ieiunii, uigiliarum labores, post perpetem sollicitudinem omnium Ecclesiarum, post estum pro scandalizantibus, post infirmitatem  pro infirmis, post admirabilem predicando Christi Euangelium orbis pene circuitum, ut uas electionis magisterque gentium electus, capite plexus est?

CAP. uII. Exemplum sancti Ignatii martyris.---Quis uestrum, ut sanctus martyr Ignatius Antiochie urbis episcopus, post admirabiles in Christo actus, ob testimonium eius leonum molis Rome confractus est? cuius uerba cum ad passionem duceretur audientes , non solum in comparatione eius uos non putabitis sacerdotes, sed ne mediocres quidem Christianos esse. Ait enim in epistola quam ad Romanam Ecclesiam misit: ยปA Syria usque Romam cum bestiis terra marique depugno die ac nocte, connexus et colligatus  decem leopardis, militibus dico ad custodiam datis, qui et beneficiis nostris seuiores fiunt. Sed ego eorum nequitiis magis erudior, nec tamen in hoc iustificatus sum. O salutares bestias que preparantur mihi, quando uenient? quando emittentur? quando eis frui licebit carnibus meis? quas ego exopto acriores parari, et inuitabo ad deuorationem mei, et deprecabor ne forte  timeant attingere corpus meum; quinimo, etsi cunctabuntur, ego uim faciam, ego me ingeram. Date, queso, ueniam: ego noui quid expediat mihi. Nunc incipio esse Christi discipulus: facessat inuidia, uel humani affectus, uel nequitie spiritualis, ut in Iesum Christum adipisci merear ignes, cruces, bestias,  dispersiones ossium, discerptionesque membrorum, ac totius corporis pene, et omnia in me unum supplicia diaboli arte quesita compleantur, dummodo Iesum Christum merear adipisci.ยซ Quid ad hec dormitantibus anime oculis aspicitis? Quid talia surdis sensuum auribus auscultatis? Discutite queso tenebrosam atramque cordis uestri caliginem temporis, ut ueritatis et humilitatis prefulgidum lumen uidere possitis. Christianus non mediocris sed perfectus, sacerdos non uilis sed summus, martyr non segnis sed precipuus dicit: Nunc incipio esse Christi discipulus. Et uos ac si Lucifer ille de celo proiectus , uerbis non potestate erigimini, et quodammodo sub dente ruminatis et gestibus pretenditis, que antea auctor uester depinxerat: In celum, inquiens, conscendam, et ero similis Altissimo . Et  iterum: Ego fodi et bibi aquam, et exsiccaui uestigio pedum meorum omnes riuos aggerum . Multo rectius oportebat uos imitari illum et audire, qui totius bonitatis et humilitatis uere inuictum exemplar est, dicentem per prophetam: Ego autem sum uermis et non homo, opprobrium hominum et abiectio plebis . O mirabile quoddam dixisse eum opprobrium hominum, cum omnis mundi opprobria deleuerit; et iterum in Euangelio: Non possum ego a me ipso facere quidquam ; cum ipse ceuus Patri ac Spiritui sancto communis eiusdemque substantie celum et terram cum omni eorum inestimabili ornamento fecerit, non alterius, sed propria potestate; et uos arroganter uerba exaltasse, propheta dicente: Quid superbit terra et cinis  ?

CAP. uIII. Exemplum sancti Polycarpi: ubi et loca sacrarum Scripturarum in medium adducta.---Sed ad propositum reuertar. Quis, inquam, ex uobis, ut Smyrnensis Ecclesie pastor egregius Polycarpus Christi testis, mensam humane hospitibus ad ignem eum auide trahentibus apposuit, et obiectus flammis pro Christi caritate dixit: Qui dedit mihi ignis ferre supplicium, dabit ut sine clauorum confixione flammas immobiliter perferam. Unum adhuc, preter magnam uerbis uolans sanctorum siluam, exempli gratia ponam Basilium, scilicet Cesariensem episcopum, qui, cum ab iniquo principe mine huiusmodi intentarentur, quod nisi in crastinum Ariano ceno ut ceteri  macularetur, esset omnino moriturus, dixisse fertur: Ego sane ero cras qui hodie sum; tu te utinam non mutares! Et iterum: Utinam haberem aliquid digni muneris, quod afferrem huic qui maturius Basilium de nodo follis huius absolueret! Quis ex uobis apostolici sermonis regulam, que ab omnibus semper sanctis sacerdotibus quibusque temporibus exstantibus, humanam suggestionem precipitanter ad nequitiam festinantem recutientibus, seruata est, in concussione tyrannorum indirupte custodit, hoc modo dicens: Obedire oportet magis Deo quam hominibus ? Igitur confugientes solito more ad Domini misericordiam sanctorumque prophetarum eius uoces, ut illi pro nobis oraculorum suorum iacula imperfectis pastoribus, ut antea tyrannis, queis compuncti  sanentur, librent; uideamus quod Dominus per prophetas ad desides et inhonestos sacerdotes, et non bene populum tam exempla quam uerba docentes, minarum loquatur. Nam et Heli ille sacerdos in Silo pro eo quod non digno Dei zelo seuere in filios contemnentes Deum ultus fuerat, sed molliter et clementer ut pote paterno affectum affectu admonuerat, tali animaduersione damnatur, dicente ad eum propheta: Manifeste ostendi me ad domum patris tui, cum essent in Aegypto seruientes Pharaoni; et elegi domum patris tui ex omnibus tribubus Isrel mihi in sacerdotio . Et post pauca: Quare respexisti in incensum meum et in sacrificium meum improbo oculo? et honorificasti filios tuos plus quam me, ut benediceres eos a primordio in omnibus sacrificiis  coram me? Et nunc hec dicit Dominus: Quoniam qui honorificant me, honorabo eos; et qui pro nichilo habent me, ad nichilum redigentur. Et hoc tibi signum sit, quod ueniet super duos filios tuos Ophni et Phinees; in uno die morientur ambo in gladio uirorum . Si hec itaque patiuntur, qui uerbis tantum subiectos, et non condigna ultione emendant; quid ipsis fiet qui ad mala hortantur peccando et trahunt? Quid illi quoque perspicuum est uero uati, post expletionem signi ab eodem predicti, et restitutionem aride manus impio regi, misso a Iudea prophetare in Bethel, prohibitoque ne quid ibidem cibi gustaret, ac decepto ab alio  propheta, ut parum quid panis et aque sumeret, obtigit, dicente ad eum suo hospite: Hec dicit Dominus  Deus: Quia inobediens fuisti ori Domini, et non custodisti mandatum quod precepit Dominus Deus tuus, et reuersus es, et comedisti panem, et bibisti aquam in hoc loco in quo mandaueram tibi ne manducares panem nec biberes aquam, non ponetur corpus tuum in sepulcro patrum tuorum. Et factum est, inquit, postquam manducauit panem et bibit aquam, strauit sibi asinam suam et abiit: et inuenit eum lec in uia, et occidit eum .

CAP. IX. Ex Isaia.---Isaiam quoque sanctum prophetam de sacerdotibus hoc modo loquentem audite: ue impio in malum; retributio enim manuum eius fiet ei. Populum meum exactores sui spoliauerunt, et mulieres dominate sunt eius. Popule meus, qui beatum te dicunt, ipsi te decipiunt, et uiam gressuum tuorum  dissipant. Stat ad iudicandum Dominus, et stat ad iudicandos populos. Dominus ad iudicium ueniet cum senibus populi sui et principibus eius. uos depasti estis uineam meam: rapina pauperis in domo uestra. Quare atteritis populum meum, et facies pauperum commolitis, dicit Dominus exercituum ? Et item: ue qui condunt leges iniquas, et scribentes iniustitiam scripserunt, ut opprimerent in iudicio pauperes, et uim facerent cause humilium populi mei, ut essent uidue preda eorum, et pupillos diriperent. Quid facietis in die uisitationis et calamitatis de longe uenientis ? Et infra: uerum hi quoque pre uino nescierunt, pre ebrietate errauerunt, sacerdotes nescierunt pre ebrietate, absorpti sunt a uino, errauerunt in ebrietate, nescierunt uidentem, ignorauerunt  iudicium. Omnes enim mense replete sunt uomitu sordium, ita ut non esset ultra locus. Propterea audite uerbum Domini, uiri illusores, qui dominamini super populum meum qui est in Ierusalem. Dixistis enim: Percussimus fedus cum morte, et cum inferno fecimus pactum. Flagellum inundans cum transierit, non ueniet super nos, quia posuimus mendacium spem nostram, et mendacio protecti sumus  Et post aliquanta: Et subuertet grando spem mendacii et protectionem aque inundabunt. Et delebitur fedus uestrum cum morte, et pactum uestrum cum inferno non stabit; flagellum inundans cum transierit, eritis ei in conculcationem; quandocunque pertransierit, tollet uos . Et iterum: Et dixit Dominus: Eo quod appropinquat populus iste ore suo, et labiis glorificat  me, cor autem eorum longe est a me; ideo ecce ego addam, ut admirationem faciam populo huic miraculo grandi et stupendo. Peribit enim sapientia a sapientibus eius, et intellectus prudentium eius abscondetur. ue qui profundi estis corde, ut a Domino abscondatis consilium; quorum sunt in tenebris opera, et dicunt: Quis uidet nos? et quis nouit nos? Peruersa enim hec uestra cogitatio . Et post aliquanta: Hec dicit Dominus: Celum sedes mea, et terra scabellum pedum meorum est. Que ista est domus quam edificabitis mihi? et quis erit locus quietis mee? Omnia hec manus mea fecit, et facta sunt uniuersa ista, dicit Dominus. Ad quem autem aspiciam, nisi ad pauperculum et contritum spiritu et trementem sermones meos? Qui immolat bouem, quasi qui interficiat  uirum; qui mactat pecus, quasi qui excerebret canem; qui offert oblationem, quasi qui sanguinem suillum offerat; qui recordatur thuris, quasi qui benedicat idolo. Hec omnia elegerunt in uiis suis, et in abominationibus suis anima eorum delectata est .

CAP. X. Ex Ieremia.---Ieremias quoque uirgo prophetaque quid insipientibus loquatur pastoribus, attendite: Hec dicit Dominus: Quid inuenerunt patres uestri in me iniquitatis, quia elongauerunt a me, et ambulauerunt post uanitatem, et uani facti sunt ? Et paulo post: Et ingressi contaminastis terram meam, et hereditatem meam posuistis in abominationem. Sacerdotes non dixerunt: Ubi est Dominus? et tenentes legem nescierunt me, et pastores preuaricati sunt in me. Propterea adhuc iudicio contendam  uobiscum, ait Dominus, et cum filiis uestris disceptabo . Item post aliquanta: Stupor et mirabilia facta sunt in terra. Prophete predicabant mendacium, et sacerdotes applaudebant manibus suis, et populus meus dilexit talia. Quid igitur fiet in nouissimis eius ? Cui loquar et contestabor, ut audiat? Ecce incircumcise aures eorum, et audire non possunt. Ecce uerbum Domini factum est illis in opprobrium, et non suscipiunt illud : quia extendam manum meam super habitantes terram, dicit Dominus. A minore quippe usque ad maiorem omnes auaritie student, et a propheta usque ad sacerdotem cuncti faciunt dolum. Et curabant contritionem filie populi mei cum ignominia, dicentes: Pax, pax; et non erat pax. Confusi sunt, quia abominationem fecerunt;  quin potius confusione non sunt confusi, et erubescere nescierunt. Quamobrem cadent inter ruentes; in tempore uisitationis eorum corruent, dicit Dominus . Et iterum: Omnes isti principes declinantium ambulantes fraudulenter, es et ferrum; uniuersi corrupti sunt. Defecit sufflatorium in igne; frustra conflauit conflator; malitie autem eorum non sunt consumpte. Argentum reprobum uocate eos, quia Dominus proiecit illos . Et post pauca: Ego sum, ego sum; ego uidi, dicit Dominus. Ite ad locum meum in Silo, ubi habitauit nomen meum a principio; et uidete que fecerim ei propter malitiam populi Isrel. Et nunc quia fecistis omnia opera hec, dicit Dominus; et locutus sum ad uos mane consurgens et loquens, et non audistis; et uocaui uos, et non respondistis: Faciam  domui huic in qua inuocatum est nomen meum, et in qua uos habetis fiduciam, et loco quem dedi uobis et patribus uestris, sicut feci Silo; et proiiciam uos a facie mea . Et iterum: Filii mei exierunt a me, et non subsistunt; et non est qui extendat ultra tentorium meum, et erigat pelles meas. Quia stulte egerunt pastores, et Dominum non quesierunt; propterea non intellexerunt, et grex eorum dispersus est . Et post aliquanta: Quid est quod dilectus meus in domo mea fecit scelera multa? Nunquid carnes sancte auferent a te malitias tuas, in quibus gloriata es? Oliuam uberem, pulchram, fructiferam, speciosam uocauit Dominus nomen tuum; ad uocem loquele, grandis exarsit ignis in ea, et combusta sunt fruteta eius . Et iterum: uenite, congregamini  omnes bestie terre, properate ad deuorandum. Pastores multi demoliti sunt uineam meam, dederunt portionem meam desiderabilem in desertum solitudinis . Itemque loquitur: Hec dicit Dominus populo huic, qui dilexit mouere pedes suos et non quieuit, et Domino non placuit. Nunc recordabitur iniquitatum eorum, et uisitabit peccata illorum . Prophete dicunt eis: Non uidebitis gladium, et fames non erit in uobis, sed pacem ueram dabit Dominus uobis in loco isto. Et dixit Dominus ad me: Falso prophete uaticinantur in nomine meo; non misi eos, et non precepi eis; uisionem mendacem, et diuinationem, et fraudulentiam, et seductionem cordis sui prophetant uobis. Ideo hec dicit Dominus: In gladio et fame consumentur prophete illi. Et  populi quibus prophetauerunt, proiecti erunt in uiis Ierusalem pre fame et gladio; et non erit qui sepeliat . Et iterum: ue pastoribus qui disperdunt et dilacerant gregem pascue mee, dicit Dominus Ideo hec dicit Dominus Deus Isrel ad pastores qui pascunt populum meum: uos dispersistis gregem meum, et eiecistis cos, et non uisitastis illos. Ecce ego uisitabo super uos malitiam studiorum uestrorum, dicit Dominus . Propheta namque et sacerdos polluti sunt; et in domo mea inueni malum eorum, dicit Dominus. Et idcirco uia eorum erit quasi lubricum in tenebris; impellentur enim, et corruent in ea; afferam enim super eos mala, annum uisitationis eorum, dicit Dominus. Et in prophetis Samarie uidi fatuitatem; et prophetabant in Baal, et decipiebant populum  meum Isrel. Et in prophetis Ierusalem uidi similitudinem adulterantium, et iter mendacii; et confortauerunt manus pessimorum, ut non conuerteretur unusquisque a malitia sua; facti sunt mihi omnes ut Sodoma, et habitatores eius quasi Gomorrha. Propterea hec dicit Dominus ad prophetas: Ecce ego cibabo eos absinthio, et potabo eas felle; a prophetis enim Ierusalem egressa est pollutio super omnem terram. Hec dicit Dominus exercituum: Nolite audire uerba prophetarum, qui prophetant uobis et decipiunt uos; uisionem enim cordis sui loquuntur, non de ore Domini. Dicunt enim his qui me blasphemant: Locutus est Dominus: Pax erit uobis. Et omnibus qui ambulant in prauitate cordis sui, dixerunt: Non ueniet super uos malum. Quis enim adfuit in consilio Domini, et uidit et audiuit sermonem  eius? Quis considerauit uerbum illius et audiuit? Ecce turbo dominice indignationis egreditur, et tempestas erumpens super caput impiorum ueniet. Non reuertetur furor Domini usque dum faciat, et usque dum compleat cogitationem cordis sui. In nouissimis diebus intelligetis consilium eius .

CAP. XI. Ex Iel, Osee, Amos.---Parum namque cogitatis uel facitis, quod sanctus quoque Iel monens inertes sacerdotes, ac deflens detrimentum populi pro iniquitatibus eorum edixit: Expergiscimini qui estis ebrii a uino uestro, et plorate et lamentamini omnes qui bibitis uinum in ebrietatem, quia ablata est ab ore uestro iucunditas et gaudium . Lugete, sacerdotes, qui deseruitis altari, quia miseri facti sunt campi. Lugeat terra, quia miserum factum est  frumentum, et siccatum est uinum, diminutum est oleum, aruerunt agricole. Lugete possessiones pro tritico et hordeo, quia periit uindemia ex agro, uitiis arefacta est, ficus diminute sunt: granata, et palma, et malum, et omnia ligna agri arefacta sunt, quoniam confuderunt gaudium filii hominum . Que omnia spiritualiter intelligenda erunt uobis, ne tam pestilenti fame uerbi Dei anime uestre arescerent. Et iterum: Flete, sacerdotes qui deseruitis Domino, dicentes: Parce, Domine, populo tuo, et ne des hereditatem tuam in opprobrium, et ne dominentur eorum gentes, uti ne dicant gentes: Ubi est Deus eorum ? Sed hec uos nequaquam auditis, sed omnia quibus propensius diuini furoris indignatio inardescat, admittitis. Quid etiam sanctus Osce propheta  sacerdotibus uestri moduli dixerit, signanter attendite: Audite hec, sacerdotes, et intendat domus Isrel et domus regis, infigite auribus uestris: quoniam ad uos est iudicium, quia laqueus facti estis speculationi et uelut reticulum extensum super Itaburium quod indagatores uenationis confixerunt . uobis etiam a Domino alienatio huiuscemodi intendatur per prophetam Amos dicentem: Odio habui et repuli dies festos uestros, et non accipiam odorem in solemnibus conuentionibus uestris: quia et si obtuleritis holocaustomata et hostias uestras, non accipiam ea:  Transfer a me sonum cantionum tuarum, et psalmum organorum tuorum non audiam . Famis enim euangelici cibi culina ipsa uestre  anime uiscera excomedens grassatur in uobis, sicut supra dictus propheta predixit: Ecce, inquiens, dies ueniunt, dicit Dominus: et emittam famem in terra, non famem panis neque sitim aque, sed famem in audiendo uerbum Dei. Et mouebuntur aque a Mari usque ad mare, et ab Aquilone usque ad Orientem percurrent, querentes uerbum Domini, et non inuenient .

CAP. XII. Ex Michea.---Auribus quoque percipite sanctum Micheam, ac si celestem quamdam tubam aduersus subdolos populi principes concisius personantem. Audite nunc, inquiens, principes domus Iacob. Nonne uobis est, ut cognoscatis iudicium odientibus bona, et querentibus maligna, rapientibus pelles eorum ab eis, et carnes eorum ab ossibus eorum? Quemadmodum  comederunt carnes plebis mee, et pelles eorum ab eis excoriauerunt, ossa eorum confregerunt, et laniauerunt quasi carnes in olla. Succlamabunt ad Deum, et non exaudiet eos, et auertet faciem suam ab eis in illo tempore, propter quod malitiose gesserunt in adinuentionibus suis super ipsos. Hec dicit Dominus super prophetas qui seducunt populum meum, qui mordent dentibus suis, et predicant in eum pacem, et non est data in os eorum: excitaui in eum bellum. Propterea nox erit uobis ex uisione, et tenebre uobis erunt ex diuinatione: et occidet sol super prophetas, et contenebrescet super eos dies. Et confundentur uidentes somnia, et deridebuntur diuini, et obtrectabunt aduersus omnes ipsi: quoniam non erit qui exaudiat eos. Si non ego impleuero fortitudinem  in spiritu Domini et iudicio et potestate, ut annuntiem domui Iacob impietates suas et Isrel peccata sua. Audite hoc itaque duces domus Iacob et residui domus Isrel, qui abominamini iudicium et omnia recta peruertitis, qui edificatis Sion in sanguine, et Ierusalem in iniquitatibus. Duces eius cum muneribus iudicabant, et sacerdotes eius cum mercede respondebant, et prophete eius cum pecunia diuinabant, et in Domino requiescebant, dicentes: Nonne Dominus in nobis est? Non uenient super nos mala. Ideo propter uos Sion sicut ager arabitur, et Ierusalem sicut specula pomarii erit, et mons domus sicut saltus silue . Et post aliquanta: Heu me, quia factus sum sicut qui colligit stipulam in messe, et sicut racemus in uindemia, cum non sit botrus ad manducandum primitiua. Heu me, anima quia periit terrenis operibus:  semper reuerentia exoritur reuerens a terra: et qui corrigat inter homines non est. Omnes in sanguinem iudicio contendunt, et unusquisque proximum suum tribulatione tribulat, in malum manus suas preparat .

CAP. XIII. Ex Sophonia, Zacaria, Malachia.--- Quid Sophonias etiam propheta egregius de uestris olim comessoribus disceptauerit, attendite: de Ierusalem namque loquebatur, que spiritualiter Ecclesia uel anima intelligitur. O, inquiens, que erat splendida et liberata ciuitas, confidens columba, non obaudiuit uocem nec percepit disciplinam: in Domino non confisa est, et ad Deum suum non accessit . Et id quare, ostendit: Principes eius sicut  leo rugientes: iudices sicut lupi Arabie non relinquebant in mane: prophete eius spiritum portantes uiri contemptores: sacerdotes eius profanabant sancta, et impie agebant in lege. Dominus autem iustus in medio eius, et non faciet iniustum: mane, mane dabit iustitiam suam . Sed et beatum Zacariam monentem uos in uerbo Dei audite: Hec enim dicit Dominus omnipotens: Iudicium iustum iudicate, et misericordiam et miserationem facite, unusquisque ad fratrem suum: et uiduam et orphanum et aduenam et pauperem per potentiam nolite nocere: et malitiam unusquisque fratris sui non reminiscatur in corde suo. Et contumaces fuerunt ne obseruarent, et dederunt dorsum stultitie, et aures suas degrauauerunt ut non audirent: et cor suum statuerunt insuadibile, ne audirent legem meam, et uerba que misit Dominus omnipotens  in spiritu suo in manibus prophetarum priorum: et facta est ira magna a Domino omnipotente . Et iterum: Quoniam qui loquebantur, locuti sunt molestias, et diuini uisa falsa et somnia falsa loquebantur, et uane consolabantur: propter hoc aridi facti sunt sicut oues, et afflicti sunt quoniam non erat sanitas. Super pastores exacerbata est iracundia mea, et super agnos uisitabo . Et post pauca: uox lamentantium pastorum, quia misera facta est magnitudo eorum. uox rugientium leonum, quoniam miser factus est decursus Iordanis. Hec dicit Dominus omnipotens: Qui possidebant, interficiebant, et non penituit eos; et qui uendebant eas, dicebant: Benedictus Dominus, quia ditati sumus: et pastores earum nichil passi sunt in eis. Propter  quod non parcam iam super inhabitantes terram, dicit Dominus . Quid preterea sanctus Malachias propheta uobis denuntiauerit audite: uos, inquiens, sacerdotes qui spernitis nomen meum, et dixistis: In quo spernimus nomen tuum? Offerendo ad altare meum panes pollutos, et dixistis: In quo polluimus eos? In eo quod dixistis: Mensa Domini pro nichilo est. Et que superposita sunt spreuistis: quoniam si adducatis cecum ad uictimam, nonne malum? Si admoueatis claudum aut languidum, nonne malum? Offer itaque illud preposito tuo, si suscipiet illud, si accipiet personam tuam, dicit Dominus omnipotens. Et nunc exorate faciem Dei uestri, et deprecamini eum: in manibus uestris facta sunt hec, si accipiam ex uobis personas uestras . Et iterum:  Et intulistis de rapina claudum et languidum, et intulistis munus. Nunquid suscipiam illud de manu uestra, dicit Dominus? Maledictus dolosus qui habet in grege suo masculum, et uotum faciens immolat debile Domino, quia Rex magnus ego sum, dicit Dominus exercituum, et nomen meum horribile in gentibus . Et nunc ad uos mandatum hoc, o sacerdotes. Si nolueritis audire et ponere super cor, ut detis gloriam nomini meo, ait Dominus exercituum: mittam in uos egestatem, et maledicam benedictionibus uestris, quoniam non posuistis super cor. Ecce ego proiiciam uobis brachium, et dispergam super uultum uestrum stercus solemnitatum uestrarum .

 CAP. XIu. Rursus ex Malachia.---Sed interea ut auidius organa nequitie preparetis ad bona, quid de sancto sacerdote dicat , auscultate: Pactum meum, inquiens, fuit cum eo  uite et pacis: dedi ei timorem, et timuit me: a facie nominis mei pauebat. Lex ueritatis fuit in ore eius, et iniquitas non est inuenta in labiis eius: in pace et in equitate ambulauit mecum: et multos auertit ab iniquitate. Labia enim sacerdotis custodient scientiam, et legem requirent ex ore eius: quia angelus Domini exercituum est . Nunc item mutauit sensum, et malos increpare non desinit: uos, inquiens, recessistis de uia, et descandalizatis plurimos in lege: et irritum  fecistis pactum cum Leui, dicit Dominus exercituum. Propter quod et ego dedi uos contemptibiles et humiles in omnibus populis, sicut non seruastis uias meas, et accepistis faciem in lege. Nunquid non pater unus omnium nostrum? nunquid non Deus unus creauit nos? quare ergo despicit unusquisque fratrem suum ? Et iterum: Ecce ueniet Dominus exercituum: et quis poterit cogitare diem aduentus eius? et quis stabit ad uidendum eum? Ipse enim egredietur quasi ignis ardens, et quasi poa lauantium: et sedebit conflans et emundans argentum, et purgabit filios Leui, et colabit eos quasi aurum et quasi argentum . Et post pauca: Inualuerunt super me uerba uestra, dicit Dominus: et dixistis: uanus est qui seruit Deo: et quod emolumentum, quia custodiuimus precepta eius, et quia ambulauimus coram Domino  exercituum tristes? Ergo nunc beatos dicemus arrogantes: siquidem edificati sunt facientes iniquitatem: tentauerunt Deum, et salui facti sunt .

CAP. Xu. Ex Ezechiele.---Quid uero Ezechiel propheta dixerit, attendite: ue, inquiens, super ue ueniet, et nuntius super nuntium erit: et queretur uisio a propheta, et lex peribit a sacerdote, et consilium de senioribus . Et iterum: Hec dicit Dominus: Eo quod sermones uestri sunt mendaces, et diuinationes uestre uane; propter hoc ecce ego ad uos, dicit Dominus: Extendam manum meam super prophetas qui uident mendacia, et eos qui loquuntur uana: in disciplina populi mei non erunt, et in scriptura domus Isrel non scribentur, et in terram Isrel non intrabunt: et scietis, quia ego Dominus. Propterea populum  meum seduxerunt, dicentes: Pax Domini; et non est pax Domini. Hic struit parietem; et ipsi ungunt eum, et cadet . Et post aliquanta: ue his qui concinnant ceruicalia subtus omnem cubitum manus, et faciunt uelamina super omne caput uniuerse etatis ad subuertendas animas. Animeque subuerse sunt populi mei, et animas possidebant, et contaminabant me ad populum meum propter manum plenam hordei et propter fragmentum panis, ad occidendas animas quas non oportebat mori, et ad liberandas animas quas non oportebat uiuere, dum loquimini populo exaudienti uana eloquia . Et infra: Fili hominis dic: Tu es terra que non comptuitur, neque pluuia facta est super te in die ire; in  qua principes in medio eius sicut leones rugientes, rapientes rapinas, animas deuorantes in potentia, et pretia accipientes: et uidue tue multiplicate sunt in medio tui, et sacerdotes eius despexerunt legem meam, et polluerunt sancta mea. Inter sanctum et pollutum non distinguebant, et inter medium immundi et mundi non diuidebant: et a sabbatis meis obuelabant oculos suos, et polluebant in medio eorum . Et iterum: Et querebam ex eis uirum recte conuersantem, et stantem ante faciem omnino in tempore ire, ne in fine delerem eam: et non inueni. Et effudi in eam animum meum in igne ire mee ad consumendum eos: uias eorum in caput eorum dedi, dicit Dominus . Et post aliquanta: Et factus est sermo Domini ad me dicens: Fili hominis, loquere  filiis populi mei, et dices ad eos: Terra in quam ego gladium superinducam, et acceperit populus terre hominem unum ex ipsis, et dederit eum sibi in speculatorem; et uiderit gladium uenientem super terram, et tuba cecinerit, et significauerit populo: et audierit qui audit, uocem tube, et non obseruauerit; et uenerit gladius, et comprehenderit eum: sanguis eius super caput eius erit; quia cum uocem tube audierit, non obseruauit: sanguis eius in ipso erit: et hic quia custodiuit animam suam, liberauit. Et speculator si uiderit gladium uenientem, et non significauit tuba; et populus non obseruauerit; et ueniens gladius acceperit ex eis animam; et ipsa propter iniquitatem suam capta est, sanguinem de manu speculatoris requiram. Et tu, fili hominis, speculatorem te dedi domui Isrel, et audies ex ore meo uerbum, cum dicam peccatori: Morte  morieris; et non loqueris ut auertat se a uia sua impius, et ipse impius in iniquitate sua morietur, sanguinem autem eius de manu tua requiram. Tu uero si predixeris impio uiam eius, ut auertat se ab ea, et non se auerterit a uia sua: hic in sua impietate morietur, et tu animam tuam eripuisti .

CAP. XuI. Ex Euangelio Matthei.---Sed sufficiant hec pauca de pluribus prophetarum testimoniis, queis retunditur superbia uel ignauia sacerdotum contumacium, ne putent nos propria potius adinuentione quam legis sanctorum uel auctoritate eis talia denuntiare. uideamus igitur quid euangelica tuba mundo personans inordinatis sacerdotibus eloquatur: non enim de illis, ut iam diximus, qui apostolicam sedem legitime obtinent, quique bene norunt largiri  spiritualia conseruis suis in tempore cibaria , sed de pastoribus imperitis, qui derelinquunt oues et pascunt uana, et non habent uerba pastoris periti, nobis sermo est. Euidens ergo indicium est, non esse eum legitimum pastorem, sed mediocrem quidem Christianum, qui hec non tam nostra , quam ueteris Nouique Testamenti decreta recusarit uel inficiatus fuerit, sicut bene quidam nostrorum ait: ยปOptabiliter cupimus ut hostes Ecclesie sint nostri quoque absque ullo federe hostes, et amici ac defensores nostri non solum federati, sed etiam patres ac domini habeantur.ยซ Conueniant namque singuli uero examine conscientiam suam, et ita deprehendent  an secundum rectam rationem sacerdotali cathedre insideant. uideamus, inquam, quid Saluator mundi factorque dicat: uos estis, inquit, sal terre. Quod si sal euanuerit, in quo salietur? ad nichilum ualet ultra, nisi ut proiiciatur foras, et conculcetur ab hominibus . Hoc unum testimonium ad confutandos impudentes quosque abunde sufficere posset. Sed ut euidentioribus adhuc astipulationibus, quantis semetipsos intolerabilibus scelerum fascibus falsi hi sacerdotes opprimant, uerbis Christi comprobetur, aliqua adnectenda sunt. Sequitur enim: uos estis lux mundi. Non potest ciuitas abscondi supra montem posita. Neque accendunt lucernam, et ponunt eam sub modio, sed super candelabrum, ut luceat omnibus qui in domo sunt . Quis ergo sacerdotum huius temporis ita ignorantie  cecitate possessus, ut lux clarissime lucerne, in aliqua domo cunctis noctu residentibus scientie simul et bonorum operum lampade lucet? Quis ita uniuersis Ecclesie filiis, tutum, publicum conspicuumque refugium, ut sit ciuibus firmissima forte editi montis ciuitas uertice constituta, habetur? Sed et quod sequitur: Sic luceat lux uestra coram hominibus, ut uideant opera uestra bona, et magnificent Patrem uestrum, qui in celis est : quis corum uno saltem die potest implere? Quin potius densissima quedam eorum nebula, atraque peccaminum omni Insule ita incumbit nox, ut omnes pene a uia recta auertat, ac per inuios impeditosque scelerum calles errare faciat, quorum non modo Pater celestis non laudatur per opera, sed etiam intolerabiliter  blasphematur. uelim quidem hec Scripture sacre testimonia huic epistole inserta uel inserenda, sicut nostra mediocritas posset, omnia utcunque historico uel morali sensu interpretari. Sed ne in immensum modum opusculum hoc his qui non tam nostra quam Dei despiciunt, fastidiunt, auertunt, proteletur, simpliciter et absque ulla uerborum circuitione congesta uel congerenda sunt. Et post pauca: Qui enim soluerit unum de mandatis istis minimis, et docuerit sic homines, minimus uocabitur in regno celorum . Et iterum: Nolite iudicare, ut non iudicemini: in quo enim iudicio iudicaueritis, iudicabitur de uobis . Quis, rogo, uestrum respiciet id quod sequitur? Quid autem uides, inquit, festucam in oculo fratris tui, et trabem in  oculo tuo non consideras? Aut quomodo dicis fratri tuo, Sine eiiciam festucam de oculo tuo, et ecce trabs in oculo tuo est . uel quod sequitur: Nolite dare sanctum canibus, neque miseritis margaritas uestras ante porcos: ne forte conculcent eas pedibus suis, et conuersi disrumpant uos : quod sepissime uobis euenit. Et populum monens ne a dolosis doctoribus, ut estis uos, seduceretur, dixit: Attendite uobis a falsis prophetis qui ueniunt ad uos in uestitu ouium, intrinsecus autem sunt lupi rapaces: a fructibus eorum cognoscetis eos. Nunquid colligunt de spinis uuas, aut de tribulis ficus? Sic omnis arbor bona bonos fructus facit, et mala malos . Et infra: Non omnis qui dicit mihi,  Domine, Domine, intrabit in regnum celorum: sed qui facit uoluntatem Patris mei qui in celis est, ipse intrabit in regnum celorum .

CAP. XuII. Iterum ex Euangelio Matthei.---Quid sane uobis fiet qui, ut propheta dixit , labiis tantum et non corde Deo creditis? Qualiter autem impletis quod sequitur: Ecce, inquit, ego mitto uos sicut oues in medio luporum , qui uersa uice ut lupi in gregem ouium proceditis? uel quod ait: Estote prudentes sicut serpentes, et simplices sicut columbe ? Prudentes quidem estis ut aliquem ore exitiabili mordeatis, non ut caput uestrum quod est Christus, obiectu quodammodo corporis defendatis, quem totis operum malorum conatibus conculcatis. Nec enim simplicitatem columbarum  habetis, quin potius coruino assimilati nigrori, ac semel de arca, id est Ecclesia, euolitantes, inuentis carnalium uoluptatum fetoribus, nusquam ad eam puro corde reuolastis. Sed uideamus et cetera. Nolite, ait, timere eos qui occidunt corpus, animam autem non possunt occidere; sed potius timete eum, qui potest et animam et corpus perdere in gehennam . Quidnam horum feceritis, recogitate. Quem uero uestrum sequens testimonium non in profundo cordis arcano uulneret, quod de prauis antistitibus Saluator ad apostolos loquitur? Sinite illos: ceci sunt duces cecorum: cecus autem si ceco ducatum prestat, ambo in foueam cadent . Egent sane populi quibus preestis, uel potius quos decepistis, audire. Attendite uerba Domini ad apostolos et ad turbas loquentis, que et uos, ut  audio, in medium crebro proferre non pudet. Super cathedram Moysi sederunt Scribe et Pharisei. Omnia ergo quecunque dixerint uobis, seruate et facite: secundum uero opera corum nolite facere: dicunt enim, et ipsi non faciunt . Periculosa certe ac superuacua sacerdotibus doctrina est, que prauis operibus obfuscatur. ue uobis, hypocrite, qui clauditis regnum celorum ante homines: uos autem non intratis, nec intreuntes sinitis intrare . Non solum enim pre tantis malorum criminibus que geritis, in futuro, sed etiam pro his qui uestro quotidie exemplo percunt, penali pena plectemini: quorum sanguis in die iudicii de uestris manibus requiretur. Sed quid mali quod serui parabola pretenderit inspicite, dicentis in corde suo: Moram facit  dominus meus uenire. Qui pro hoc forsitan inceperat percutere conseruos suos, manducans et bibens cum ebriis. ueniet ergo, inquit, dominus serui illius in die qua non sperat, et hora qua ignorat: et diuidet eum  partemque eius ponet cum hypocritis : illic, inquiens, erit fletus et stridor dentium ; quibus in hac uita non crebro euenit ob quotidianas Ecclesie matris ruinas filiorum, uel desideria regni celorum.

CAP. XuIII. Ex Pauli Epistola ad Romanos.---Sed uideamus quid Christi uerus discipulus, magister gentium, Paulus, qui omni ecclesiastico doctori  imitandus est , in tali negotio preloquatur in prima Epistola dicens: Quia cum cognouissent Deum, non sicut Deum magnificauerunt, aut gratias egerunt: sed euanuerunt in cogitationibus suis; et obcecatum est insipiens cor eorum: dicentes se esse sapientes, stulti facti sunt . Licet hoc gentibus dici uideatur, intuemini tamen quia competenter istius eui sacerdotibus cum populis coaptabitur. Et post pauca: Qui commutauerunt, inquit, ueritatem Dei in mendacium: et coluerunt, et seruierunt creature potius quam Creatori, qui est benedictus in secula. Propterea tradidit illos Deus in passiones ignominie . Et iterum: Et sicut non probauerunt Deum habere in notitia, tradidit illos Deus in reprobum sensum, ut faciant que non conueniunt, repletos omni iniquitate,  malitia, impudicitia, fornicatione, auaritia, nequitia, plenos inuidia, homicidio  contentione, dolo, malignitate: susurrones, detractores, Deo odibiles, contumeliosos, superbos, elatos, inuentores malorum, parentibus inobedientes, insensatos, incompositos, sine misericordia, sine affectione. Qui cum iustitiam Dei cognouissent, non intellexerunt, quoniam qui talia agunt, digni sunt morte . Quisnam supradictorum his omnibus in ueritate caruit? si enim esset, forte caperetur subiecto sensu, in quo ait: Non solum qui faciunt ea, sed etiam qui consentiunt facientibus ; nullo scilicet hoc malo eorum exstante immuni. Et infra: Tu autem secundum duritiam tuam, et cor impenitens, thesaurizas tibi iram in die ire, et reuelationis iusti  iudicii Dei, qui reddet unicuique secundum opera sua . Et iterum: Non est enim acceptio personarum apud Deum. Quicunque enim sine lege peccauerunt, sine lege peribunt: et quicunque in lege peccauerunt, per legem iudicabuntur. Non enim auditores legis iusti sunt apud Deum, sed factores legis iustificabuntur . Quid ergo seueritatis ingruit his qui non solum implenda non faciunt, et prohibita non declinant, sed etiam ipsam uerborum Dei lectionem uel tenuiter auribus ingestam pro seuissimo angue refugiunt?

CAP. XIX. Item, ex eadem Epistola et ex duabus Epistolis ad Corinthios.---Sed transeamus ad sequentia. Quid ergo, inquit, dicemus? Permanemus in peccato, ut gratia abundet? absit. Qui enim mortui sumus peccato,  quomodo iterum uiuemus in illo ? Et post aliquanta: Quis nos, ait, separabit a caritat Christi? tribulatio, an angustia, an persecutio, an fames, an nuditas, an periculum, an gladius ? Quem uestrum, queso, talis intimo corde occupabit affectus, qui non modo pro pietate non laboratis, sed etiam ut inique agatis et Christum offendatis, multa patimini? uel quod sequitur: Nox precessit, dies autem appropinquauit. Abiiciamus ergo opera tenebrarum, et induamur arma lucis. Sicut in die, honeste ambulemus: non in comessationibus et ebrietatibus, non in cubilibus et impudicitiis, non in contentione et emulatione: sed induimini Dominum Iesum Christum, et carnis curam ne feceritis in concupiscentiis  . Et iterum ad Corinthios in prima Epistola: Ut sapiens, inquit, architectus fundamentum posuit: alter superedificat. Unusquisque autem uideat, quomodo superedificet. Fundamentum enim aliud nemo potest ponere, preter id quod est iehsu Christus. Si quis autem superedificet super hoc aurum et argentum, lapides pretiosos, ligna, fenum, stipulam: unumquodque opus manifestum erit. Dies enim Domini declarabit illud, quia in igne reuelabitur: et uniuscuiusque opus quale sit, ignis probabit. Si cuius opus manserit, omnia per ignem iudicabuntur. Qui superedificauerit, mercedem accipiet. Si cuius opus arserit, detrimentum patietur . Nescitis quia templum Dei estis, et Spiritus Dei habitat in uobis? Si quis autem templum Dei uiolauerit, disperdet illum Deus . Et iterum: Si quis uidetur  apud uos sapiens esse in hoc seculo, stultus fiat, ut sit sapiens. Sapientia enim huius mundi, stultitia est apud Deum . Et post aliquanta: Non bona gloriatio uestra. Nescitis quia modicum fermentum totam massam corrumpit? Expurgate igitur uetus fermentum, ut sitis noua conspersio . Quomodo expurgabitur uetus fermentum, id est peccatum, quod a diebus in dies cunctis conatibus cumulatur? Et iterum: Scripsi uobis in Epistola: Ne commisceamini fornicariis. Non utique fornicariis huius mundi, aut auaris, aut rapacibus, aut idolis seruientibus: alioquin debueratis de hoc mundo exire. Nunc autem scripsi uobis non commisceri: si quis nominatur frater, et est fornicator, aut auarus, aut idolis seruiens, aut maledicus, aut ebriosus, aut rapax; cum huiusmodi  nec cibum quidem sumere . Sed latro nequaquam pro furto uel latrocinio furem alium damnat, quem potius optat, tuetur, amat, ut pote sui sceleris consortem. Item in Epistola ad Corinthios secunda: Ideo, inquit, habentes hanc administrationem iuxta quod misericordiam consecuti sumus, non deficiamus: sed abiiciamus occulta dedecoris, non ambulantes in astutia, neque adulterantes uerbum Dei . In subsequentibus autem ita de malis doctoribus dicit: Nam eiusmodi pseudoapostoli sunt operarii subdoli, transfigurantes se in apostolos Christi. Et non mirum: ipse enim Satanas transfigurat se in angelum lucis. Non est magnum igitur, si ministri eius transfigurentur ut angeli iustitie, quorum finis erit secundum opera eorum .

 CAP. XX. Ex Epistolis, ad Ephesios, ad Thessalonicenses I, et ad Colossenses.---Attendite quoque quid ad Ephesios dicat. An nescitis uos pro hoc in aliquo reos teneri? Hoc, inquiens, dico et testificor in Domino, ut iam non ambuletis sicut gentes ambutant in uanitate sensus sui, tenebris obscuratum habentes intellectum; alienati a uita Dei, per ignorantiam que est in illis propter cecitatem cordis corum; qui desperantes semetipsos tradiderunt impudicitie in operationem omnis immunditie et auaritie . Et quis uestrum sponte expleuerit id quod sequitur? Propterea nolite fieri imprudentes, sed intelligentes que sit uoluntas Dei: et nolite inebriari uino in quo est luxuria, sed replemini Spiritu sancto . Sed et quod ad Thessalonicenses dicit: Neque enim fuimus apud uos aliquando in sermone adulationis, sicut scitis: neque in occasione auaritie: nec querentes ab hominibus gloriari, neque a uobis, neque ab aliis; cum possimus honori esse, sicut ceteri apostoli Christi. Sed facti sumus sicut paruuli in medio uestrum, uel tanquam si nutrix foueat paruulos suos. Ita desiderantes uos, cupide uolebamus uobis tradere non solum Euangelium, sed etiam animas nostras . Si hunc uos Apostoli retinetis in omnibus affectum, eius quoque cathedre legitime insidere noscatis. uel etiam quod sequitur: Scitis, inquit, que precepta dederim uobis. Hec est uoluntas Dei sanctificatio uestra: ut abstineatis uos a fornicatione, ut sciat unusquisque uestrum uas suum possidere  in honore et sanctificatione, non in passione desiderii, sicut et gentes que ignorant Deum. Et ne quis supergrediatur neque circumueniat in negotio fratrem suum, quoniam uindex est Dominus de his omnibus. Non enim uocauit nos Deus in immunditiam, sed in sanctificationem. Itaque qui hec spernit, non hominem spernit, sed Deum . Quis etiam uestrum circumspecte cauteque custodiuit id quod sequitur? Mortificate ergo membra uestra que sunt super terram, fornicationem, immunditiam, libidinem, et concupiscentiam malam: propter que uenit ira Dei in filios diffidentie . uidetis enim pro queis peccatis ira Dei potissimum consurgat.

CAP. XXI. Ex Epistolis ad Timotheum et ad Titum.---Audite itaque quid de uobis prophetico spiritu sanctus idem apostolus uestrisque consimilibus predixerit,  ad Timotheum aperte scribens: Hoc enim scito, quod in nouissimis diebus instabunt tempora periculosa. Erunt enim homines semetipsos amantes, cupidi, elati, superbi, blasphemi, parentibus inobedientes, ingrati, scelesti, sine affectione, incontinentes immites, sine benignitate, proditores, proterui, tumidi, uoluptatum amatores magis quam Dei, habentes quidem speciem pietatis, uirtutem autem eius abnegantes. Et hos deuita . . Et post aliquanta  ait: Semper discentes, et nunquam ad scientiam ueritatis peruenientes. Quemadmodum enim Ioannes et Mambres restiterunt Moysi; ita et isti resistunt ueritati, homines corrupti  mente, reprobi circa fidem; sed ultra non proficient: insipientia enim eorum manifesta erit omnibus, sicut et illorum fuit . Etenim euidenter ostendit, qualiter se exhibeant officio sacerdotes, ita ad Titum scribens: Te ipsum prebe exemplum bonorum operum, in doctrina, in integritate, in grauitate, uerbum sanum habens, irreprehensibile; ut is qui ex aduerso est, uereatur, nullum malum habens dicere de nobis . Et iterum ad Timotheum: Labora, inquit, sicut bonus miles Christi Iesu. Nemo militans Deo, implicat se negotiis secularibus, ut placeat ei cui se probauit. Nam et qui contendit in agone, non  coronabitur, nisi legitime certauerit . Hec quidem bonorum adhortatio. Quod uero item comprehendit, malorum hominum  denuntiatio est. Si quis, inquit, aliter docet, et non acquiescit sermonibus sanis Domini nostri Iesu Christi, et ei que secundum pietatem est doctrine, superbus est, nichil sciens, sed languescens erga questiones et pugnas uerborum: ex quibus oriuntur inuidie, contentiones, blasphemie, suspiciones male, conflictationes hominum mente corruptorum, qui ueritate priuati sunt, existimantes questum esse pietatem . Sed quid sparsim positis amplius utentes testimoniis, sensuum ac diuersorum undis in despecta ingenii nostri cymbula fluctuabimur? Recurrere tandem aliquando usque ad lectiones illas  necessarium duximus, ut apertius cunctis pateat eterna supplicia mansura eos, et non esse sacerdotes uel Dei ministros, qui earum doctrinas atque mandata opere secundum uires suas non adimpleuerint.

CAP. XXII. Ex epistola I Petri.---Audiamus ergo quid princeps apostolorum beatus Petrus de tali negotio signauerit: Benedictus, inquiens, Deus et Pater Domini nostri Iesu Christi, qui per magnam misericordiam suam regenerauit nos in spem uite eterne, per  resurrectionem a mortuis Domini nostri Iesu Christi, in hereditatem incorruptibilem, immarcescibilem, incontaminatam, conseruatam in celis in uos, qui in uirtute Dei custodimini . Quare enim insipienter a uobis uiolatur talis hereditas, que non sicut terrena, decidua; sed immarcescibilis atque eterna est? Et post aliquanta: Propter quod succincti estote lumbos mentis uestre, sobrii, perfecte sperantes in eam que offertur uobis gratiam in reuelatione Iesu Christi . Rimamini namque pectoris uestri profunda, an sobrii sitis, et perfecte sacerdotalem gratiam examinandam in Domini reuelatione conseruetis. Et iterum dicit: Quasi filii benedictionis non configurantes uos illis prioribus ignorantie uestre desideriis: sed secundum eum qui uos uocauit sanctos [a 1Kb] ,  et uos sancti in omni conuersatione estote. Propter quod scriptum est: Sancti estote, quia ego sum sanctus . Quis rogo uestrum ita sanctitatem toto animi ardore sectatus est, ut hoc quantum in se est, festinaret implere? Sed uideamus quid in eius secunda lectione contineatur. Charissimi, inquit, animas uestras castificate ad obediendum fidei per spiritum in caritate, in fraternitate, ex corde uero inuicem diligentes perseueranter, quasi renati non ex semine corruptibili, sed incorruptibili uerbo Dei uiui et permanentis in eternum . Hec quidem ab Apostolo mandata, et in die uestre ordinationis  lecta, ut ea indirupte custodiretis; sed nequaquam a uobis in iudicio impleta, sed nec multum cogitata uel intellecta sunt. Et infra: Deponentes igitur omnem malitiam, et omnem dolum, et simulationem, et inuidiam, et detractiones, sicut modo geniti infantes, rationabiles, et sine dolo lac concupiscite, ut eo crescatis in salutem: quoniam dulcis est Dominus . Recogitate an hec quoque surdis auribus a uobis audita crebrius, conculcentur. Et iterum: uos autem genus electum, regale sacerdotium, gens sancta, populus in adoptionem, ut uirtutes annuntietis eius qui de tenebris uos uocauit in illud tam admirabile lumen suum . Non solum per uos uirtutes Dei non annuntiantur uel meliorantur, sed etiam prauissimis uestris apud incredulos quosque despiciuntur exemplis.

 CAP. XXIII. Ex Actibus apostolorum et rursus ex Epistola I ad Timotheum.---Audistis forte in eodem die quod in lectione Actus apostolorum lectum est, Petro in medio discipulorum surgente, qui dixit: uiri fratres, oportet scripturam impleri quam predixit Spiritus sanctus per os Dauid de Iuda . Et paulo post: Hic itaque acquisiuit agrum de mercede in quitatis . Hoc securo uel potius hebeti corde, quasi non de uobis lectum fuisset, audistis. Quis, queso, uestrum non querit agrum de mercede iniquitatis? Iudas namque loculos compilabat: uos Ecclesie donaria filiorumque animas eius uastatis. Ille adiit Iudeos ut Deum uenderet: uos tyrannos et patrem uestrum diabolum ut Christum despiciatis. Ille triginta argenteis uenalem habuit omnium Saluatorem:  uos uel uno obolo. Quid plura? Fertur uobis in medium Matthie in confusionem uestram exemplum, sanctorum quoque apostolorum electione uel iudicio Christi, non propria uoluntate sortiti: ad quod ceci effecti non uidetis quam longe a meritis eius distetis, dum in amorem et effectum Iude traditoris sponte corruistis. Apparet ergo eum qui uos sacerdotes sciens ex corde dicit, non esse uerum Christianum. Sane quod sentio, proferam. Posset quidem lenior fieri increpatio: sed quid prodest uulnus manu tantum palpare, unguentoue ungere, quod tumore iam uel fetore sibi horrescens cauterio et publico ignis medicamine eget; si tamen ullo modo sanari possit, egro nequaquam medelam querente, et ab  hoc medico longius recedente? O inimici Dei, et non sacerdotes, ueterani malorum et non pontifices, traditores et non sanctorum apostolorum successores, et non Christi ministri. Auscultastis quidem secunde lectionis apostoli Pauli uerborum sonum  tunc et quotidie uobis intonantis: Fratres, inquit, fidelis sermo est, et omni acceptione dignus . Ille dixit fidelem et dignum: uos ut infidelem et indignum spreuistis. Si quis episcopatum cupit, bonum opus desiderat  uos episcopatum magnopere auaritie gratia, non spiritualis profectus obtentu cupitis, et bonum opus illi condignum nequaquam habetis. Oportet ergo huiusmodi  irreprehensibilem esse . In hoc namque sermone lacrymis magis quam uerbis opus est; ac si dixisset Apostolus eum esse omnibus irreprehensibiliorem debere. Unius uxoris uirum . Quid ita apud nos quoque contemnitur, quasi non audiretur, uel idem dicere et uirum uxorum? Sobrium, prudentem . Quis etiam ex uobis hoc aliquando inesse sibi saltem optauit? Hospitalem . Id si forte casu euenerit, popularis aure potius quam precepti gratia factum, non prodest, Domino Saluatore ita dicente: Amen dico uobis, receperunt mercedem suam . Ornatum, non uinolentum, non percussorem, sed modestum, non litigiosum, non cupidum . O feralis immutatio! O horrenda preceptorum celestium conculcatio! Nonne infatigabiliter  ad hec expugnanda, uel potius obruenda actuum uerborumque arma corripitis, pro queis conseruandis atque firmandis, si necesse fuisset, et pena ultro subeunda, et uita ponenda erat? Sed uideamus et sequentia: Domum, inquit, suam bene regentem, filios habentem subditos cum omni castitate  Ergo imperfecta est patrum castitas, si eidem non et filiorum accumuletur. Sed quid erit, ubi nec pater nec filius mali genitoris exemplo prauatus conspicitur castus? Si quis autem domui sue preesse nescit, quomodo Ecclesie Dei diligentiam adhibebit ? Hec sunt uerba que indubitatis effectibus approbantur. Diaconos similiter pudicos, non bilingues, non uino multum deditos, non turpe lucrum sectantes, habentes mysterium fidei in conscientia pura.  Hi autem probentur primum, et sic ministrent, nullum crimen habentes . His nimirum horrescens diu immoraui: unum ueridice possum dicere, quin hec omnia in contrarios actus mutentur; ita ut clerici  impudici, bilingues, ebrii, turpis lucri cupidi, habentes fidem et  infidelitatem in conscientia impura, non probati in bono, sed in malo opere presciti ministrantes, et innumera crimina habentes sacro ministerio adsciscantur.

CAP. XXIu. Iterum ex Matthei Euangelio.---Audistis etiam illo die  Domino sciscitanti, quem se esse putarent discipuli, Petrum respondisse:  Tu es Christus Filius Dei uiui ; eique Dominum pro tali confessione dixisse: Beatus es, Simon Bar-Iona, quia caro et sanguis non reuelauit tibi, sed Pater meus qui in celis est . Ergo Petrus a Deo Patre doctus recte Christum confitetur: uos autem moniti a patre uestro diabolo inique Saluatorem malis actibus denegatis. uero sacerdoti dicitur: Tu es Petrus, et super hanc petram edificabo Ecclesiam meam . uos quidem assimilamini uiro stulto, qui edificauit domum suam super arenam . Notandum uero est, quod insipientibus in edificanda domo arenarum pendule mobilitati Dominus non cooperetur, secundum illud: Fecerunt sibi reges, sed non per me . Itidemque quod sequitur eadem sonat dicendo:  Et porte inferi non preualebunt : eiusque peccata intelliguntur. De uestra quid exitiabili structura pronuntiatur? uenerunt flumina, et flauerunt uenti, et impegerunt in domum illam, et cecidit: et fuit ruina eius magna . Petro eiusque successoribus dicit Dominus: Et tibi dabo claues regni celorum : uobis uero: Non noui uos: discedite a me, operarii iniquitatis ; ut separati sinistre partis cum hedis, eatis in ignem eternum. Itemque omni sancto sacerdoti promittitur: Et quecunque solueris super terram, erunt soluta et in celis: et quecunque ligaueris super terram, erunt ligata et in celis . Sed quomodo uos aliquid soluetis ut sit solutum et in celis, a celo ob scelera adempti, et immanium peccatorum funibus compediti, ut  Salomon quoque ait: Criniculis peccatorum suorum unusquisque constringitur ? Quaque ratione aliquid in terra ligabitis quod supra mundum etiam ligetur propter [a 1Kb] uosmetipsos, qui ita ligati iniquitatibus in hoc mundo tenemini, ut in celis nequaquam ascendatis, sed in infausta tartari ergastula, non conuersi in hac uita ad Dominum, decidatis? Nec sibi quisquam sacerdotum de corporis mundi  solum conscientia supplaudat, cum eorum queis preest  in die iudicii de eiusdem manibus, ueluti interfectoris, anime exquirantur. Quia nec dulcior mors que infertur a bono quoque homine, quam malo. Alioquin non dixisset Apostolus, uelut paternum legatum suis successoribus derelinquens: Mundus ego sum ab omnium sanguine. Non enim subterfugi quo minus annuntiarem uobis omne mysterium Dei . Multo namque usu ac frequentia [b 1Kb] peccatorum inebriati, et incessanter irruentibus uobis scelerum cumulatorum ac si undis quassati, unam ueluti post naufragium  penitentie tabulam toto animi nisu exquirite, ut auertatur furor Domini a  uobis misericorditer dicentis: Nolo mortem peccatoris, sed ut conuertatur et uiuat . Ipse omnipotens Deus totius consolationis et misericordie  paucissimos bonos pastores conseruet ab omni malo, et municipes faciat, subacto communi hoste, ciuitatis Ierusalem celestis, hoc est sanctorum omnium congregationis, Pater et Filius et Spiritus sanctus: cui sit honor et gloria in secula seculorum. Amen.




ANNO DOMINI DLu-DLX.
PELAGIUS PAPA I.





NOTITIA
.

 Pelagius [a 2Kb] natione Romanus, ex patre Ioanne uicariano, sedit annos undecim, 1 1Kb] menses decem, dies octodecim [b 1Kb] . Et dum non essent episcopi qui cum ordinarent, inuenti sunt duo episcopi, Ioannes de Perusio, et Bonus de Ferentino, et Andreas presbyter de Ostia; et ordinauerunt eum pontificem. Tunc enim non erant in clero, qui eum possent promouere  .  Et multitudo religiosorum, sapientium et nobilium, subduxerant se a communione eius, dicentes, quia in morte uigilii pape se immiscuit, ut tantis penis affligeretur. Eodem tempore Narses et Pelagius papa, consilio inito, data litania a sancto Pancratio  cum hymnis et canticis spiritalibus, uenerunt ad sanctum Petrum apostolum. Qui Pelagius  tenens Euangelia et crucem Dommi super caput suum, in ambonem ascendit. Et sic satisfecit cuncto populo et plebi  , quia nullum malum peregisset contra uigilium.

Item adiecit Pelagius papa, et dixit: Peto ut petitionem meam confirmetis, ut si quis ille est qui promouendus est in sancta Ecclesia, ab ostiario usque ad gradum episcopatus, neque per aurum, neque per aliquas promissiones proficiat : sed si quis ille est doctus in opere Dei, bonam uitam habens, non per dationem, sed per bonam conuersationem, iubemus  eum  usque ad primum gradum uenire. Eodem tempore ecclesie rebus  prefecit  ualentinum notarium suum timentem Deum, et restitui fecit omnia uasa aurea et argentea, et pallia per omnes ecclesias. Eodem tempore initiata est basilica apostolorum Philippi et Iacobi. Que dum initiaretur fabricari, mortuus est [a 2Kb] , et sepultus in basilica beati Petri apostoli sexto nonas Martias  . Hic fecit ordinationes duas per mensem Decembrium, presbyteros uiginti sex, diacones nouem, episcopos per diuersa loca numero quadraginta nouem. Et cessauit episcopatus menses tres  dies uiginti quinque.





PELAGII PAPAE I EPISTOLAE. *



EPISTOLA PRIMA  AD NARSETEM [* 1Kb] . Hortatur ut legatis auxilium prestet ad episcopos Ecclesie perturbatores corrigendos.


Pelagius, Narse patricio et duci in Italia [1 1Kb] .

Quali nos de glorie uestre studiis iudicio gratulemur, non solum uestram, sed multorum ac pene omnium credimus habere notitiam; et idcirco nunc de his que uobis presentibus ibi fieri stupemus, fiducialiter apud gloriam uestram duximus conquerendum. Thracius siquidem atque Maximilianus nomina tantum episcoporum habentes, et ecclesiasticam ibi unitatem perturbare dicuntur, et omnes ecclesiasticas res suis usibus applicare: intantum ut contra  unum eorum, id est Maximilianum, usque ad nos per tam longum iter, necessitate compellente, quidam infatigabiliter uenientes, preces offerrent.

Ob quam causam Petrum presbyterum sedis nostre, sed et Proiectum notarium ad eadem loca duximus destinandos, ut ea que canonicis statutis a predictis pseudepiscopis compererint commissa, uel digna debeant ibi ultione compescere, uel eosdem ad nos usque perducere. Et ideo salutantes paterno  affectu gloriam uestram, petimus ut prefatis, qui a nostra sede directi sunt, in omnibus prebeatis auxilium; nec putetis alicuius esse peccati, si huiusmodi homines comprimuntur. Hoc enim et diuine et humane [al. mundane] leges statuerunt, ut ab Ecclesie unitate diuisi, et eius pacem iniquissime perturbantes, a secularibus etiam potestatibus comprimantur. Nec quidquam maius est, unde Deo sacrificium possitis offerre, quam si id ordinetis, ut hi qui in suam et aliorum perniciem debacchantur, competenti debeant uigore compesci.



EPISTOLA II . AD EUMDEM. Monet ut schismaticos cerceat.

 Non uos hominum uaniloquia retardent, dicentium quia persecutionem Ecclesia faciat, dum uel ea que committuntur reprimit, uel animarum salutem requirit [2 1Kb] . Errant huiusmodi rumoris fabulatores. Non persequitur, nisi qui ad malum cogit. Qui uero malum uel factum iam punit, uel prohibet ne fiat; non persequitur iste, sed diligit. Nam si, ut illi putant, nemo nec reprimendus a malo, nec retrahendus a malo ad bonum est, humanas et diuinas leges necesse  est euacuari, que et malis penam, et bonis premia iustitia suadente constituunt. Malum autem schisma esse, et per exteras etiam potestates huiusmodi homines debere opprimi, et canonice Scripture auctoritas, et paternarum regularum nos ueritas docet [1 1Kb] . Quisquis ergo ab apostolicis diuisus est sedibus, in schismate eum esse non dubium est, et contra uniuersalem Ecclesiam altare conatur erigere. Sed quid de talibus insertus Chalcedonensi synodo canon statuat, gloria uestra consideret, ubi post alia sic dicit: Qui a communione seipsum suspendit, et collectam facit, et altare constituit; et noluerit uocanti episcopo consentire, et noluerit eidem acquiescere, neque obedire primo et secundum uocanti, hunc omnino damnari, nec unquam uel orationem mereri, nec recipere  eum posse honorem. Si enim permanserit turbas faciens et seditiones Ecclesie, per exteram potestatem tanquam seditiosum comprimi. Et beatus Augustinus de talibus dicit : Multa etiam cum inuitis benigna quadam asperitate plectendis agenda sunt, quorum potius utilitati consulendum est quam uoluntati. Nam in corripiendo filio, quantumuis aspere, nunquam paternus amor amittitur: fit tamen, quod nollet, ut doleat, qui etiam inuitus uidetur dolore sanandus. Ecce uidetis quemadmodum tanti testimonio Patris non persequatur cercendo talia, sed diligat emendando tales semper Ecclesia. Facite ergo etiam uos, quod scientes intentionem Christianitatis uestre frequenter hortamur; et date operam ut talia fieri ultra non liceat, sed etiam  hi qui talia presumpserunt,  ad piissimum principem sub digna custodia dirigantur. Recolere enim debet celsitudo uestra, quid per uos Deus fecerit tempore illo quo, Istriam et uenetias tyranno Totila possidente, Francis etiam cuncta uastantibus, non ante tamen Mediolanensem episcopum fieri permisistis, nisi clementissimum principem exinde retulissetis: et quid fieri debuisset, eius iterum scriptis recognouissetis, et inter ubique feruentes hostes, Rauennam tamen et is qui ordinabatur, et is qui ordinaturus erat, prouidentia culminis uestri deducti sunt. De Liguribus, atque ueneticis, et Istriis episcopis quid dicam? quos idonea est excellentia uestra et ratione et potestate reprimere, et dimittitis eos in contemptum apostolicarum sedium de sua rusticitate gloriari: cum, si quid eos de iudicio  uniuersalis synodi, quod Constantinopoli per primam nuper elapsam indictionem actum est, forte mouebat, ad sedem apostolicam  electis aliquibus de suis, qui dare et accipere rationem possent, dirigere debuerunt; et non clausis oculis corpus Christi Dei nostri, hoc est sanctam Ecclesiam lacerare. Nolite ergo dubitare huiusmodi homines principali uel iudiciali auctoritate comprimere: quia regule Patrum hoc specialiter constituerunt, ut si qua ecclesiastici officii persona cui subiectus est restiterit, uel seorsum collegerit,  aut aliud altare erexerit, seu schisma fecerit; iste excommunicetur atque damnetur. Quod si forte et hoc contempserit, et permanserit diuisiones et schisma faciendo, per potestates publicas opprimatur. Ecce, domine, quod animus uester forte timidus est, ne persequi uidearis, de Patrum uobis auctoritate hec breuiter dirigenda curauit [L. curaui]: cum mille alia exempla et constitutiones sint quibus euidenter agnoscitur, ut facientes scissuras in sancta Ecclesia, non solum exsiliis, sed etiam proscriptione rerum et dura custodia per publicas potestates debeant cerceri.



EPISTOLA III . AD NARSEN PATRICIUM. Ut schismaticos, a quibus fuerat iniuste communione interdictus, reprimat.

 Pelagius Narse patricio [2 1Kb]

Relegentes litteras excellentie uestre, de iniuria quidem quam uobis iniquorum hominum presumptio ingessit, ualde doluimus. Sed quia scimus occulto Dei iudicio animam uestram, etsi per aliorum iniquitatem et superbiam, et a contaminatione schismatis custoditam; egimus omnipotenti Deo gratias, qui etiam de malis hominum actibus bona operari consueuit. Nec enim sine illius prouidentia factum esse credendum est, ut insensati et peruersi homines ad hoc usque prosilirent, ut suam diuisionem catholicam esse credentes Ecclesiam, a sua uos pollutione prohiberent. Sic enim per misericordiam Dei etiam nescientibus illis hoc factum est, ut a schismaticorum factione eruti, catholice, quam diligitis, seruari uos  contigisset Ecclesie. Quamuis igitur uestra per illorum scelus utilitas facta sit, nolite tamen impunitam presumptionem iniquorum hominum grassari permittere. Si enim hoc quod in uestram gloriam presumpserunt, non fuerit uindicta compressum, quod in minoribus non ualeant puniri, ambigi ultra non debet. Exercete igitur in talibus debitam auctoritatem, et ne eis amplius talia committendi spiritus crescat, uestris cercitionibus reprimantur. Ad hoc siquidem Dei nutu etiam contra uos talia presumpserunt, ut alia uobis corrigentibus, ab eodem scelere alios possitis, Deo propitiante, munire. Quales autem sint qui Ecclesiam fugiunt, Eufrasii uos scelera  euidenter informant: qui in homicidio quidem nec hominis necessitudinem, nec  fratris caritatem, nec sacerdotii reuerentiam cogitauit. Incestuoso autem adulterio etiam ipsius uindicte abstulit modum: quia, si adulterium punias, non remanet in quo uindicetur incestus. Si incestuoso ingeras penam, inultum crimen adulterii remanebit. Ecce de quo collegio sunt, qui quantum ad superbiam suam, iniuriam uobis inferre moliti sunt; et quantum ad prouidentiam Dei, impollutos uos Ecclesie seruauerunt. Auferte tales ab ista prouincia, utimini oblata uobis a Deo opprimendi perfidos occasione. Quod tunc plenius fieri poterit, si auctores  scelerum ad clementissimum principem dirigantur, et maxime Ecclesie Aquileiensi inuasor, qui et [forte  est] in schismate, et in eo maledictus, nec honorem episcopi poterit retinere nec meritum.





AD EPISTOLAS II et III  PELAGII I AD NARSETEM ANIMADuERSIO CRITICA.


 Quemadmodum u. cl. Antonius Pagi in Critica Baronii epistolam 10 Pelagii I ad Childebertum ex duplici fragmento duarum plane diuersarum epistolarum consertam esse animaduertit; ita plane et hoc idem aliis eiusdem Pelagii epistolis accidisse non dubito.  Gemine ad Narsetem epistole, illa nempe que num. 5 et altera que num. 3 apud Labbeum leguntur, unam eamdemque continuatam epistolam exhibent in fragmento  quod Holstenius uulgauit, legiturque in Collectione ueneto-Labbeana tom. uI, et ualeriano patricio inscribitur: quod sane fragmentum primo quidem totam epistolam quintam ad Narsetem reddit, cui unica serie succenturiata est epistola 3. Nec sane gemine  ille epistole argumentum habent diuersum, neque altera ab altera seiungi commode possent.



EPISTOLA Iu . AD NARSEN PATRICIUM. Monet ut Aquileiensem et Mediolanensem episcopos ad principem sub custodia dirigat.


Pelagius, Narse patricio [1 1Kb] .

Istud est quod a uobis poposcimus, et nunc iterum postulamus, ut Paulinum Aquileiensem pseudepiscopum, et illum Mediolanensem episcopum ad clementissimum principem sub digna custodia dirigatis; ut et iste qui episcopus esse nullatenus potest, quia  contra omnem canonicam consuetudinem factus est, alios ultra non perdat; et ille qui contra morem antiquum eum ordinare presumpsit, canonum uindicte subiaceat. Nec licuit alicui aliquando, nec licebit particularem synodum congregare: sed quoties aliqua de uniuersali synodo aliquibus dubitatio nascitur, ad recipiendam de eo quod non intelligunt, rationem, aut sponte ii qui salutem anime sue desiderant, ad apostolicam sedem pro recipienda ratione conueniant, aut si forte (sicut de talibus scriptum est  ita obstinati et contumaces exstiterint, ut doceri non uelint; eos ab eisdem apostolicis sedibus aut attrahi ad salutem quoquomodo  necesse est, aut  secundum canones per seculares comprimi potestates.



EPISTOLA u . AD EPISCOPOS TUSCIAE. Ipsos ob schisma reprehendit.

Dilectissimis fratribus Gaudentio, Maximiliano, Gerontio, Iusto, Terentio, uitali et Laurentio per Tusciam Annonariam, Pelagius.

Directam a uobis relationem, defensore Ecclesie nostre Iordane deferente, suscipientes, satis mirati sumus ita uos apostolice auctoritatis oblitos, ut diuisionem uestram ab uniuersali Ecclesia meo etiam uolueritis  consensu firmari; et quos decuit popularem ignorantiam sacerdotali doctrina comprimere, in contumeliam sedis apostolice, plebis uelle sequi iudicium. Nec ista dicentes, iniuriam nostram  dolemus, quibus donante Domino propositum est in mansuetudine supportantes omnia fraterne pacis uinculo custodire: sed  diuisionem uestram a generali Ecclesia, quam tolerabiliter ferre non potero, uehementer stupeo. Cum enim beatissimus Augustinus dominice sententie memor, qua fundamentum Ecclesie in apostolicis sedibus collocauit, in schismate esse dicat, quicunque se a presulis earumdem sedium auctoritate uel communione suspenderit; nec aliam manifestet esse Ecclesiam,  nisi que in pontificibus apostolicarum sedium est solidata radicibus: quomodo uos ab uniuersi orbis communione separatos esse non creditis, si mei inter sacra mysteria secundum consuetudinem nominis memoriam reticetis, in quo, licet indigno, apostolice sedis per successionem episcopatus presenti tempore uidetis consistere firmitatem?

Sed ne apud uos forte, uel apud greges qui uobis commissi sunt, de fide nostra aliqua possit remanere suspicio, hoc dilectionem uestram certissime nosse desidero, me illam, donante Domino, custodire fidem quam sacra apostolorum doctrina constituit, quam Nicene synodi firmauit auctoritas, quam Constantinopolitane, Ephesine prime, et Chalcedonensis,  sanctarum synodorum explanauere sententie, nec quidquam de prefatarum synodorum definitionibus uel imminuisse me aliquid, uel auxisse, aut in aliquo permutasse; sed omnia, Deo propitio, que ab illis de fidei puritate conscripta sunt, inuiolabiliter custodire: anathematis nichilominus iudicio subdens, quisquis ad suprascriptarum quatuor synodorum fidem uel ad beatissimi Leonis presulis apostolice sedis Tomum, qui in Chalcedonensi est synodo confirmatus, aliqua ex parte uel infirmandum quoquomodo, uel in dubium  deducendum aliquando consenserit. Hac igitur dilectio uestra fidei nostre professione munita, ignorantiam hominum  in spiritu mansuetudinis edocere festinet, et a praua intentione modis omnibus reuocare atque unitati Ecclesie reddere. Quod si quis forte etiam post hec aliquem sibi superesse credit scrupulum; ab insano tumultu desinens, ad nos magis  uenire festinet: ut ex his que dubitat, rationabili satisfactione percepta, letus, Deo propitio, cognita ueritate, uniuersali reformetur Ecclesie. Nos enim  parati sumus ad satisfactionem omni poscenti nos rationem de ea que in nobis est fide : quia in nullo nos a sanctis Patribus, custodiente nos diuina gratia, cognouimus deuiasse. Dominus uos incolumes custodiat, fratres karissimi. Dat. Xu calend. Mart., anno 15 post consulatum Basilii uiri clarissimi.



EPISTOLA uI . AD UNIuERSUM POPULUM DEI. De fide catholica.

Pelagius episcopus uniuerso populo Dei.

uas electionis beatissimus Paulus apostolus, cum  de Iudeis in Christo necdum credentibus loqueretur, zelum eos Dei habere professus est, sed ne ex hoc sine culpa esse crederentur, consequenter adiecit: Sed non secundum scientiam : ut eos necessarie per doctrinam a Deo sibi creditam ostenderet emendandos. Quod testimonium nostro etiam tempori conuenire caritas uestra non ambigit: quia etsi zelum Dei in quorumdam mentibus esse deprehendimus, in hoc tamen quod suspicionibus quibusdam sine notitia ueritatis se concusserunt atque concutiunt, et quod se a uisceribus unice matris Ecclesie nefaria animositate discerpunt, sine scientia eos esse non dubium est. Et possemus [possumus] quidem totius cause rationem ad sedandos rumores hominum, diuina nobis cooperante misericordia,  fiducialiter explicare; nichilque contra fidem Patrum contraque quatuor synodorum firmitatem ullatenus esse tentandum [tentatum], lucidissimis approbationibus demonstrare; magisque id actum, ut memoratarum synodorum firmitas contra omnes inimicos immobili soliditate consisteret. Sed quia hoc his qui lacte potius quam solido cibo nutriendi sunt  necessarium esse non duximus, ut  inter perfectos loquenda sit sapientia: hoc interim quod etiam paruulis abunde sufficiat, ad notitiam omnium deferendum esse perspeximus. Id autem est, ut fidem meam annexa subter professione definiam, in qua, Deo propitio, et recte me apostolorum doctrine et Patrum inherere uestigiis euidenter appareat, ut per uos, qui zelum  Dei etiam cum scientia possidetis, ceteris innotescat, quos operante Domini nostri gratia, non sine uestra mercede ab irrationabili diuisionis sue malo confidimus liberandos.

De sanctis uero quatuor conciliis, id est Niceno  trecentorum decem et octo, Constantinopolitano centum quinquaginta, Ephesino primo ducentorum, sed et de Chalcedonensi sexcentorum triginta, ita me protegente diuina misericordia sensisse, et usque ad terminum uite mee sentire toto animo et tota uirtute profiteor, ut eas in sancte fidei defensione et damnationibus heresum atque hereticorum, ut pote sancto firmatas Spiritu, omnimoda deuotione custodiam: quarum firmitatem, quia uniuersalis Ecclesie firmitas est, ita me tueri ac defendere profiteor, sicut eas decessores meos defendisse non dubium est: in quibus illum  maxime et sequi et imitari desidero, quem Chalcedonensis synodi auctorem nouimus exstitisse; qui suo congruens nomini, eius se membrum qui de tribu Iuda leo exstitit, uiuacissima fidei sollicitudine euidenter ostendit. Similem igitur suprascriptis synodis  reuerentiam me semper exhibiturum esse confido, et quicunque ab iisdem quatuor conciliis absoluti sunt, me esse orthodoxos habiturum, nec unquam in uita mea, Deo nos in omnibus protegente, aliquid de sancte et uere predicationis eorum auctoritate minuere.

Sed et canones, quos sedes apostolica suscepit, sequor et ueneror, et Deo adiuuante defendo, neque uel de hac professione reticere aut discedere aliquando promitto. Epistolas etiam beate recordationis pape Celestini, Sixti et pre omnibus beati Leonis, nec non etiam successorum eius, Hilarii, Simplicii, Felicis, Gelasii, Anastasii, Symmachi, Hormisde, Ioannis, Felicis, Bonifacii, Ioannis alterius, et Agapeti, pro defensione fidei catholice, et pro firmitate  suprascriptarum quatuor synodorum, et contra hereticos, tam ad principes quam ad episcopos, uel quoslibet alios per Orientem et Illyricum atque Dardaniam, aliasque prouincias diuersis temporibus missas, inuiolabiliter, adiuuante Christo Domino nostro, me custodire profiteor, et omnes quos ipsi damnauerunt habere damnatos; et quos ipsi receperunt, precipue uenerabiles episcopos Theodoritum et Ibam, me inter orthodoxos uenerari.

Hec est igitur fides mea et spes mea, que in me dono misericordie Dei est: pro qua maxime paratos nos esse debere, beatus Petrus ad respondendum omni poscenti nos rationem . Cum hac professione me uiuere opto, cum ipsa ante tribunal Christi assistere: per hanc a peccatis meis absolui  me credo, et ad dexteram glorie diuina misericordia deportandum. Quicunque autem aliud senserit, crediderit, predicauerit, hunc anathematizat sancta et uniuersalis Ecclesia Dei. Deus uos incolumes custodiat, filii dilectissimi. Amen.





ADMONITIO IACOBI SIRMONDI, S. I. DE ORDINE SEQUENTIUM EPISTOLARUM


 Quo nunc ordine a nobis digeste sunt, hunc ipsum exhibent codices antiqui, Pitheanus et Lirinensis, atque Arelatensis adeo ille unde primum descripte et ad Baronium cardinalem misse, in lucem prodierunt. Sed  summo uiro, ut ordinem interpolaret, fecit corrupta in antigrapho quod acceperat eius epistole subscriptio, ubi anno 15 scriptum fuerat pro anno 16 Basilii; quod mendum ueterum eorumdem librorum ope sustulimus.



EPISTOLA uII . AD SAPAUDUM EPISCOPUM ARELATENSEM. Salutatoria priusquam a Sapaudo litteras acciperet.


Dilectissimo fratri Sapaudo Pelagius.

Que nobiscum omnipotentis Dei gratia fuerit operata, ad caritatem tuam credimus fuisse perlatum; pro qua re ad nos destinari conuenerat, ut uisitatione communi magno inuicem gaudio frueremur. Nos tamen fraterne memores caritatis, presentium portitorum occasione reperta, officium fraterne salutationis impendimus, optantes ut alterna in timore Domini caritate uiuentes, mutuo frequenter refoueamur alloquio. Deus te incolumem custodiat, frater carissime. Data Iu nonarum Iuliarum, anno 15 post consulatum Basilii uiri clarissimi .



EPISTOLA uIII . AD EUMDEM. Modeste laudes reiicit quibus illum Sapaudus in litteris suis ornarat.


Dilectissimo fratri Sapaudo Pelagius.

Fraternitatis uestre grata nobis colloquia Felice uiro honesto deferente suscepimus; quibus recensitis, communi Domino ac Deo nostro insufficientes gratias egimus, quia dilectionis tue incolumitatem, que nobis est desiderabilis, eorum testificatione cognouimus. Ea autem que in nostris laudibus facundia oris uestri disseruit, quanquam uos congruentem uobis rem fecisse manifestum sit, nos tamen nichil nostrum ex omnibus que dicta sunt agnoscentes, uerecundiam magis incurrimus, illud doctissimi uiri ad  animum producentes, qui dixit: Sicut uera laus ornat, sic falsa castigat. Multum enim uite nostre ac morum uerba caritatis uestre mensuras excedunt. Optamus tamen ut sanctorum omnium precibus et uestris orationibus faciat nos Deus tales existere, quales uos esse ex bona uoluntate pinxistis. Atque ideo salutantes debito caritatis affectu, indicamus nos, inuenta ante hoc paruum tempus occasione quorumdam de prouincia uestra Romam uenientium, tanto amoris uestri feruore fuisse succensos, ut impatienter ferremus huiusmodi opportunitatem silentio preterire. Scribentes namque gloriosissimo communi filio Childeberto regi, etiam ad caritatem tuam litteras, quales sub breuitate temporis potuimus dictare, transmisimus. Quedam autem nobis,  sicut scripsistis, proprio ore litterarum uestrarum in compendio portitor intimauit, que nos non mediocriter permouerunt, admirantes nimirum qua ratione tam noua res fuerit usurpata; et necesse habemus solliciti esse, ut si quis uenerit, non facile nobis, tanquam ignaris, subripere aliquid uideatur. Melius tamen fraternitas tua faciet, si cognoscens illos quos suspicamini ad nos esse uenturos, etiam uos personam instructam ex omni parte dirigatis, que eis possit obsistere: quia cum epistola uestra nichil de causa contineat, si hic qui nobis modo ex uoluntate uestra uerbo suggessit, tunc apud nos nequeat inueniri, uidebimur nos accusatoris officium suscepisse. Quod si a tua caritate persona dirigitur, nostrum est, et pro  affectu quem uobis impendimus, et pro rei geste nouitate, salua equitate, competentem illi quem dilectio tua miserit, prebere fauorem. Deus te incolumem custodiat, frater carissime. Data decimo sexto calendas Octobris, anno 15 post consulatum Basilii uiri clarissimi.



EPISTOLA IX . AD CHILDEBERTUM REGEM. Anathema dicit iis qui de fide aliter sentiunt quam in epistolis Leonis et in concilio Chalcedonensi continetur. Reliquias sanctorum mittit per Hominembonum subdiaconem.

Domino filio gloriosissimo atque precellentissimo Childeberto regi Pelagius episcopus.

Rufinus uir magnificus, legatus excellentie uestre,  nobis dixit quod et in prouinciis Galliarum quidam semina scandalorum sparserunt, dicendo quid contra fidem catholicam, quod Dominus non patiatur, admissum. Et quamuis a transitu diue memorie Theodore Auguste nullas de fide questiones Ecclesia Dei in partibus Orientis Deo miserante formidet, sed quedam capitula extra fidem fuerint agitata, de quibus longum est ut epistolari possint complecti sermone: hoc breuiter, secundum admonitionem prefati magnifici uiri Rufini, ad sanandum animum uestrum, uel omnium fratrum et cepiscoporum nostrorum in Gallie regionibus consistentium, faciendum esse pro speximus: dicentes anathematizare nos, et alienos ab eterne uite premiis iudicare, quicunque ab illa fide quam beate recordationis papa Leo in suis epistolis  predicauit, et quam Chalcedonense concilium, sequens eumdem presulem, edita definitione suscepit, in una syllaba, aut in uno uerbo, uel in sensu, errauit aliquando, aut declinauit uel declinauerit aliquando. Quibus se ita habentibus, non attendat celsitudo uestra, nec fratres nostri episcopi, fabulas eorum hominum qui scandalis delectantur: quoniam hec ipsa ita contigerunt, ut cum pater uester clementissimus imperator omnes hereses, que Constantinopoli episcopos suos et ecclesias, cum magnis reditibus et uasorum diuersitate, usque ad tempora imperii eius habuerunt, euerterit, et sublatis basilicis eorum atque reditibus, omnibusque aliis rebus, catholicis tradiderit. Hi ergo qui in ipsis erroribus remanserunt, conglobati sunt in unum, et agunt uehementer,  qualiter Ecclesiam catholicam scindant atque perturbent. Nam et huc in Italiam, quandiu nos in Constantinopoli fuimus, de nomine nostro chartas mittebant, dicendo quasi nos dixerimus fidem catholicam fuisse corruptam. Nunc uero etiam contra nos afferunt huc chartas tacitis nominibus, ut nesciatur quis eas misit. Sed sic faciunt Christiani qui in Constantinopoli sunt, dum eos constet non esse Christianos. Maxime tamen Nestoriane heresis homines, pro eo quod Nestorius duas naturas in Christo separatas quidem et diuisas astruxerit, fraudulenter moliuntur dicere non longe ab intellectu esse Chalcedonensis synodi et pape Leonis, dum Nestorium, pro eo quod diuisas duas naturas assereret, ipso dogmate beati  pape Leonis constat esse damnatum. Hec breuiter insinuanda esse excellentie uestre curauimus, ut ille ardor fidei uestre, et unitatis amor, non alicuius peruersi hominis fabulas, aut chartas superfluas permittat attendi: quia et hic simplices aliquos episcopos, et nescientes prima elementa fidei, sollicitauerunt, ut nec rationem ipsam intelligant, nec discernant quantum sit bonum a fide catholica non errare; sed si qua sunt alia quibus crimen ab hereticis patitur sancta Ecclesia refutare. Quis enim patiatur ut Nestorii uel sectatorum eius blasphemias, pro eo quod duas naturas in Christo separatas, id est diuisas esse astruxerit, catholice fidei existimet concordare? Ut autem nos diutribulationes Constantinopoli pateremur, illa res fecit quam breuiter superius tetigimus:  quoniam uiuente Augusta, quidquid in ecclesiasticis causis mouebatur, suspectum habuimus. Nam pater uester clementissimus imperator, et beati pape Leonis dogma, et Chalcedonensis synodi fidem nullo modo unquam patitur uiolari. Reliquias uero tam beatorum apostolorum quam sanctorum martyrum, iam quidem per seruos Dei monasterii Lirinensis direximus. Sed et nunc quas legati uestri poposcerunt, nos misisse signamus, deputantes Hominembonum subdiaconum ex clero Ecclesie nostre, a quo usque ad fratrem et cepiscopum nostrum Sapaudum iubente Domino deferantur. Data III idus Decembres, anno 15 post consulatum Basilii uiri clarissimi, per Rufinum legatum .


Subscriptio.

 Pelagius misericordia Dei episcopus Ecclesie catholice urbis Rome, exemplari epistole nostre subscripsi.





OBSERuATIO P. ANTONII PAGI ad annum Christi 556, n. 7, 8.

Epistola Pelagii ad Childebertum regem III id. Decemb. anni 556 scripta, ex duabus aliis, quarum altera ad Childebertum, altera ad Iustinianum a uigilio data fuerat, consarcinata est. Hec duarum epistolarum, ad Childebertum scilicet et ad Iustinianum, consarcinatio, nemini huc usque obseruata, que tamen non uidetur in dubium reuocanda. Finis enim et initium epistole que ad Childebertum regem scripta supponitur, spectat ad Gallias et ad Francorum regem, qui, ut liquet ex alia Pelagii epistola, Rufinum, Romam ad Pelagium papam miserat: qui postulauit ut pontifex uel Childeberto significaret se per omnia  B. Leonis scriptis assentiri, uel propriis uerbis confessionem sue fidei ad eumdem destinaret. Id constat ex alia Pelagii ad Childebertum regem epistola, in qua pontifex ait: ueniens Rufinus uir magnificus, legatus excellentie uestre, confidenter a nobis, ut decuit, postulauit quatenus uobis aut beate recordationis pape Leonis tomum a nobis per omnia conseruari significare debuissemus, aut propriis uerbis nostre confessionem fidei destinare. Huiusmodi petitionis ratio hec fuit quod semina scandalorum in prouinciis Galliarum a quibusdam spargebantur, quasi quid contra fidem catholicam in quinta synodo generali peractum esset. Quare Pelagius litteris hoc anno ad Childebertum tertio idus Decembres missis, illam petitionem impleuit, et anathema dixit iis qui de fide aliter sentiebant quam in epistolis sancti Leonis et in concilio Chalcedonensi continebatur. Artifex epistole de qua agitur refert priorem eius partem ad Childebertum, ab initio usque ad hec uerba: Quoniam hec ipsa ita  contigerunt, sicuti et posteriorem ab his uerbis: Reliquias uero tam beatorum apostolorum quam sanctorum martyrum, iam quidem per seruos Dei monasterii Lirinensis direximus, et cetera usque in finem.

Reliqua omnia in epistola ad Childebertum contenta desumpsit consarcinator ex aliquibus litteris a uigilio papa ad Iustinianum imp. datis. Nam hec uerba uerbi gratia nonnisi ad imperatorem Constantinopolitanum scripta sunt: Hec ipsa ita contigerunt, ut cum pater uester clementissimus imperator omnes hereses que Constantinopoli episcopos suos et ecclesias, cum magnis redditibus et uasorum diuersitate usque ad tempora imperii eius habuerunt, euerterit et, sublatis basilicis eorum atque redditibus, omnibusque aliis rebus catholicis, tradiderit. Certum est autem Iustinum Seniorem hereticorum basilicas orthodoxis tradidisse, et Iustinianum eius filium adoptiuum fuisse; cum contra Clodoueus Magnus Childeberti pater, nec appellatus est imperator, presertim a pontificibus Romanis, neque aliquis Francorum rex hereticorum  ecclesias Constantinopoli euertere potuit. Ad hec auctor illius epistole infra ostendit imperatorem quem alloquitur alium non esse quam Iustinianum: Ut autem nos diu tribulationes Constantinopoli pateremur, illa res fecit quam breuiter superius tetigimus: quoniam uiuente Augusta  quidquid in ecclesiasticis causis mouebatur, suspectum habuimus. Nam pater uester clementissimus imperator, et beati pape Leonis dogma, et Chalcedonensis synodi fidem nullo modo unquam patitur uiolari. Ubi loco patitur legendum passus est. Mitto alia in ea epistola memorata que dici non potuere ab alio pontifice Romano quam a uigilio post suum Constantinopoli in Siciliam reditum. Denique inter partes tres, quibus epistola illa consula, nulla connexio est, ut legenti patet.



EPISTOLA X . AD SAPAUDUM EPISCOPUM ARELATENSEM. Commendat illi reditum Hominisboni subdiaconi, atque ut Placido patri suo suggerat de comparandis Romamque mittendis uestibus que in pauperes erogentur.


Dilectissimo fratri Sapaudo Pelagius.

Quia legati filii nostri gloriosissimi regis Childeberti, beatorum apostolorum Petri et Pauli, et aliorum sanctorum martyrum reliquias poposcerunt, necesse habuimus Hominembonum subdiaconum de clero nostro dirigere, qui eas usque ad fraternitatem tuam cum reuerentia deportaret. Et ideo salutantes hortamur ut quesita occasione, siue naui, siue terreno, cum talibus personis de quibus nulla periculi possit esse suspicio, ad nos eum iuuante Domino remittatis.  Ea autem que pro honore caritatis tue a nobis supradicti legati poposcisse noscuntur, parati sumus Deo iuuante concedere. Sed nisi litteras tuas per te acceperimus, sicut etiam decessores nostri postulantibus tuis decessoribus prestiterunt, superfluum iudicauimus ultro transmittere. Sed mox ad nos, iuuante Domino, unum de clero tuo cum litteris direxeris, si Dominus uoluerit, et si uixerimus, promittimus nos esse facturos. Preterea hortamur, uiro magnificentissimo filio nostro, patricio Placido genitori tuo dicas, ut quod de pensionibus possessionum Ecclesie nostre collectum est, aut per suum hominem, aut per harum nobis dignetur dirigere portitorem: quia Italie predia ita desolata sunt, ut ad recuperationem  eorum nemo sufficiat. Et si possibile est, ut nobis de ipsis solidis saga tomentacia, que pauperibus erogari possint, et tunicas albas, aut cucullas, uel colobia, aut si que alie species in prouincia flunt, que pauperibus, ut diximus, erogari debeant, nobis exinde facite comparari, et opportunitate nauis inuenta dirigite, ut maximas fraternitati tue gratias referamus, dum in huiusmodi sollicitudinem nostram prouidentia caritatis tue releuari contigerit. Hortamur etiam ut Anastasium fratrem Pauli defensoris Ecclesie ad nos faciatis occurrere. Deus te incolumem custodiat, frater carissime. Data XIX calendas Ianuarias, anno 15 post consulatum Basilii uiri clarissimi.



EPISTOLA XI . AD SAPAUDUM ARELATENSEM. uices illi suas in Gallia delegat, palliique usum impertitur.


Dilectissimo fratri Sapaudo Pelagius.

Maiorum nostrorum, operante Dei misericordia, cupientes inherere uestigiis, et eorum actus diuino iuuamine in omnibus imitari, caritati tue per uniuersam Galliam sancte sedis apostolice, cui diuina gratia presidemus, uices iniungimus. Hoc enim antiquitatis memoria docet, hoc etiam Romana testantur scrinia a sanctis Patribus et decessoribus nostris tuis decessoribus esse concessum: ut illius stabilis petre sempiterna soliditas, supra quam Dominus Saluator noster propriam fundauit Ecclesiam a solis ortu usque ad occasum, primatus sui apicem successorum  suorum auctoritate, tam per se quam per uicarios suos, firmiter obtineret. Nos autem, sicut dicit beatus Apostolus, non in immensum gloriamur, sed secundum mensuram regule qua mensus est nobis Deus mensuram pertingendi usque ad uos. Nec enim quasi non pertingentes superexcedimus nos. Sic ergo participata sollicitudine sanctam Dei uniuersalem Ecclesiam nostri per Dei gratiam rexere maiores. Ilinc est quod et nos fraternitati tue huiusmodi curas iniungimus, ut sedis nostre uicarius institutus, ad instar nostrum in Galliarum partibus primi sacerdotis locum obtineas, et quidquid ad gubernationem uel dispensationem ecclesiastici status gerendum est, seruatis Patrum regulis et sedis apostolice constitutis, diuini iudicii consideratione dispenses; talemque te in custodiendis  canonibus sancta conuersatione demonstres, qualem tanti loci decet esse uicarium: memor sententie beati Pauli apostoli, qua Timotheum discipulum sollicite magister informat dicens: Testor coram Deo et Christo Iesu, et electis angelis eius, ut hec custodias sine preiudicio, nil faciens in aliam partem declinando . Ut erogetur, carissime frater, auctoritas pontificis, et pastoris mansuetudo, per nos tibi locum uicarii, sicut et decessoribus tuis, noueris gratie largitate concessum. Quia licet apud Deum non sit acceptio personarum, tuam tamen caritatem etiam carnali generatione constat esse preclaram. Et ideo conuenit ut quanto in te Dominus multiplicia bona largitus est, tanto in sacerdotalibus actibus probitatem  morum exhibeas clariorem. Scriptum est enim: Cui commendauerunt multum, plus petent ab eo . Usum quoque pallii tibi alacriter affectioseque concedimus, pariter etiam pallium dirigentes, ut in tanti loci fastigio constitutus, preclaro quoque habitu decoreris scituris omnibus ecclesiastici gradus hominibus, nullam haberi licentiam, sine formata tue caritatis, ex quacunque Galliarum parte longiores petere regiones; ne prohibita presumentes ipsi se proprio uideantur priuare officio. Hec igitur per Flauianum diaconum et Nestorium subdiaconum Ecclesie tue, per quos epistolas tuas accepimus, scribenda esse curauimus. In quorum etiam conuersatione laudabile tue caritatis agnouimus institutum Deus te incolumem custodiat, frater carissime. Data III nonas Februarii, anno 16 post consulatum Basilii  uiri clarissimi.



EPISTOLA XII . AD CHILDEBERTUM REGEM. Significat se uices suas et pallii usum Sapaudo concessisse, quem regi commendat.

Domino filio merito gloriosissimo atque precellentissimo Childeberto regi Pelagius.

Excellentie uestre litteras, post illas quas legati uestri detulerunt, etiam per eos quos frater et cepiscopus noster Sapaudus ad nos direxit, reuerenter accepimus, et salutis uestre, que nobis semper optanda est, cognoscentes indicia, gratias diuine pietati retulimus, exorantes clementiam eius ut uos  largiflua pietate sua seruet incolumes. Litteras autem nostras prefato consacerdoti nostro Sapaudo secundum petitionem uestram direximus, usum pallii pariter concedentes: quia in scrinio ecclesiastico huiuscemodi exempla reperimus, quibus ostenditur Arelatensibus episcopis a sancte recordationis decessoribus nostris hec fuisse collata. Propterea salutantes cultu regalibus infulis debito, postulamus ut ita cum atque Ecclesiam eius gratia excellentie uestre tueatur ac foueat, ne quem per uices nostras augeri propitiante Deo postulastis, in aliqua parte cuiquam Gallicanorum sacerdotum, uel cuiuslibet ordinis ecclesiastici persone, quod non oportet, contemptibilis habeatur; et in eo auctoritati sancte sedis apostolice, et genio uestro, qui pro eo suffragatores  acceditis, quod absit, uideatur in aliquo derogari. Perincolumem excellentiam uestram Deus noster custodiat, domine fili gloriosissime atque precellentissime.



EPISTOLA XIII . AD CHILDEBERTUM REGEM. De Sapaudo Arelatensi, qui contra sedis sue priuilegium alterius episcopi iudicium subire iussus fuerat.

Domino filio gloriosissimo atque precellentissimo Childeberto rego Pelagius.

Cum celsitudini uestre multa dona misericordia diuina contulerit, pro amore tamen quem Ecclesie eius sinceriter exhibetis , fecit uos multis regnantibus clariores: quoniam inter alias regni uestri curas pro tranquillitate sancte Ecclesie precipuam sollicitudinem uos certum est exhibere. Que cum ita sint, miramur quia quantum nobis presentium portitorum suggestio patefecit, passi estis subripi uobis Sapaudum fratrem et cepiscopum nostrum, Arelatensis ciuitatis antistitem, cuius Ecclesia in regionibus Gallicanis primatus priuilegio et sedis apostolice uicibus decoratur, ad petitionem episcopi ab ipso ordinati, in iudicium sequentis ciuitatis episcopi, quod nulla ecclesiastica lege uel ratione conceditur, iudicandum iuberetis occurrere; ut ipso de conculcato loci sui preiudicio conquerente, illum qui usurpauit necesse sit de illicita presumptione culpari . Pro quibus, Christianitatis uestre confidentia freti, paterno studio postulamus ut si quid tale factum est, congrua satisfactione celeriter amputetur, nec ullum sui exemplum in perturbatione Ecclesiarum quas uobis Deus credidit, relinquere concedatur. Et huiusmodi causis sollicitam uos in reliquo decet exhibere cautelam, ne quid contra ecclesiasticas regulas petentibus concedatis: quia, quod bene cognitum est religiose menti uestre, non aliter Deo nostro recte potest regalis deuotio famulari, nisi prouidentia eius ecclesiasticorum ordinum seruetur integritas. Incolumitatem excellentie uestre Deus noster custodiat, domine fili gloriosissime atque precellentissime.



EPISTOLA XIu . AD SAPAUDUM ARELATENSEM. De epistola sua, quam de fide catholica ad regem ante scripsit. Commendat Romanos qui hostium metu eo confugerunt; iterumque de uestibus in urbem mittendis.


Dilectissimo fratri Sapaudo Pelagius.

Tanta nobis est circa personam tue fraternitatis affectio, ut nullas occasiones transire silentio patiamur. Denique ueniente illuc Petro urbis negotiatore, presentia curauimus ad fraternitatem tuam scripta dirigere, desiderantes ut de incolumitate quoque uicissim datis opportunitatibus agnoscamus. Atque ideo salutantes fraterno caritatis amore, indicamus propitiante Domino circa nos omnia prospere geri. Et hortamur ut, si epistola quam per diaconum atque subdiaconum fraternitatis tue ad excellentissimum  filium nostrum Childebertum regem direximus, in qua de institutis beatissimorum Patrum nostrorum fidem catholicam nostro per Dei gratiam sermone deprompsimus, tam ipsi gloriosissimo regi quam caritati tue uel aliis fratribus cepiscopis nostris placuit, rescripta tue caritatis celerius agnoscamus. Preterea commendamus specialiter dilectioni tue Romanos qui hostilitatis metu confugerunt, ut solatium fraternitatis tue, et continentiam qualem peregrinatio eorum poscit inueniant; quos etiam filio  nostro magnificentissimo uiro patricio Placido, genitori tuo, ex nostra persona uolumus commendari ut in sua continentia recognoscant quantum apud caritatem tuam eis commendatio nostra profuerit. Sed et illud ad commemorationem tue fraternitatis adducimus, ut sicut iampridem scripsimus, uestes que pauperibus erogentur, id est cucullas, et tunicas, atque saga, de eo quod pro pensionibus ecclesiasticarum possessionum nobis domnus filius noster Placidus directurus erat, comparari faciatis, et ad portum Romanum, Deo propitiante, dirige; quatenus sollicitudinem nostram ex parte aliqua releuetis: quia tanta egestas et nuditas in ciuitate ista est, ut sine dolore et angustia cordis nostri homines quos honesto loco natos idoneos noueramus, non possimus  aspicere. Deus te incolumem custodiat, frater carissime. Data idibus Aprilis, anno 16 post consulatum Basilii uiri clarissimi.



EPISTOLA Xu . AD CHILDEBERTUM REGEM. Mittit confessionem fidei sue, monetque ut caueat ne qua in Galliis per hereticos excitari discidia sinat.

Domino filio gloriosissimo atque precellentissimo Childeberto regi Pelagius episcopus.

Humani generis Saluator ac Dominus discipulos suos docens, ait: Non est uoluntas Patris uestri, qui in celis est, ut unus saltem pereat de pusillis : de quibus nec scandalizari quemquam sine magni asserit comparatione supplicii. Cum igitur  etiam de pusillis ista forma precepti sit, quanto nobis studio ac labore satagendum est ut pro auferendo suspicionis scandalo obsequium confessionis nostre regibus ministremus; quibus nos etiam subditos esse sancte Scripture precipiunt? ueniens et enim Rufinus uir magnificus, legatus excellentie uestre, confidenter a nobis, ut decuit, postulauit, quatenus uobis aut beate recordationis pape Leonis tomum a nobis per omnia conseruari significare debuissemus, aut propriis uerbis nostre confessionem fidei destinare. Et primam quidem petitionis eius partem, quia facilior fuit, mox ut dixit, impleuimus; meque in omnibus predicti presulis tomum pro catholice fidei assertione conscriptum, Deo propitio, custodire, manus nostre ad uos professione signauimus.  Ut autem nullius deinceps, quod absit, suspicionis resideret occasio, etiam illam aliam partem quam memoratus uir illustris Rufinus admonuit, facere mutaui; scilicet propriis uerbis confessionem fidei quam tenemus, exponens. Definitiones quoque de eadem catholica fide que in quatuor sanctis conciliis statule sunt, sed et memorati pontificis, quas uniuersalis semper tenuit ac tenet Ecclesia, nos cum Dei auxilio tenere atque defendere, presenti ad excellentiam uestram colloquio intimandum necessario iudicaui.



FIDES PAPAE PELAGII.

 Credo igitur in unum Deum, Patrem, et Filium, et Spiritum sanctum: Patrem scilicet omnipotentem,  sempiternum, ingenitum; Filium uero ex eiusdem Patris substantia uel natura genitum ante omne  omnino uel temporis, uel cuiusquam initium, de omnipotente omnipotentem, equalem, consempiternum et consubstantialem genitori. Spiritum quoque sanctum omnipotentem, utrique, Patri scilicet ac Filio equalem, consempiternum atque consubstantialem; qui ex Patre intemporaliter procedens, Patris est Filiique Spiritus. Hoc est tres personas, siue tres subsistentias unius essentie siue nature, unius uirtutis, unius operationis, unius beatitudinis atque unius potestatis; ut trina sit unitas, et una sit Trinitas, iuxta uocis dominice ueritatem, dicentis: Ite; docete omnes gentes, baptizantes eos in nomine Patris, et Filii, et Spiritus sancti . In nomine, inquit, non nominibus, ut et unum Deum per indistinctum diuine essentie nomen  ostenderet, et personarum discretionem suis demonstratam proprietatibus edoceret: quia dum tribus unum deitatis nomen est, equalitas ostenditur personarum; et rursus equalitas personarum nichil extraneum, nichil accedens in eis permittit intelligi: ita ut et unusquisque eorum uerus perfectusque sit Deus; uidelicet ex plenitudine diuinitatis nichil minus in singulis, nichil amplius intelligatur in tribus. Ex hac autem sancta, et beatissima, atque consubstantiali Trinitate, credo atque confiteor unam personam, id est, Filium Dei pro salute humani generis nouissimis temporibus descendisse de celo, nec patriam sedem, nec mundi gubernacula relinquentem; et sancto Spiritu superueniente in beata uirgine Maria, atque obumbrante ei uirtute Altissimi,  eumdem uerbum ac Filium Dei in utero eiusdem sancte uirginis Marie clementer ingressum, et de carne eius sibi unisse carnem anima rationali et intellectuali animatam: nec ante creatam esse carnem, et postea superuenisse Filium Dei; sed, sicut scriptum est, sapientia edificante sibi domum , mox carnem in utero uirginis, mox uerbi Dei carnem factam, exindeque sine ulla permutatione aut conuersione uerbi carnisque nature, uerbum ac Filium Dei factum hominem unum in utraque natura, diuina scilicet et humana, Christum Iesum Deum uerum, eumdemque uerum hominem processisse, id est natum esse, seruata integritate materne uirginitatis: quia sic cum uirgo permanens genuit, quemadmodum uirgo concepit. Propter quod eamdem  beatam uirginem Mariam Dei Genitricem uerissime confitemur: peperit enim incarnatum Dei uerbum. Est ergo unus atque idem iehsu Christus uerus Filius Dei, et idem ipse uerus filius hominis perfectus in deitate, et idem ipse perfectus in humanitate; ut pote totus in suis, et idem ipse totus in nostris; sic per secundam natiuitatem sumens ex homine matre quod non erat, ut non desisteret esse quod per primam, qua ex Patre natus est, erat. Propter quod eum ex duabus et in duabus, manentibus indiuisis inconfusisque credimus esse naturis. Indiuisis quidem, quia et post assumptionem nature nostre unus Christus Filius Dei permansit et permanet: inconfusis autem, quia sic in unam personam atque  subsistentiam adunatas credimus esse naturas, ut utriusque proprietate seruata, neutra conuerteretur in alteram. Ac propterea, sicut sepe diximus, unum eumdemque Christum esse uerum Filium Dei, et eumdem ipsum uerum filium hominis confitemur, consubstantialem Patri secundum deitatem, consubstantialem nobis eumdem secundum humanitatem; per omnia nobis similem absque peccato; passibilem carne, eumdum ipsum impassibilem deitate. Quem sub Pontio Pilato sponte pro salute nostra passum esse carne confitemur, crucifixum carne, mortuum carne, resurrexisse tertia die glorificata et incorruptibili eadem carne, et conuersatum post resurrectionem cum discipulis suis, ac multis modis euidenter eis ostendisse sui corporis ueritatem; et quadragesimo  die uidentibus eisdem discipulis ascendisse in celos; sedere etiam ad dexteram Patris. Quem credo et confiteor, secundum testificationem angelorum, sicut ascendit in celos, ita uenturum iudicare uiuos et mortuos. Omnes enim homines ab Adam usque ad consummationem seculi natos et mortuos, cum ipso Adam eiusque uxore, qui non ex aliis parentibus nati sunt, sed alter de terra, altera autem de costa uiri, creati sunt, tunc resurrecturos esse confiteor, et astare ante tribunal Christi, ut recipiat unusquisque propria corporis, prout gessit, siue bona, siue mala; et iustos quidem per largissimam gratiam Dei, ut pote uasa misericordie in gloriam preparata, eterne uite premiis donaturum, in societate uidelicet angelorum, absque ullo iam lapsus  sui metu sine fine uicturos; iniquos autem arbitrio uoluntatis proprie uasa ire apta in interitum permanentes, qui uiam Domini aut non agnouerunt, aut cognitam diuersis capti preuaricationibus reliquerunt, in penis eterni atque inexstinguibilis ignis, ut sine fine ardeant, iustissimo iudicio traditurum.

Hec est igitur fides mea et spes mea, que in me dono misericordie Dei est: pro qua maxime paratos esse debere beatus Petrus apostolus precipit  ad respondendum omni poscenti nos rationem. Nunc conuenit excellentiam uestram pro feruore eiusdem fidei, quam uos in corde habere gaudemus, peculiarem curam per uniuersas Gallie uestre regiones impendere, ne illic scandala seminantes, sicut in partibus istis facere conabantur, frontis sue procacitate  impellente discurrant, et alios fratres et cepiscopos nostros, uel creditas eis plebes, ad dissensiones exagitent: quia dum recte fidei non sint, dolore oppressionis sue, ut se ad nutrienda scandala catholicis familiares efficiant, etiam rectam fidem se simulant uindicare, maxime apud eos qui fraudes ipsorum et dolos ignorant. Sed Deus, qui gloriam uestram contra inimicos pacis ecclesiastice misericorditer hoc tempore preparauit, prestat uos ita sollicitos et circumspectos existere, ut non preualeant intra sata sancte Ecclesie in illis partibus loliorum suorum semina maligna iactare. Perincolumem excellentiam uestram Deus noster custodiat, domine fili gloriosissime atque precellentissime.



EIUSDEM PELAGII PAPAE I EPISTOLAE, SEU POTIUS FRAGMENTA LUCAE HOLSTENII STUDIO PRIMUM E TENEBRIS uINDICATA.



Pelagius Ioanni Patricio caburtario, inter cetera.


Pudenda, ita ut dicam, rapina in diuisione est non consecratus, sed exsecratus episcopus. Si enim ipsum nomen consecrationis rationabili ac uiuaci intellectu discutimus, is qui cum uniuersali detrectat consecrari Ecclesia, consecratus dici uel esse nulla ratione poterit. Consecrare enim est simul sacrare. Sed ab Ecclesie uisceribus diuisus, et ab apostolicis sedibus separatus exsecrat ipse potius, et non consecrat. Iure ergo exsecratus tantum, non consecratus poterit dici, quem simul sacrare in unitate coniunctis membris non agnoscit Ecclesia. uideamus tamen utrum uel ipsarum consuetudinem partium in sua ordinatione conseruauerint. Nempe is mos antiquus fuit, ut quia pro longinquitate uel difficultate  itineris ab apostolico onerosum illis fuerat ordinari, ipsi se inuicem Mediolanensis et Aquileiensis ordinare episcopi debuissent: ita tamen ut in ea ciuitate in qua erat ordinandus episcopus, alterius ciuitatis pontifex occurrere debuisset; ut et ordinandi electio a presenti ordinatore, ex consensu uniuersalis cui preficiendus erat Ecclesie, melius ac facilius potuisset agnosci; et in sua qui ad episcopatum prouehendus erat, nec tamen ordinatori suo subdendus fuerat, ordinaretur Ecclesia. Noli catholicam semper mentem aliqua schismaticorum communione polluere. Unum Christi corpus, unam constat esse Ecclesiam. Diuisum ab unitate altare ueritatem Christi corpori non potest congregare; toleranda sunt in compage corporis positorum etiam illa nonnunquam uitia que  pro unitate interdum parcentes resecare non possumus. Quia et euangelicum agricolam , minus afferentem fructum palmitem, si tamen in uite maneat, purgare posse noster Saluator edocuit: abscissum autem a uite palmitem nisi igni ad comburendum aptum esse non posse, eiusdem celestis magistri ueritate didicimus . Noli ergo eorum qui igni apti sunt, non consecrationi, sed exsecrationibus consentire. Nec existimes illos uel esse uel dici Ecclesiam posse. Etenim cum, sicut diximus, Ecclesia una sit, cui in Canticis canticorum dicitur: Una est columba mea ; nullam aliam esse constat nisi que in apostolica est radice fundata: a quibus ipsam fidem in uniuerso propagatam orbe non potest dubitari. Quod uobis licet notissimum  omnino sit, beati tamen Augustini testimonio comprobemus. Audite quid in quodam opere suo preclarissimus doctor dicat Ecclesie; ait enim: Quod si nullo modo recte dici potest Ecclesia in qua schisma est; restat ut quoniam Ecclesia nulla esse non potest, ea sit quam in sedis apostolice per successiones, episcoporum radice constitutam, nullorum hominum malitia, etiamsi nota excludi non possit, sed pro ratione temporis toleranda iudicetur, ullo modo ualeat exstinguere.



Idem Pelagius uiatori et Pancratio illustribus, inter cetera.


A schismaticorum sacrificiis, potius autem sacrilegiis abstinere debetis. Schisma siquidem insum, quod Grecum nomen est, scissuram sonat. Sed in unitate scissura esse non potest. Non ergo unitati communicant qui schismaticis communicant. Partes sibi ipsi fecerunt, et ab eo quod unum est, ut apostoli Iudei iam uerbis loquar, semetipsos segregantes, spiritum non habent . Quibus omnibus illud efficitur, ut quia in unitates unum non sunt, ut quia in parte esse uoluerunt, ut quia Spiritum non habent corporis Christi, sacrificium habere non possint. Non autem nobis nunc illa questio est, utrum tolerare malos, sed utrum debeamus schismaticis sociari. Si  etiam ipsi, licet in suo sensu abundantes, intra materna tamen positi uiscera quererent ueritatem, a nobis repellendi non erant, donec apud eos ratione duce rei ueritas claruisset. Sed quia se ab uniuersali Ecclesia diuiserunt, sicut beatus Augustinus ait, omnis catholicus securus eam partem detestatur, cui Ecclesiam uniuersalem apostolicis sedibus roboratam non communicare cognoscit. Nec enim leuigat crimen eorum, magis uero auget, quod eos diu restitisse dixistis, ne apostolicis communicantes sedibus in sua communione reciperent. In hoc enim dum et illi culpandi sunt, qui communicare talibus uoluerunt, multo magis tamen illi exsecrandi sunt, qui non solum in sacerdotibus communionem apostolicarum sedium, uerum etiam in ipsis laicis spreuerunt. Sed  nec illud eis prodest quod eos in eisdem litteris uel ignorantia rationis, uel simplicitate intellectus sui a nostra se communione suspendisse perhibetis. Idipsum enim magis est, propter quod schismatici sunt: quia non eos diuersa sentiendi iudicium, sed quedam apud se delata, sibi tamen incognita metuentes, et contra apostolicam sedem temere credentes, pessima diuisit opinio. Quod schisma specialiter esse beatus denuntiat Augustinus dicens de talibus: Qui aduersum auctoritatem illarum Ecclesiarum que apostolicas sedes et epistolas accipere meruerunt, temere credit, immanissimum schismatis crimen a se propulsare non poterit. Ad summam, aut illos Ecclesiam esse creditis, et cum due Ecclesie esse non possint, nos, quod absit, schismaticos iudicabitis; aut  si ueram in apostolicis sedibus esse constat Ecclesiam, et illos ab unitate diuisos cognoscite, et communionis questionem esse sublatam, quam ueram nisi in unitate constat esse non posse. Noli ergo, quasi nulla schismaticorum atque Ecclesie differentia sit, uelle indifferenter utrorumque sacrificiis sociari. Non est Christi corpus, quod schismaticus conficit, si ueritate duce dirigimur. Nec enim diuisum esse Christum poterit quisquam sine Apostoli reprobatione confingere. Unam, ut sepe dictum est, que Christi  corpus est, constat esse Ecclesiam, que in duo uel in plura diuidi non potest . Simul enim cum ab ea quisque recesserit, esse desistit Ecclesia. Unum Hierusalem templum est: idolis necesse est ut immolet qui semetipsum diuiserit.



Idem Pelagius ualeriano patricio, inter cetera.

Istud est quod a uobis poposcimus, et nunc iterum postulamus, ut Paulinum Aquileiensem pseudepiscopum, et illum Mediolanensem episcopum ad clementissimum principem sub digna custodia dirigatis, et iste qui episcopus esse nullatenus potest, quia contra omnem canonicam consuetudinem factus est, alios ultra non perdat, et ille qui contra morem antiquum eum ordinare presumpsit, debite canonibus uindicte subiaceat. Sed nec licuit aliquando nec licebit  particularem synodum ad diiudicandum generalem synodum congregari. Sed  quotiens aliqua de uniuersali synodo aliquibus dubitatio nascitur, ad recipiendam de eo quod non intelligunt rationem, aut sponte hi qui salutem anime sue desiderant ad apostolicas sedes pro recipienda ratione conueniant, aut si forte, sicut de talibus dictum est, peccator cum uenerit in profundum malorum, contemnit , ita obstinati et contumaces exstiterint, ut doceri non uelint, eos ab eisdem apostolicis sedibus aut attrahi ad salutem quoquomodo necesse est, aut ne aliorum perditio esse possint secundum canones per seculares opprimi potestates. Nec in hac parte uos hominum uaniloquia retardent dicentium, quia persecutionem Ecclesia faciat, dum  uel ea que committuntur reprimit, uel animarum salutem requirit. Errant huiusmodi rumoris fabulatores . Non persequitur nisi qui ad malum cogit. Qui uero malum uel factum iam punit, uel prohibet ne fiat, non persequitur iste, sed diligit. Nam si, ut illi putant, nemo nec reprimendus a malo ad bonum est, humanas et diuinas leges necesse est euacuari; que et malis penam et bonis premia iustitia suadente constituunt. Malum autem schisma esse, et per exteras etiam potestates huiusmodi homines debere opprimi, et canonice Scripture auctoritas, et paternarum regularum nos ueritas docet. Quisquis ergo ab apostolicis diuisus est sedibus, in schismate eum esse non dubium est, et contra uniuersalem Ecclesiam altare conatur erigere. Sed quid  de talibus insertus Chalcedonensi synodo canon statuat , gloria uestra consideret, ubi post alia sic dicit: Qui a communione seipsum suspendit, et collectam facit, et altare constituit, et noluerit uocanti episcopo consentire, et noluerit eidem acquiescere, neque obedire primo et secundo uocanti, hunc omnino damnari, nec unquam uel orationem mereri, nec recipere eum posse honorem. Si enim permanserit turbas et seditiones Ecclesie, per exteram potestatem tanquam seditiosum comprimi. Et beatus Augustinus de talibus dicit: Multa etiam cum inuitis benigna quadam asperitate plectendis agenda sunt; quorum potius utilitati consulendum est quam uoluntati. Nam in corripiendo filio quantumuis aspere, nunquam paternus amor amittitur,  fit tamen quod nollet, ut doleat, qui etiam inuitus uidetur dolore sanandus. Ecce uidetis quemadmodum tanti testimonio Patris non persequatur cercendo talia, sed diligat emendando tales semper Ecclesia. Facite ergo etiam uos, quod scientes intentionem Christianitatis uestre frequenter hortamur; et date operam ut talia fieri ultra non liceat, sed etiam, quod uobis non facillimum esse non dubito, hi qui talia presumpserunt ad piissimum principem sub digna custodia dirigantur. Recolere enim debet celsitudo uestra quid per uos Deus fecerit tempore illo quo, Istriam et uenetias tyranno Totila possidente, Francis etiam cuncta uastantibus, non ante tamen Mediolanensem episcopum fieri permisistis, nisi ad clementissimum principem exinde retulissetis; et  quid fieri debuisset, eius iterum scriptis recognouissetis, et inter ubique feruentes hostes, Rauennam tamen, et is qui ordinabatur et is qui ordinaturus erat, prouidentia culminis uestri deducti sunt.



Pelagius Cethego patricio.

Quod de ordinando Ecclesie Catanensi episcopo salubris electione iudicii fieri desiderastis, agnouimus, confestim sequenti die eum iuxta morem discutientes, tertio quo uenit die episcopum consecrare curauimus. Simili quidem modo et de Syracusane urbis antistite optaueramus in ipso initio glorie uestre desideriis obedire, nisi nos multiplex ratio ipsius non paucis temporibus ordinationem differre sacerdotii cegisset; ob hoc quod uel persone qualitas, et sicut uos melius nostis, uel superstes uxor, aut filii  per quos ecclesiastica solet periclitari substantia, nostros animos diutius ab eius ordinatione suspenderent. Et quantum ad cautelam humanam pertinet, integro pene anno distulimus; opinantes quod melius Syracusanorum prouenire electio potuisset. Sed quia in uoluntatis sue proposito irreuocabiliter perstiterunt, et nullus est alius in eadem repertus Ecclesia, nisi longioribus adhuc temporum differretur spatiis, ne paulo amplius insanirent, sicut filii nostri magnifici uiri pretoris testificatione didicimus, inter huiusmodi ambiguitates illud consultius iudicauimus faciรฉndum, ut congrua prouidentia, causam propter quam principalis constitutio habentes filios et uxores ad episcopatus prohibet ordinem promouere, salua dispositione concilii muniremus. Qua de re summo studio  ab eodem priusquam a nobis eum contingeret ordinari, huiusmodi exegimus cautionem, per quam et suam fateretur quantula esset presentis temporis habita rerum descriptione substantiam, et nichil unquam per se, aut per filios, aut per uxorem, siue per quamlibet propinquam, aut domesticam, uel extraneam forte personam, de rebus usurparet Ecclesie; et uniuersa sui episcopatus quesita tempore Ecclesie dominio sociaret; nichil ultra id quod modo descriptum est, filiis suis uel heredibus relicturus.



Pelagius Eleutherio episcopo


Maximus diaconus Ecclesie dilectionis tue nobis suggessit, in fundo qui appellatur Pancellus, oratorium se pro sua deuotione fundasse, quod in honore beate Cantiane martyris desiderat consecrare. Et  ideo, frater carissime, si in tua diecesi memorata constructio iure consistit, et nullum corpus ibidem constat humatum, percepta prius donatione legitima uel possessione illa et illa, prestantes liberos a fiscalibus titulis solidos tot, gestisque municipalibus allegatis, predictum oratorium absque missis publicis solemniter consecrabis; ita tamen ut in eodem loco nec futuris temporibus baptisterium construatur, nec presbyterum constituas cardinalem: sed quotiens missas ibi fieri forte maluerit, a dilectione tua presbyterum nouerit postulandum, quatenus nichil tale a quolibet alio sacerdote ullatenus presumatur.



Pelagius Asterio episcopo.


uindimius abbas petitorii nobis insinuatione suggessit, quod habetur in subditis, iuxta muros ciuitatis  Salernitane intra monasterium suum oratorium se pro sua deuotione fundasse, quod in honore beatorum martyrum Chrysanthi et Darie desiderat consecrari. Et ideo, si nullum corpus ibidem constat humatum, predictum monasterium absque missis consecrabis; ita tamen ut si fundator predictus missas ibidem fieri forte maluerit, a dilectione tua presbyterum nouerit postulandum.



Pelagius uiuentio Neapolitano, Gemino Puteolano, et Constantio Misenati episcopis, post cetera.


Et ideo caritati uestre presentium decretorum tenore mandamus, ut exsequente Constantino sedis nostre defensore, clerum uel ciues Ecclesie Parisiensis, et e diuerso Ecclesie uulturnine, uel uici  Feniculensis ad uestrum faciatis conuenire iudicium, et ex scripto sententiam coram partibus deferatis; antedicto sedis nostre defensore modis omnibus exsequente, ut que statuta fuerint effectui mancipentur.



Pelagius Benegesto defensori, post pauca.


Propter quod experientie tue presenti auctoritate mandamus, ut quibus in causis quelibet ecclesiastici officii persona loco petitoris existit quemdam laicum pulsatura, apud prouincie iudicem suas proponere non desinat actiones. In his uero negotiis in quibus ecclesiastici officii persona pulsatur, totius summoto pulsationis obstaculo ad episcopi uel episcoporum in loco ubi questio uertitur constitutorum occurrat  indifferenter examen, nullis cause dictionem frustrationibus declinando: quatenus omne negotii meritum de sola ueritate sua, solisque legibus disceptatum, cleri proueniente sententia terminetur. Annitente quoque exsecutione tua, ut que statui contigerint, effectui mancipentur: nulla ad nos de cuiusquam ecclesiastici pulsati contumacia deinceps querimonia reditura, per quam non solum contumaces excessus, uerum tua quoque negligentia sit plectenda.



Pelagius Ioanni comiti patrimonii, post cetera.

.


Gloria igitur uestra secundum bonitatis consuetum morem, filio nostro Luminoso presbytero solatia in prefato itinere, quibus tute ad destinatum locum peruenire ualeat, subministret. Sed et commendare eum dignemini illic hominibus uestris, ut etiam ibi uestris fultus auxiliis, iniuncti sibi negotii facilius possit terminum recipere.



Pelagius Anilano comiti, post pauca.


Petrum filium nostrum apostolice sedis presbyterum ad corrigenda ea que in questionem ueniunt duximus dirigendum; faciliorem omnium causarum futurum esse iudicantes exitum, si illum ab apostolica contigisset publice sede transmitti, qui et rei  merito, et pro caritatis uinculo potestatis publice iuuaretur auxiliis. Sic enim et canonum et legum statuta nos admonent ut et doceantur humiles et superborum spiritus comprimantur. Quia nonnunquam mentibus desperatis et doctrina sine potestate contemnitur, et dominantis uim habere creditur potestas sine ratione doctrine. Huic autem, ut possint ea que iussa sunt facilius Domino adiuuante compleri, Proiectum notarium sedis nostre adiungendum esse credidimus, ut participato consilio, que rationabilia sunt exsequi non morentur. Salutantes igitur paterne caritatis alloquio, ut predictis in omnibus que uel ad ecclesiasticam unitatem, uel ad correptionem excessuum pertinent, feratis auxilium postulamus.



Pelagius Elpidio Catanensi episcopo, inter cetera.



Sicut unumquemque clericorum tuorum ecclesiasticis utilitatibus uel dispositionibus dilectionis tue pro eadem Ecclesia usque ad iustitie legumque rationem procedentibus fideliter obedire prospexeris, ita dilectionis tue effectu continuas secundum fidem diligentiamque suam uniuscuiusque merita prosequendo.



Pelagius Laurentio episcopo Centumcellensi.

Principali deuotissimorum militum, qui illic in ciuitate Centumcellensi consistunt, relatione ad nos directa sacram insinuant se clementissimi principis impetrasse, que eis presbyterum, diaconum, et subdiaconum fieri debere precepit. Ideo hortamur dilectionem  tuam ut personas ipsas uideas, et diligenter inquiras, ne aliquid contra canones commisissent; et si eos inculpabiles repereris, et uite ipsorum laudabile testimonium uideris, ueniente mediana septimana Pasche, si Dominus uoluerit, et si uixerimus, unumquemque per officia que prediximus promouere non differas. Caueat sibi presbyter ille nunquam se sine nostri et tui nominis recitatione sacra mysteria celebrare



FRAGMENTA EPISTOLARUM PELAGII I.




Pelagius Melleo subdiacono, inter cetera [1 1Kb] .


Notariorum sedis nostre insinuatione didicimus, nullius indictionis a tempore quo tibi primum Ecclesie patrimonium constat esse commissum, usque hactenus ratiocinia sunt decissa, et ea sint necessario dispungenda, ut quid ecclesiasticis utilitatibus debeatur, uel quid a quoquam usurpatum sit, fidei inspectione cognoscere ualeamus; et tu, uel heredes tui in futuro tempore securitate plenaria communiti, nullas possitis inquietudines sustinere.



Pelagius Mauro episcopo Prenestino, inter cetera.

Didicimus de patrimonio Hiluiade annis quidem de prima, secunda et tertia indictionibus, Ampliato quondam presbytero et Stephano diacono uices pontificis  in urbe R. agentibus, quod exegisti fide media persoluisse. De quarta uero indictione secundum ordinationem filii nostri uiri religiosi Narse sacri palatii filiis nostris Dulcitio, Felici atque Spanni presbyteris, quod exactum fuerat, intulisse. Superuenientibus uero nobis et per Dei gratiam ordinatis intulisti de eodem quarta indictione. Et infra. Ideoque supplicante dilectione tua ex omnibus suprascriptis preteritis uI indictionibus fraternitatem tuam hac securitate credidimus muniendam, ut nulla caritati tue in posterum a quolibet calumnia moueatur.



Pelagius Narse patricio Anagnosticon, inter cetera.

Bene nouerit excellentia uestra nos habentibus duntaxat hominibus, et nullam nec necessitatem parentibus  res dare pauperum nulla ratione presumere: quia neque hoc uobis placere nouimus, neque hoc nostro esse officio conueniens iudicamus.



Pelagius Boetio prefecto pretorio Africe, inter cetera.

Romana, cui Deo auctore presidemus, Ecclesia, post continuam 25 et eo amplius annorum uastationem bellicam in Italie regionibus accidentem, et pene adhuc minime discedentem non aliunde nisi de peregrinis insulis aut locis clero pauperibusque, etsi non sufficiens, uel exiguum tamen stipendium consequitur.



Pelagius Iuliano episcopo Cingulano.

Constat dilectionem tuam intulisse rationibus Ecclesie  ex prestatione massarum, siue fundorum per Picenum ultra 11 positorum, quod cure commissum est, de indictione uII, filio nostro Anastasio argentario, et arcario Ecclesie nostre auri solidos 500. Notaui  die III cal. Augusti post consulatum Basilii uiri clarissimi.



Pelagius Dulcitio defensori, post quedam.

Preterea rationes nobis nescio quas Grecorum more fucatas de uI indictionis pensionibus direxisti, suggerens te per 50 solidos, et pro aliis 60, a diacono uarino, et nescio quo alio casas recollegisse. Et cum tibi cotidie hinc et inde accrescant predia, tu nobis de pensionibus angustias generas. Non tibi sufficit, quod te a notariis et aliis diuersis officiis . . . . . uix te liberare potuimus, etc.



Pelagius uito defensori, inter cetera.

Ideoque presenti tibi iussione mandamus, ut curam ipsis patrimonii peragere non omittas; sciens quod nos a te iam, et reliquam uI indictionem, et omnes  singularum deinceps indictionum a uII exigemus pensiones ut secundum morem et emittas in scrinio cautionem, et breuem eiusdem patrimonii possis accipere.



Pelagius Melleo subdiacono

.

Dulcitia, Ecclesie nostre famula, Tarpeiana massa consistens, huiusmodi querelam suam nostris sensibus intimauit, dicens, quod posteaquam eam, marito suo defuncto, contigit uiduari, Celerinus quidam nomine, ex ancilla  Ecclesie procreatus, diuersis blanditiis atque suasionibus prefate mulieris animos inclinando in suo curasset afficere consortio, ex qua etiam filium procreasset. Nunc autem post coniunctionis sue non paruum tempus,  quippe iam nato et educato filio, nullis  rationabilibus causis exstantibus, eamdem mulierem deseruisse, atque in eam prosiluisse contumaciam, ut ad declinandam seruitutem debitam, curialis sibi nomen audeat usurpare; qui et primam in Ecclesie possessione genitam ex colonis Ecclesie habuisse memoretur uxorem, ex cuius peculio quemdam agellum dicitur hactenus detinere: sed et alia non pauca in suo fertur habuisse peculio. Quapropter experientia tua, presentis iussionis uigore suscepto, eodem desento  Clarentio cause totius ueritatem diligente agnoscens, que de memorati persona seu rebus ecclesiastica requirit utilitas, exsequatur; et si eum de ecclesie ancilla genitum, uel alio modo legitimo iuri Ecclesie constat Ecclesie obnoxium reperire  cum omnibus rebus suis in massam Ecclesie festinet reuocare; et ei prefatam mulierem, quam sibi ipse asciuit, in consortium sociare, nullatenus habituro de cetero eam relinquendi licentiam.



APPENDIX AD EPISTOLAS PELAGII PAPAE I. EPISTOLA XuI  [1 1Kb] . Patrem et Filium unum esse Deum probat.


Pelagius episcopus uigilio episcopo salutem.

Gaudeo fidei deuotione, quod religiosum studium et diuinum officium dignanter impendis , et maxime quod fidei inimicos emularis, apostolice sedis querens exempla. Didici sane tam per latorem litterarum tuarum, quam et per litteras tuas, quod sint quidam penes uos qui dicentes garriunt, qualiter Pater et Filius unus potest esse Deus , cum preter Patrem alius non sit Deus qui dicatur ingenitus atque inuisibilis. Hi sane, si scirent donum Dei, et uere fidei regulas intelligerent, nequaquam talia mussitarent. Sed quia non habentes mundum cor, quo uidere secreta Dei et intelligere mysteria ualeant diuina, mundanda sunt prius corda eorum per penitentiam, ut intelligere postmodum et capere lumen ueritatis possint:  quibus tamen, ad eorum ac multorum illuminationem, corrigendo talium errorem, apostolica auctoritate respondendum est ita: Quomodo uos Patrem et Filium unum profiteri non uultis? Eos enim nos unum et uerum Deum a prophetis et apostolis ostendimus predicatum, a quibus etiam Spiritum sanctum credimus non esse discretum, Isaia propheta dicente: Ego sum Deus, et non est alius preter me . Et: Per memetipsum iuro quia exiuit ex ore meo ueritas, et sermo meus non auertitur [reuertetur], quia mihi inclinabitur omne genu, et omnis lingua iurabit per Dominum, dicens: Iustitia et gloria ad eum ueniet. Et ut hoc in testimonio Patrem simul et Filium cognoscas fuisse, Paulum audi dicentem: Ut in nomine  Iesu omne genu flectatur celestium, terrestrium et infernorum; et omnis lingua confiteatur quia Dominus iehsu Christus in gloria est Dei Patris omnibus . Quod si iste Filius minor est Patre suo, ergo minorata est gloria Patris in Filio. Et ubi est quod in Salomone Scriptura loquitur dicens:  Sicut etiam in conspectu eorum  magnificatus es in nobis, ita in conspectu nostro magnificaberis in illis, ut cognoscant te sicut et nos cognouimus, quoniam non est Deus preter te, Domine ? Diligenter attende, et agnosce Filium esse, qui magnificabitur in iudicio, dum uenerit uiuos et mortuos iudicare.

Item Isaias: Audite, domus Iacob, et residuum domus Isrel, qui egredimini ex utero meo, et erudimini a puero usque ad senectutem. Ab initio ego sum, et quousque senescatis, ego sum. Ego uos feci, et ego sustineo. Ego remittam, et ego suscipiam, dicit Dominus . Et iterum: Ego sum Dominus Deus, et preter me non est alius Deus, annuntians nouissima priusquam fiant, et statim consummata sunt . Item alibi: Audi me, Iacob et Isrel, quem ego feci. Ego sum Dominus Deus tuus, et non est alius preter me. Item alibi: Ego sum Dominus Deus tuus, primus, et ego nouissimus, et in ea que superuentura sunt in  nouissimo, ego sum . Item alibi: Ego sum Deus qui te creaui, qui te adiuui, et communiui dextera mea . Et unitatem Patris et Filii assignans, loquitur dicens: Ego testis uester, dicit Dominus Deus, et puer meus, tu quem ego elegi; ut sciatis et credatis quia ego sum. Ante me non fuit alius Deus, et post me non erit . Unum heretice elige e duobus: Aut fatere Patrem et Filium unum Deum, aut si solum Patrem Deum esse contendis, ergo tibi Dominus iehsu Christus Dei Filius non erit Deus, quia scriptum est: Ante me non fuit alius Deus, et post me non erit . Si secundum te ita est, cur Apostolus talia predicat, et eumdem Filium,  Deum super omnia benedictum insinuat? Quorum patres  ex quibus Christus secundum carnem, qui est super omnia Deus benedictus in secula . Item Isaias dicit: Dominus Deus Isrel qui liberauit eum de Aegypto. Ego sum primus, et ego post hec, et preter me non est Deus, sicut ego sum, qui stet et uocet et preparet mihi, ex quo hominem feci in seculo . Item alibi: In te est Deus, et nesciebamus: Deus, et non est alius Deus preter te. Tu enim es Deus, et nesciebamus Deus Isrel saluator . Unus Deus non sunt Pater et Filius? Quis est hic Deus in quo esse dicitur Deus, preter quem alium Deum non esse propheta sepenumero singulari protestatur? Et Ieremias: Hic Deus noster, ait, et non applicabitur alter ad eum, qui inuenit omnem scientie uiam et dedit eam Iacob puero suo, et Isrel dilecto suo. Post hec in terris uisus est, et inter homines conuersatus est . Et in Salomone : Miserere nobis, Deus omnium, et ostende nobis lumen miserationis, et immitte timorem  tuum super gentes que non exquisierunt te, ut cognoscant quia non est alius Deus nisi tu . Item ibi: Domine Deus Isrel, non est tibi similis in celo sursum, neque in terra deorsum . Et psalm. XuII: Quoniam quis Deus preter Dominum, aut quis Deus preter Deum nostrum? Et in Genesi: Et pluit Dominus a Domino ignem et sulfur super Sodomam et Gomorrham, et euertit ciuitates illas . Si solus Pater Deus est, qui pluit ignem et sulfur a Domino, ut supradictas ciuitates euerteret, queso, responde. Et in Deuteronomio: Dominus solus deducebat eos, et non fuit cum illis Deus alienus . Et Paulus apostolus: uerus Deus, qui iustificat circumcisionem ex fide, et preputium per fidem . Et ad Corinthios: Deus erat in Christo, mundum reconcilians sibi. Et iterum: Non est Deus nisi unus . Et ad Galatas: Mediator autem unius non est; Deus autem unus est . Et unitatem Patris et Filii et Spiritus sancti monstrans, Ephesiis  scribens ita confirmat: Sufferentes inuicem in caritate, solliciti seruare unitatem spiritus in uinculo pacis. Unum corpus et unus spiritus, sicut uocati estis in una spe uocationis uestre. Unus Dominus, una fides, unum baptisma, unus Deus . Si enim predicti heretici unitatem fidei uoluerint simplici corde recipere, ex hoc iam testimonio in uno spiritu possunt simul Patris et Filii unitatem condiscere. Patrem igitur  genitum proprie positum nec legere possunt penitus, nec probare. Sed quia idipsum fides exigit Christiana, absque ulla dubitatione ingenitus creditur qui tamen, secundum seriem Scripturarum, in Filio a se genito uisus esse monstratur. Apostolus uero Paulus missionem Filii Dei in Spiritu sancto longe ante conspiciens , Romane Ecclesie scribens, hec testatus est, dicens: Quod enim impossibile erat legi, in quo infirmabatur per carnem, Deus Filium suum misit in similitudinem carnis peccati, et de peccato damnauit peccatum in carne, ut iustitia legis  impleretur . Cernisne, quoniam Filius non secundum deitatem a Patre missus est, sed secundum carnem, quam clementer et pie pro nobis assumere non dedignatus est? Nam quod semetipsum, exinanita maiestatis sue potentia, idem se Filius miserit, Apostolus contestatur, dicens: Semetipsum exinaniuit, formam serui accipiens. Humiliauit semetipsum, factus obediens usque ad mortem, mortem autem crucis . Et Isaias: Non legatus, neque angelus, sed ipse Dominus ueniet, et saluabit eos . Item ibi: Palam apparuit non querentibus me . Et in Ieremia: Dereliqui domum meam, dimisi hereditatem meam, et ueni, et factus  sum illis in opprobrium . Et in Michea: Ecce Dominus ueniet, et commouebuntur montes sub eo . Et in Zacaria: Gaude et exsulta, filia Sion, quia ecce ego uenio, et commorabor in medio tui, dicit Dominus . Et Apostolus ad Timotheum: Fidelis sermo et omni acceptione dignus, quia iehsu Christus uenit in hunc mundum peccatores saluos facere . Et Malachias: Ecce subito ueniet in templum suum Dominus quem uos queritis, et angelus testamenti quem uos uultis . Et in Euangelio: Non ueni uocare iustos, sed peccatores in penitentiam . Item: Quid nobis, et quid tibi, Iesu Fili Dei? uenisti ante tempus perdere nos ? Idem ibi: uenit Filius hominis querere, et saluum facere quod perierat . Ibi item: Ego ueni, ut uitam habeant, et abundantius habeant . Item ibi: Nemo ascendit in celum, nisi qui descendit de celo Filius hominis, qui est in celo . Nunquid in his tantis ac talibus testimoniis, quibus se Filius Dei a semetipso uenisse, dum [F. leg.  non loco dum] manifestum est eum qui carnem nostram dignanter assumpsit, uoluntarie et non ab alio missum, aduenisse? Nam qui in Patre manens, ubique potentia sua consistit, qui in Patre mitteretur, omnino  non habuit. Scimus enim quoniam nulla pars celorum ac terre a conspectu Patris excipitur, ubi secundum eos a patre Filius mitteretur. Interim uero det operam  tua dilectio , ut omnibus Ecclesie filiis innotescat, quid contra impium sensum euangelicam doctrinam et apostolicam predicemus: quia licet plene, que semper fuisset atque esset catholicorum sententia, scripserimus, tamen nunc quoque ad confirmandas omnium mentes non parum exhortationis addimus. Memor enim sum me sub illius nomine Ecclesie presidere, cuius a Domino Iesu Christo est glorificata confessio , et cuius fides omnes quidem hereses destruit, sed maxime impietatem presentis erroris expugnat. Et intelligo aliter mihi non licere quam ut omnes conatus meos ei cause, in qua uniuersalis Ecclesie salus infestatur, impendam. Ne autem aliqua negligentie occasione scripta nostra ad uos non potuerint peruenire, exemplaria eorumdem nunc mittenda credimus, ut nullo modo fidei quam defendimus, predicatio  uestre doctrine notitie subtrahatur. Data quinto nonas Maii, Ioanne et Narsete [a 1Kb] uiris clarissimis consulibus 1 1Kb] .




ANNO DOMINI DLX.
MAGNUS AURELIUS CASSIODORUS SENATOR, uIuARIENSIS ABBAS.





epistola dedicatoria.

ILLUSTRISSIMO uIRO MICHAELI LE TELLIER FRANCIAE CANCELLARIO.

Cum publicandi libri omnes ad te, tanquam ad sortis sue arbitrum, communi lege referantur, uir illustrissime, unus omnium suo quasi iure securus, absque uenie prefatione in sinum tuum conuolat Cassiodorus Senator, qui dudum in animum tuum totus penetrauit, illapsus, transfususque est. Hunc quippe decursi honorum gradus, inculpati mores, uite genus, gratia principis ac uulgi studium ita similem tui effecerunt, ut qui Cassiodorum laudauerit, Tellerium laudare uideatur. Is primum ab Odoacre rege comitiue priuatarum ac sacris largitionibus; tum a Theodorico uariis prouinciis, dein pretorio prefectus, eidemque ab epistolis, secretis et mandatis; patriciatus demum et consulatus honorem promeruit. Quid horum omnium aut sub Ludouico Iusto non expleuit, aut sub Ludouico Magno non pretergressus est Tellerius? Uterque porro non fragili felicitate prouectus, fortune ludo ad apicem fascium repentinis  successibus euolauit: sed, ut crescere uirtutes solent, ad fastigium preconii conscendit gradibus dignitatum . In Cassiodoro incorrupta fides, animus recti tenacissimus, prudentia singularis uiguere: in Tellerio summa hec omnia. In ambobus uirtus in dies honoratior, fama non arte quesita, non uaria, sed semper et ubique sibi constans. Et quidem ea equitate commissa sibi munera gessit Cassiodorus, ut quisquam de illo contraria submurmurare nescierit, sed derogare cupientes uicerit integritas actionis . Idem uero de Tellerio dictum puta, cui nunquam dentem infigere ausa est inuidia etiam morosior. Illius labore actum est, contestante Athalarico, ne laboraret imperium; et cum nouitas regni multa posceret ordinari, esset solus ad diuersa sufficiens, hunc dictatio publica, hunc consilia regis poscerent . Hic apertus esset de Tellerio dicendi locus, si funestissima illa Gallie tempora, quibus incumbentem regno perniciem prudentia et consiliis suis strenue amolitus est, in memoriam reuocare iam liceret. Denique si Cassiodorus Theodorici ore laudatus est, uti summa temporum laus ; Tellerius a rege Christianissimo tanto nobiliora reportauit elogia, quanto Ludouicus Magnus Theodoricum antecellit.

Imus in compendia laudum tuarum, uir prestantissime, non ut ex Cassiodori comparatione illustrior euadas, sed ut ille ex te fiat ornatior. Diceret alius te Cassiodoro iustiorem, prudentiorem, sapientiorem, ac prestantiorem esse: mihi satis fuerit te dicere nostri temporis, id est Ludouici Magni Cassiodorum. Hunc modum exigit modestia tua, si tamen is modus est regi maximo usque adeo placuisse. De una hac uirtute cum Cassiodoro, ne tibi inferior existimetur, tu ipse ultro contenderes. Et uero hoc precipuum est ornamentum uirtutum tuarum, uir integerrime, que in aliis fuerint humane, morales, politice: in te sunt  penitus Christiane. Patere ut ita de te sentiat ac predicet aula, populus, propria familia. Hanc primum aggressus es cercere intra modestie leges: quod plerisque haud minus arduum ait Tacitus, quam prouinciam regere. Deinde tu ipse in publico pompam fugere, ostentationem, plausum: quo nichil efficacius ad promerendam augendamque famam. Insuper ad auctorem et ducem ut minister, illustria facta tua referre didicisti; procul ab emulatione aduersus collegas, procul a contentione aduersus alios. Inde procedit illa in omnes comitas, humanitas sine supercilio grauis, sine fastu uenerabilis: ut Tellerii animus, non secus atque domus, uniuersis patere uideatur. Hinc factum est, ut que aliis fere emulos excitat dignitas summa, omnium animos, studia et plausus amplius ad te conuerterit. Et certe quis inuidie locus ubi modestie ac beneficentie totum impenditur? Imo maiora sibi de se fecit optari, qui intra modestie terminos magna cohibuit . Electionem tuam a rege tam sapienter factam mox prosecuta est omnium ordinum acclamatio. Tu solus tibi ipsi quasi uim inferebas ad obsequium principis, cum tibi tantum non deprecanti summus cancellarii honos delatus est. Hic erit, inquiebas, supremus titulus honoris breui morituro ab optimo principe appositus. Imo uero hec erit meritorum amplissima seges, que uirentem senectam in iuris publici utilitatem exerceat, que non tuam, sed summi per te officii augeat dignitatem. Nihil enim Tellerio  addit honor iste, nisi nouum Ludouici Magni suffragium, nisi supremam modestie coronam. Nimirum, ut Cassiodorus, ita semper fuisti moderatus in prosperis , ut nullo unquam rerum feliciter procedente cursu, nullo popularis aure afflatu elata sit grandis anime tue equalitas et constantia.

Agnoscis, opinor, uir illustrissime, in Cassiodoro imaginem tui; quinetiam te dissimulante agnoscunt omnes. Unum est tamen, ut alia preteream, in quo Cassiodorum uicisti. Eius quidem genus, Theodorico teste, in utroque orbe preclarum fuit; et gemino senatui decenter aptatum, tanquam duobus luminibus oculatum, purissima claritate radiauit . At Cassiodoro ipsi defuit prolis gloria, que traducem parentis prudentiam ceterasque uirtutes cum sanguine transmitteret ad posteros. Tu uero, uir clarissime, gemino senatui geminam prolem in utroque orbe suppeditas, alteram sacro, politico alteram. Hi gemini sunt oculi, quorum alter diuina speculatur et sacra regit; alter humana circumspicit ac dirigit. Hi sunt quos non sera, sed preoccupata manet glorie uirtutumque tuarum hereditas, non prerepta parenti, sed amplificata

Sed uicissim unum est in quo Cassiodorum te feliciorem  ac superiorem existimas, uir prestantissime, quod ille in uiuario suo tandem impetrauerit secessum a publicis  curis: quod tu ipse in Cauilleo rure pretendebas. At quando alio Deus te uocat, sequere modo, ac uiue regno, uiue tuis, uiue omnibus. Hactenus, ut ille, ornasti conscientie integritate palatia : nunc iustitie tribunalia equitatis tue luce illustra et repurga. Quod superest, ordinem nostrum, congregationem, inquam, nostram, ut soles, ut toties probauimus, amare ac fouere perge. Ille ipse Cassiodorus, qui tibi huius facti auctor et exemplum, idem per me in integrum restitutus sub auspiciis tuis, uir illustrissime, erit grati animi erga te nostri perpetuum monumentum. Ita meo, ita omnium nostrum nomine uoueo.


 Tibi addictissimus et obsequentissimus seruus.


FR. IOANNES GARETIUS, congregationis Sancti Mauri monachus.


Rothomagi e monasterio Sancti Andeni, cal. Ianuar. an. 1679.





PRAEFATIO IN NOuAM CASSIODORI OPERUM EDITIONEM.

 Habes hic, beneuole lector, operum omnium Magni Aurelii Cassiodori Senatoris nouam editionem, quam quidem dum aggredimur, noua cur dicatur, a nobis necesse est paucis edisseri. 1o Nullus ante nos singulas celeberrimi scriptoris lucubrationes que hactenus reperiri potuerunt, in unum corpus redegerat, quas perquisitis summa cum diligentia codicibus manuscriptis, et reseratis eruditorum scriniis collegimus. 2o Plura, que desiderabantur in editis operibus ex antiquioribus manuscriptis probate fidei restituimus: integras nonnunquam paginas dedimus, hiulca suppleuimus, mendosa fedeque corrupta ubique operum uel amanuensium inscitia, uel preli uitio  sic emendauimus, ut interdum, neglecto prorsus contextu impresso, solis codicibus nostris manuscriptis adherere necessum fuerit. In toto tamen opere margines onerauimus diuersis quibusdam textibus [* 1Kb] , qui licet dubii, probi censeri possent ab equo lectore. Tertio denique noua dicitur presens editio, cui de nouo quedam opera nunquam edita adiecimus.

Quod attinet ad librorum seu tractatuum seriem, quam hic, lector, uides, totum opus digessimus in duos tomos, quorum primus omnia complectitur que Senator noster politicus et historicus exarauit; alter ea continet que auctor in sacram Scripturam edidit, et libros de Diuinarum et humanarum litterarum Institutionibus, ac tandem eum quem de Anima librum inscripsit.

Sed ne lectorem lateant que sui iuris iam esse  uolumus, de singulis pauca proloquemur. Inchoamus ab opere insigni uariarum, quod duodecim libris absoluitur. Congeries est uarii generis epistolarum quas sub regibus Gothis Theodorico, Athalarico, Thรฉodahato, uuitige, et eorum nomine frequens scribebat; et quas ipse, dum munere prefecti pretorio sub illis regibus fungeretur, suo nomine dirigebat. Ibi etiam uarie habentur formule dignitatum sub illa Gothorum monarchia concedendarum. Hoc scribendi genere famam sibi conciliauit apud omnes Aurelius noster; licet querantur nonnulli styli barbariem rerum dignitatem et regii nominis maiestatem non assequi. Reclamant alii, nec denegant Cassiodoro suos scribendi lepores; neque diffitebitur uel ipse rigidus aristarchus nullibi reperiri tantum ingenii acumen, tot pondera rationum, tantam sententiarum  grauitatem, tam multiplicem uarie eruditionis copiam, ac refertissimum utriusque sapientie penu, quam apud clarissimum Senatorem nostrum. Is enim licet eam non exhibeat styli uenustatem et elegantiam, que cum imperii Romani maiestate uigebat sub Augusto, ea tamen pollet in etate rudi, et sub regibus barbaris, quam iure mireris, et cui melioris note scriptores merito suffragantur.

Singulas horum librorum editiones, quotquot nacti sumus, percurrimus, easque omnes cum pluribus uarie senectutis codicibus et contulimus, et ex iis  emendauimus. Auxilio potissimum fuere manuscriptus codex S. Audeni, sed in quo desiderantur libri u, uI et uII, et antiquissime membrane S. Remigii Rhemensis; in quibus tamen preter quatuor priores libros, ceteri desunt. Habuimus etiam e bibliotheca nostra horum librorum editionem a Mariangelo Accurtio anno 1533 euulgatam, quam uir clarissimus et doctissimus Claudius Grulartus supremi Normannie senatus olim princeps cum exemplari celeberrimi Cuiacii Biturigibus contulerat. uerum cuius note fuerit is Cuiacii codex diuinare non possumus, cum ea tantum in libri nostri fronte inuenerimus uerba, Grularti manu sic exarata: Contuli Biturigibus, nonis  Nouembris 1575, cum exemplari clarissimi uiri D. Cuiacii. At quidquid tandem fuerit illud Cuiacii exemplar, plurimas sane et optimas tum castigationes, tum obseruationes suppeditauit nobis Grularti liber, quas quidem qui legerit, quantum editionis nostre textus et notas illustrauerint facile ipse perspiciet. Eas porro animaduersiones an Cuiacii exemplari, an Grularti potissimum ingenio et curis debeamus, cum nobis hactenus non constiterit, singulas sub utriusque nomine suis quibusque locis attexendas esse censuimus. Nobis denique imprimis adfuit doctissimus uir Franciscus Iuretus, cuius notationes et diuersas ad fidem plurium manuscriptorum codicum in uariarum libros lectiones, ipsius Iureti manu conscriptas humanissime transmisit ad nos uir perillustris D. Bouhierius in supremo Burgundie senatu  preses infulatus, et Iureti scriptus heres.

Iam uero eas omnes quotquot ab eruditis uiris habuimus in hos libros obseruationes in fine cuiusque epistole subiunximus, ut uno ueluti conspectu omnia cernere possit lector eruditus. Ibi ergo ea iterum uidebit, que iam publici iuris fecerant Fornerius et Brosseus; sed non sine emendatione aliqua, iis enim adiunximus Iureti notas uaria eruditione conspicuas, quibus Senatoris nostri uerba et sententias non tantum illustrat, sed castigat etiam ipsas Fornerii animaduersiones, pluresque ab eo cum iurisconsultorum, tum aliorum auctorum uitiose allatas auctoritates uel corrigit, uel restituit.

Quidam male feriati ad singulas Cassiodori epistolas summaria seu synopses premisere, sed tam pingui Minerua et perfunctorio conatu, ut plures sint  qui opinentur illos uel eas non legisse, uel sensum earum assecutos non esse. Nobis intentior cura fuit, ut minus aberraremus a scopo, editis lemmatibus aliis, que lectorum censure libenter subiicimus.

Ne quid deesset huic editioni uariarum, que difficilia, subobscura, nec cuiquam facile peruia putauimus, explanare nobis cure fuit. Exhibemus item notitiam dignitatum, locorum, fluminum, et id genus plurium, que notatu dignissima eo in opere inueniri possunt. uerum ne nimia foret huius uoluminis moles, separatim curret tantillum hoc opus nostrum,  postquam huic nostre editioni manum ultimam admouerimus. [* 1Kb]

uariarum libros proxime sequitur Historia, que ideo Tripartita dicta est, quod eam ex tribus Grecis auctoribus, Socrate scilicet, Sozomeno, et Theodoreto in uno corpore duodecim libris collegisset Cassiodorus: Quos nos, inquit Senator noster , per Epiphanium Scholasticum Latino condentes eloquio, necessarium duximus eorum dicta deflorata in unius styli tractu, Domino iuuante, perducere, et de tribus auctoribus unam facere dictionem. Et ne quempiam res indistincta turbaret, per uniuersum textum operis titulos se apposuisse dicit. Nec alium eo in opere scopum sibi fuisse testatur, quam ne historia hec ab iis auctoribus mirabiliter, ut ait , conscripta, monachis suis uiuariensibus deesset: Ne, inquit, insultet se habere facunda Grecia necessarium, quod uobis iudicet esse subtractum.

Scimus B. Rhenanum in Epiphanii uersionem  acerbe et contumeliose inuehi , eique Greci ac Latini sermonis imperitiam obiicere, cuius oscitantiam et typographorum menda pertesus, non sine supercilio monet plura se castigasse, deleuisse, suppleuisse. Sed quam parum iusta sint illius in interpretem conuicia fatebitur omnis qui nostram hanc editionem ad fidem manuscriptorum sincere reductam cum ascititiis Rhenani contulerit. Mirabitur fortasse eum nichil ut plurimum emendasse quam uerba quedam, que cum barbarismos et solecismos esse iudicaret, fastidio quodam delicatissimo bilem ipsi et stomachum mirum in modum commouerant. Non diffitemur Epiphanii uersionem pure Latinitatis parum, barbariei Gothice plurimum habere: sed non ita fede aberrauit, ut ob barbaricas nenias, et incultum sermonem tota periret operis facies; sicut eamdem ob causam ceteros Gothorum scriptores de medio tollendos nemo iure dixerit. Quapropter litteratis omnibus,  quibus semper antiquior fuit auctorum quam interpolatorum lectio, gratum fore putauimus, si totum quale est Cassiodori Senatoris et Epiphanii opus in pristinam integritatem restitueremus; maxime cum a doctissimi ualesii uersione paucissimis in locis sensu discrepet, nec eum infeliciter interprete nostro suis in obseruationibus non semel usum fuisse uideamus.

Huic itaque editioni reformande suppetias tulit antiquus codex monasterii B. Marie de Lyra quadringentorum plus minusue annorum optima manu exaratus. Nec minus profuit alter ms. S. Theodorici prope Rhemos, qui sexcentorum circiter annorum characterem prefert. Dissimulare non possumus in his manuscriptis codicibus eos inueniri loquendi tropos, quos barbarismos et solecismos uocauit Rhenanus; sed benignius condonandi sunt Latino interpreti apud Gothos, et Gothis scribenti, qui forsitan ut Grecam phrasim melius redderet, uerbum e uerbo exprimi debere arbitratus est.

 Utilissima sane foret Rhenani opera, si quomodo Epiphanii Latinitatem, ita librariorum uitia castigauisset; constat enim multa in hos libros irrepsisse menda, que fucum faciunt lectoribus, difficultatesque non modicas ingerunt. Plura conamur manuscriptorum codicum auxilio emendare: fatendum tamen duobus precipue in locis nos diu multumque hesisse, quod opere pretium est lectori semel explicare. Primus occurrit tot eruditorum disputationibus celeberrimus Tripartite locus lib. IX, cap. 38, ubi hec legimus: Romani enim tres ante Pascha septimanas preter sabbatum et dominicam sub continuatione ieiunant. Manuscriptus autem codex Lyrensis et uetus editio que ex aliis codicibus mss. prodiit, non tres, sed sex hebdomadas habent. uerum an ea lectio a nobis admittenda esset hactenus addubitauimus, cum summe eruditionis uiri nullum ibi in Tripartita mendum arguant; sed uel Socratis errore, uel historie  illius scriptoris oscitantia peccatum fuisse plurimi suspicentur. Re tamen serio diutiusque perpensa manuscripti nostri et ueteris editionis lectionem textui nostro inseruimus; ad quod non utriusque tantum auctoritas nos induxit, sed grauiores profecto rationes. 1o Quod sex hebdomadarum ante Pascha ieiunium Socratis tempore Rome fuisse obseruatum egregie probauerint doctissimi quamplures. 2o Totidem hebdomadis a Romanis ieiunatum luculenter docet Cassiodorus noster in explicatione tituli psalmi XL, ubi ait: Quadraginta diebus S. Moyses ab escis corporeis temperauit . . . Eodem modo Elias . . . Ipse quoque Dominus totidem diebus ac noctibus ieiunauit, ut nobis formam beate purificationis ostenderet. Quadragesime quinetiam ipsius docemur exemplo. Premittitur tempus abstinentie, ut dilutis sordibus peccatorum, ad Resurrectionem Domini puris mentibus accedamus. Non ita sane de quadraginta dierum ieiunio loqueretur Cassiodorus, si Socratis tempore tribus tantum hebdomadis, exceptis sabbato et dominica, id est si  quindecim tantum diebus ante Pascha Romani ieiunassent; uixerat enim cum plurimis qui Socratis etate Rome floruerant, a quibus non indubitanter acceperat qualis tum apud Romanos foret quadragesimalis ieiunii obseruatio. 3o Certo certius constat eo in Tripartite capite agnoscendum aliquod scriptoris erratum, quod nec ipsi diffitentur heterodoxi; nam post superius allata uerba: Romani tres ante Pascha septimanas preter sabbatum et dominicam sub continuatione ieiunant, ista deinde leguntur: Rome sabbata uniuersa ieiunant, et a fortiori Quadragesime tempore. Quis ergo sciat an etiam sex, non tres hebdomadas ibi olim a Cassiodoro scriptum fuerit, quod sit postea antiquariorum uel dolo, uel incuria mutatum.

Scimus equidem doctissimum Quenellium implicatissime difficultatis nodum soluisse , cum in Socratem hominem Grecum longe ab urbe Roma dissitum, et falsis rumusculis deceptum, errorem omnem refundit, quem a Cassiodoro  exscriptum ait, non malitiosi animi uitio, sed expositoris officio, cuius cum ibi munus obeat, omnia Socratis uerba bona fide reddere debuit. Huic prestantissime obseruationi, qua Senator noster ab omni labe purgatur, libenter acquieuissemus, nisi tantillus nos adhuc retineret scrupulus. Non enim expositoris solummodo, sed, ut ipse ait, defloratoris prouinciam suscipit, id est, ex tribus auctoribus alia ab uno, alia ab altero, uel assumendo, uel reiiciendo, continuatam scribit historiam. Id certe iis que ex eo supra retulimus uerbis aperte significatur, et adhuc planius ex eadem Tripartite prefatione: Nos autem, inquit, eorum relectis operibus, et unumquemque cauta mente tractantes, cognouimus non equaliter omnes de unaquaque re luculenter ac subtiliter explanasse: sed modo hunc, modo alterum aliam partem melius expedisse. Et ideo iudicauimus de singulis dictoribus deflorata colligere. Si ergo ea tantum que meliora censebat collegit, nichil quod falsum esse putauerit, scripsisse dicendus est.

 Fateor equidem multa scitu dignissima ibi apud Socratem haberi, que monachos suos docere uoluerit Cassiodorus. At id sane absque ueritatis dispendio aliter prestare poterat, uel scilicet pretermisso Socrate, ut alibi sepius, a Sozomeno, qui de iisdem rebus agit, nec tamen de Romanis loquitur, uerba mutuando; uel saltem si Socratis uerbis uti uellet, ea paucissima, que de Romano ieiunio loquuntur, silere poterat; quod et eum alibi fecisse, uel ex eo solo, quem mox afferemus Sozomeni loco, constabit. Que cum ita sint, non temere forsan quis eorum subscriberet opinioni, qui corruptum fuisse Tripartite locum suspicabuntur. Nostras tamen coniecturas eruditi lectoris iudicio lubentissime permittimus; sicque eam lectionem, que tres hebdomadas habet, in marginem reiecimus, non ut respuatur a quoquam, sed ut eam quisquis ueriorem probauerit sponte amplectatur.

 Eadem profitemur de alio Tripartite loco, nimirum in cap. 39 eiusdem libri, ubi sic ex Sozomeno habetur: In qua Ecclesia, id est Romana, neque episcopus, neque alter quisquam coram populo docet; id falsum esse plerique doctissimi contendunt, neque certe quomodo uerum esse possit uidemus. Sed qui fieri potuerit ut ea que precedunt et subsequuntur pretermiserit Senator, et illa tantum exscripserit, que falsa esse constantissime nouerat? Sic enim post Cassiodori uerba mox citata prosequitur Sozomenus: Sed apud Alexandrinos solus ciuitatis Alexandrine episcopus concionatur, quam consuetudinem, cum antea non fuisset, introductam esse ferunt, ex quo Arius presbyter de doctrina fidei disserens noua dogmata inuexit. Hec omnia, non tamen plura omittit Cassiodorus. Cui ergo probabile uidebitur Italum Italis, abbatem monachis suis scribentem ea que Rome fieri falso putabantur, ex auctore Greco retulisse; ea uero que Alexandrie gerebantur, licet uera et notatu dignissima, consulto tacuisse?

 Is forsan felicius diuinauerit, qui mendum aliquod librarii oscitantia in Tripartitam subrepsisse augurabitur. Enimuero S. Theodorici codex pro uerbo docet legit dicit; que quidem lectio alium omnino ac uerissimum sensum efficit. Ibi enim de cantico Alleluia agit Cassiodorus in hunc modum: Apud Romanos in unoquoque anno semel psallunt Alleluia primo die Pasche, ila ut Romani pro iuramento habeant, ut hunc hymnum audire mereantur. ualesii uersio habet: ut hunc hymnum audire et canere ipsis contingat. His continuo subiungit Tripartita: In qua Ecclesia neque episcopus, neque alter quisquam coram populo dicit, supple illud primum Alleluia paschale. Nec aliam fuisse Cassiodori mentem inde probabitur, quod si de concionibus, uel catechesibus Romanis egisset, nusquam quod ibi de Alexandrinis a Sozomeno dicebatur silentio pretermisisset fraudulento. Neque uero negauerim in Greca Sozomeni historia legi : sed quis asserere audeat corruptum non fuisse Greci auctoris textum? Sciunt omnes quam in Grecis describendis  facilis sit imperitorum librariorum lapsus; aliquem forsan deprehendent aliquando ueritatis et antiquitatis amatores, si in melioris note manuscriptos codices Grecos inciderint, uel certe illud emendabunt ex uariis Tripartite mss. codicibus, quos ex aliis bibliothecis, ubi delitescunt, habere non potuimus.

Tripartitam suam cum colligeret Cassiodorus, preter auctorum nomina nullum aut librum, aut locum unde uerba mutuaretur, ullibi aperuit. Quamobrem nec iniucunda, ut puto, nec inutilis erit lectori opera nostra, qua cuiusque scriptoris librum, caput et paginam iuxta Christophorsoni et ualesii editiones, ubi ea habentur que in Tripartita nostra descripta sunt, in marginibus indicauimus. Quoties tamen eadem sunt apud utrumque capita, iis citatis, ualesiane tantum editionis paginam, et locorum indicem litteram indigitauimus. Ceterum utraque illa editione ita usi sumus, ut in difficilioribus et in aliis uel librariorum  interpunctionibus, uel orthographorum imperitia deprauatis Tripartite locis emendationi nostre lucem non modicam attulerint; ac tandem ubi a nostris codicibus mss. et editis precipue dissiderent, ad textus nostri oras aliquando notauimus. Plures ibidem sepius addidimus ere Christiane annos, consulibus in Tripartita notatis iuxta Cassiodori Chronicon respondentes, quos ab anno Christi 514, quo Senatorem consulem factum fuisse constat, semper ascendendo, non incertis forsan calculis a nobis numeratos equus lector aduertet [* 1Kb] .

Tertium in hoc tomo locum dedimus Senatoris nostri Chronico, quod iubente Theodorico rege composuit. Incredibili prorsus iracundia et stomacho in hoc Cassiodori opus exarsit Onuphrius Panuinus, eiusque iram non repressit Iosephus Sealiger, neque minori fastu in Senatoria Chronica inuectus est. Ea  potissimum perstringunt, quibus in consignandis consulum fastis a Tiberio Cesare usque ad Diocletianum auctor adhesit: sed eadem censure seuerioris nota Prospero tanto uiro, et uictorio inuri deberet, quibus forte, ut ait Bucherius , confusionem istam immanis suffectorum per ea tempora consulum farrago peperit. Aliam ipse Scaliger causam indicat  cur a ueris epochis tantillum deflexerit auctor, scilicet quod Eusebio duce consulatum Iunii Bruti una integra olympiade superiorem fecerit. Sed lapsus hic, etiamsi esset certus et uerus, sine supercilio condonandus erat uiro de litteris meritissimo, maioribus curis obsito, totius regni Gothici Atlanti, et grauissimum sententie sue testem citanti; maxime cum alii minus distracti grauius peccent citra fame dispendium, et nemine suggillante. Quid quod ipsi tam morosi cauillatores Onuphrius et Scaliger negare non possunt istud Senatoris Chronicon plurium uotis satisfecisse, qui res ecclesiasticas et imperii Romani  litteris consignarunt: imo uero eo etiam suis utrumque in operibus nec inuite, nec infeliciter usum fuisse sepe sepius cernimus? Quid quod ipse suggillator Onuphrius fatetur uel inuitus sibi in multis Cassiodorum preluxisse? Quid tandem quod Scaliger ipse, licet eiusdem cum Panuino stomachi, multus agnoscit  Senatorem nostrum ita studuisse Eusebio et Hieronymo, ut ne uerbis quidem ab iis dissensisse uideatur? At certe non hos tantum, quamuis optimos, uie duces habuit; secutus est etiam Titum Liuium, Aufidium Bassum, Paschalem, id est, ut ait Bucherius , Paschalem uictorii canonem; nec iis aut aliis pretermissis, qui tum pre ceteris in instruenda temporum ratione eminebant, quidquam fixum esse uoluit.

Libentius igitur Baronio, Bucherio et Iureto assentior, qui re maturius expensa, non auctori, sed scribarum imperitie parachronismos censent imputandos. Neque uero iis reluctanter subscribent eruditi, quibus  dubium nusquam esse potest, quam facile isthec chronologie menda, que sepius in describendis consulum nominibus posita sunt, uel typographie, uel amanuensium uitio subrepant. Hec itaque, ut quantum nobis licuit, emendarentur, nouam Cassiodori nostri Chronicorum editionem ad ueterum omnium amussim delineauimus: precipue tamen Onuphrio et Cuspiniano adhesimus, qui manuscriptos se codices uidisse testantur. Atque omnes eorum lectiones, quotiescunque uariauerunt, sic in marginibus nostris adnotauimus, ut nichil quod in omnibus aliis editionibus inuenitur, in nostra possit ab erudito lectore desiderari. Adiecimus etiam ad hec Chronica Computum Paschale, de quo sub finem uite Cassiodori Senatoris pauca disseremus.

Historiam Gothorum in duodecim libros partitam ediderat Cassiodorus, ut constabit ex dicendis in eius uita; sed quo fato perierit nullus dixerit, nemo non luxerit. Tantum hunc omnium merorem utcunque  leuare potest huius historie quasi synopsis, et compendiosa reductio, quam Iornandes seu Iordanus episcopus Rauennas, ex eo collectam, posteritati reliquit. Ne ergo aliquid Cassiodori operum diligentiam nostram fugeret, tomum hunc claudet illa Senatoris historie breuis et exquisita collectio, que de Getarum, siue Gothorum origine et rebus gestis ad Castalium inscribitur. Iam uero ut proba, et omnium emaculatior redderetur nostra Chronici huius editio, a Bonauentura uulcanio apud Batauos excusis usi sumus, in quibus totum opus capitibus perlucide distinguitur, et accuratissime capitum synopses exhibentur. His cum aliis editionibus collatis uarias Iureti lectiones et animaduersiones, ipsasque B. uulcanii notas adiecimus, ut eorum eruditione planior fiat obscura Iornandis elocutio.

Alter tomus ea complectitur qum ad S. Scripturas,  uel ad sacrum eorum studium pertinent, quibus merito et ordine preit illustre in Psalmos Commentarium, seu Psalterii Expositio. Egregium hoc Cassiodori Senatoris opus nullibi editum scimus, nisi primum Basilee, tum Lutetie cum characteribus Gothicis, et frequentiori litterarum abbreuiatione: unde cum minus hominum nostri temporis usibus esset accommodatum, et uix ac ne uix quidem in maioribus bibliothecis reperiri posset, ingens sui apud eruditos relinquebat desiderium. Quapropter ne doctis piisque uiris deesset tam luculenta tantoque studio a Cassiodoro elaborata Psalmorum expositio, eam in publicum rursus emittendi difficilem prouinciam suscepi, que postea labori nostro in edendis omnibus auctoris operibus primam occasionem dedit. Quoniam autem libris prius editis ob Gothicos characteres, uitiosas interpunctiones, creberrimas abbreuiationes, et innumera alia menda uti non poterant librarii nostri, exemplar Basileense minus aberrans propria manu integrum exscripsi, et ad fidem quatuor codicum  manuscriptorum melioris note contuli et emendaui. Quorum tres primi totum Commentarium exhibent; quartus uero una tantum parte mutilus centum priores psalmos non excedit. Primum e bibliotheca S. Germani ad Lutetiam suppeditauit R. P. D. Lucas Dacherius, quem codicem ante nongentos uel circiter annos exaratum esse diffitebitur nemo. Secundum, quem ante quingentos annos scriptum esse coniicere licet, debemus monasterio Sanctissime Trinitatis Fiscanensis. Tertium eiusdem fere etatis commodauit monasterium B. Marie de Lyra, quem sponte concessum seruat nostra regalis abbatia S. Audeni Rothomagensis. Quartus paris etiam senectutis est monasterii Beccensis. Quibus omnibus serio consultis, que fede mendis scatebant plusquam sexcentis in locis sedulo correximus [* 1Kb] .

Indicauimus etiam textus et loca S. Scripture que uel perperam citantur, uel desunt in duabus superioribus editionibus; non tamen sine labore et tedio defectu Concordantiarum pro uersione LXX Interpretum,  qua ut sibi familiari et fere sola usus est Cassiodorus, cuius citationes ad formam editionis uulgate reducere mihi cordi fuit. Retegendus etiam fuit et eliminandus error mss. codicum, in quibus plerumque scribarum oscitantia unus propheta pro alio, Ieremias pro Isaia uel Daniele laudantur, quibus citandis supersedere satius duxerant, qui editionibus Basileensi et Parisiensi operam dederunt. Quam autem Psalmorum uersionem in suis Commentariis secutus fuerit noster Cassiodorus Senator, manifestum est antiquiori Romane adhesisse; sed quam teste Fabro Stapulensi ad priorum editionum, que tum circumferebantur, et Hebraici textus primigeniam puritatem contulerat, ut ex 16 cap. sue prefationis colligere licet, eiusque commentatione in psalmos XIII, 6; LIu, 3, etc. Hinc oritur, ut uersuum Psalterii distinctio non eadem sit semper apud Cassiodorum que in uulgata editione reperitur.

Alios preterea SS. Patrum textus indigitauimus,  quos Senator laudauit quidem, sed tacito libri nomine, nec indicatis capitibus tam in mss. codicibus quam in editis, unde nobis non semel necesse fuerit integros Patrum reuoluere tractatus et libros, ut detecto fonte uel unius a Cassiodoro citate auctoritatis locus designaretur.

Opinantur quidam recentiores hos Cassiodori Commentarios meram esse Augustinianorum epitomen, quos celeberrimus ille doctor stylo prolixiori concinnauit: sed gratis omnino id effingitur. Nam 1o illa psalmorum uersio quam sequitur Cassiodorus, plurimum distat ab ea cui iugiter Augustinus adhesit, uti ante nos adnotauit Faber Stapulensis: Augustinus, inquit, Psalterium uetus, quod minus ceteris castigatum est, Cassiodorus Romanam secutus est psalmodiam. 2o Nullis impensis nullique studio defuit Cassiodorus ut Commentarius iste prodiret in publicum suis numeris  absolutissimus: quamobrem accitis undequaque, et adhibitis Hebraice lingue peritissimis, ut ipse suggerit , cum eorum uolumine contulit, quidquid ipse in Psalmos scribebat. Quibus omnibus facile supersedisset simplex Augustini abbreuiator. 3o Id certe apertius suis uerbis Senator ipse declarat cum ait : Tale est de eius sensu, scilicet Augustini, aliquid subripere, quale Herculi clauam de manu tollere. Et post pauca: Quedam uero nouiter inuenta post tam mirabilem magistrum sola Domini presumptione subieci, qui paruulis confidentiam, cecis uisum, etc.

4o Denique euidentissimum est, non soli studuisse Augustino in his Commentariis doctissimum abbatem, sed aliorum sanctorum Patrum placita affatim congessisse, ut Cypriani, Origenis, Athanasii, Hilarii, Ambrosii, Hieronymi, Leonis, Chrysostomi, Cyrilli, Didymi, Facundi, Primasii, Sedulii, etc. Quorum omnium non secus ac Augustini operibus et auctoritate  usus est; quod etiam fatetur noster uenerabilis Beda: In Expositione Psalmorum, quam egregiam fecit, Cassiodorus diligenter intuitus est quid Ambrosius, quid Hilarius, quid Augustinus, quid Cyrillus, quid Ioannes, quid ceteri Patres dixerunt.

Neque tamen negabimus Senatori nostro familiarem fuisse doctrinam Augustini, in quam etiam in aliis suis lucubrationibus sepius collimauit; sed seligendo que magis arriderent, non eligendo cui impensius et unice adhereret. Id ipse de suo in Psalmos Commentario, de quo nunc questio est, sponte et gratanter profitetur, cum ait : Ab eo, ut fieri solet, mutuans lumen de lumine, aliqua de ipso, scilicet Psalterio, Domino largiente conscripsi. Nec aliam sane ob rationem Augustini uestigiis tam sedulo institit, nisi quia tutissimam eum semper uiam aperuisse constantissime nouerat, qui, ut ipse monet , totus orthodoxus, totus catholicus inuenitur.

Iam uero non desunt aliqui, quibus suffragatur  eminentissimus cardinalis Baronius, qui putent Cassiodorum suam in Psalmos Expositionem non suapte sponte, sed iubente summo pontifice aggressum fuisse. Ipsum ut testem accersunt, dum sic loquitur : Quocirca, Pater apostolice, qui celestes litteras sanctis moribus reddidisti, prestante Deo, tua inuitatione prouocatus abyssos diuinas ingrediar: qui clemens errata corrigis, nec seuerus imputas, quod emendas. Grauior profecto erit coniectura, si quis id, quod a nemine prius notatum legimus, nobiscum aduertat nullum a Cassiodoro ubique operum suorum tali lemmate, Pater apostolice, compellari preter S. Leonem; indicium enim est ad summorum pontificum aliquem orationem suam conuertisse.

Responderi tamen potest tali alloquio in S. Hieronymum paulo ante citatum, intendisse, idque uel ex eo euincetur, quod hec uerba tua imitatione, non autem inuitatione prouocatus, in editis, et in ipso Baronio legantur, quibus solum innueret se Psalmorum  Explanationem Hieronymi exemplo tractandam suscepisse. uerumenimuero non alieno impulsu, sed sua se sponte huic operi manum admouisse non obscure significat Senator, cum statim ab initio prologi sic prefatur: Cum Psalterii celestis mella gustassem, etc., ubi eorum dulcedine suauiter inductum se fuisse ostendit, ut uberiores latentis spiritus sub uelamine littere delicias, quas feliciter pregustauerat, monachis suis aperiret. Quis etiam credat quod uir mira humanitate politissimus, et in aule fastigio iugiter uersatus, summum pontificem non antea salutatum, imo de quo ne minimum quidem prius et postea uerbum habet, strictim et ex abrupto, ut dicunt, compellauerit? Age uero Agapetum papam hunc esse uolunt. Sed qui fieri possit ut tam inepte Senator allocutus sit eum, qui iam a multis annis e uiuis excesserat cum tractatum in Psalmos inchoauit?  Nihil tamen lectorum iudicio hic detractum uolumus, ut sua cuique sententia maneat.

Huic Commentario in Psalmos, qui genuinus est Cassiodori fetus, proxime subiecimus alium in Cantica canticorum, quem eius nomine consignatum legimus in codicibus nostris mss. et in editione Germanica, quam, uno excepto R. P. Philippo Labbeo S. I., secuti sunt quicunque librorum Cassiodori elenchum tradidere. Quibus forsitan fucum fecerunt hec ultima Commentarii in Psalmos uerba: Nunc Salomonis dicta uideamus, que proprios expositores habere noscuntur. His tamen uerbis aliter imbutus cardinalis Baronius, aliter etiam sensit, uidelicet abbatem nostrum uiuariensem in Parabolas Salomonis scripsisse, sed effato tam singulari, ut nullus preter ipsum sic diuinasse uideatur.

At hos Commentarios Cassiodori partum supposititium esse plura demonstrant. 1o In hoc enim super Cantica opusculo citatur Gregorius Magnus, et presertim super Euangelia, cui operi manum non admouit,  nisi iam pontificales ad infulas euocatus, quod contigit anno Christi 592, quo iam 17 ad minus effluxerant anni a morte Cassiodori, quem anno 575 superstitem non fuisse communior est auctorum sententia. 2o Hic Commentarius in sacrum Epithalamium a Cassiodori stylo et scribendi charactere multum abhorret. 3o Tractatum hunc se conscripsisse nusquam meminit Senator noster, et altum de illo silentium in prefatione in librum de Orthographia, ubi libros omnes recenset quos monachus ediderat. Tandem familiare est Cassiodoro nostro S. Scripture textus proferre iuxta uersionem LXX, secus huic fictitio.

Cur tamen prodeat hic in publicum tam illustri parente destitutus, sola mouit legentium utilitas et dignitas libri, que tanta est, ut inter opera Isidori Hispalensis locum obtineat; sed tam pressus et contractus, ut huius, quem integrum damus, solum uideatur epitome. Consulendum etiam fuit huic Commentario, ne forsan periret deficiente editione Germanica,  que rara est et unica. Eam sicut et alia plura ex immensa domesticaque librorum supellectili humanissime nobis commodauit uir clarrissimus Emericus Bigotius eruditione sua satis apud doctos celebratus, et rei litterarie bono deditissimus.

Tertio loco dedimus libros de Diuinis et humanis Litteris seu Lectionibus, quibus ut necessariis preludiis et prolegomenis uiuariensis abbas monachos suos ad sacre Scripture studium instruebat. Putant aliqui librum de Diuinis Litteris a Cassiodoro primum in duos diuisum, eo quod in editis omnibus post caput 23 hec addita sint: Explicit liber primus. Incipit liber secundus. Sed errorem depellunt omnes codices mss., apud quos nulla talis distinctio reperitur. Nec ulli mirum esse debet quod in ultimis editionibus ea uerba nondum fuerint expuncta; hi enim libri, licet toties impressi, suos tamen neuos et hiatus maximos non amisere, ut in capp. 12, 15 et 28, aduertere licuit. Ad eos corrigendos et resarciendos  usi sumus antiquioribus membranis quingentorum ad minus annorum, quas suppeditarunt tum bibliotheca nostra S. Audeni, tum monasterium de Noa in confinio Ebroicensium et Conchensium. Nec minus feliciter nacti sumus castigationes plurimas, quas ex aliis mss. codicibus exscripserat doctissimus Iuretus, et plura subiunximus ab eo in hunc Cassiodori librum obseruata.

Liber de Humanis Litteris tractatibus septem, sed compendiose satis absoluitur. De Grammatica, Rhetorica, Dialectica, Arithmetica, Musica, Geometria, et Astronomia. Editus fuit cum libro de Diuinis Litteris; sed librariorum inscitia sic deprauatus, mutilus et hiulcus, ut eum uix agnoscas, si cum isto quem tibi, lector, damus, conferre uolueris. Auxilio fuit codex S. Germani Pratensis, cuius etatem ad Hincmari Rhemensis tempora referunt. Nec minores suppetias tulit R. P. domnus Simon Bougis, reuerendi admodum Patris D. uincentii Marsolle superioris generalis  congregationis nostre secretarius, qui edita cum uetustissimo ms. bibliothece Thuane contulit, et uarias lectiones ad nos transmisit. Alios discrepantes textus uir officiosissimus Petrus Pelhester Rothomagensis metropolis bibliothecarius nobis concessit ex ms. bibliothece Regie, quem octingentorum ad minus annorum esse character indicat, qui tamen desinit in fine libri de Arithmetica, et numero 1467 consignatur.

Prefationem huicce libro restituimus, que inter opera Alcuini post tractatum de uirtutibus et uitiis reperitur, quamque germanum esse Cassiodori preludium sic euincimus. 1o Ita incipit hec prefatio: Superior liber, Domino prestante, completus, Institutionem Diuinarum continet Lectionum. Hic titulis 33 noscitur comprehensus. At nunquam Alcuinus, sed solus Cassiodorus librum de Diuinis Litteris siue Lectionibus 33 titulis comprehensum edidit; et ideo ab eo superior liber dicitur, quod ad posteriorem, quem de humanis litteris composuit, referri debeat.  2o Huius prefationis auctor de septem artibus, quas ibi recenset, se acturum pollicetur: uerum Alcuinus de tribus tantum disseruit, nusquam ultra progressus; solus Senator noster septenarium attigit et consummauit. 3o Ea uerba: Dicendum de arte grammatica, que in hac prefatione leguntur, usque ad illa que hoc titulo inscribuntur, caput 2 de arte rhetorica, tam in excusis quam in mss. Cassiodori nomine prenotatis reperiuntur. Illud autem caput 2 de rhetorica habent quidem nostre membrane, sed inuerso tantisper ordine.

Certum est librum de Grammatica incompletum esse, sed eius defectum nullus nostrorum codicum supplere potuit, nec ipse Thuanus, qui longius excurrit: abunde tamen lacunam explebit Commentarius in Donatum, de quo mox dicturi sumus.

Qui hos septem tractatus publici iuris fecere sic lectorem premonent initio libri de Rhetorica: Quod sequitur de Rhetorica restituimus, adiuti hoc compendio a studioso quodam artium diligenter collecto. Quibus  uerbis, quantum assequi licet, nobis innuunt, uel sibi defuisse Cassiodori operis codices, uel mutilos tantum nactos esse, quorum inopia sic ieiuni, ad breuiarium seu synopsim alicuius collectoris recurrerint, ut liber ille de Rhetorica a Cassiodori primigenio fetu non prorsus abhorrere uideretur. Nobis, lector, fortuna blandior arrisit, retectis illis mss. codicibus de quibus supra, qui sincerum et integrum Cassiodori opus exhibent, et nos tibi; sed pristinas editiones reiecimus, que, ut fatentur, commentarium potius studiosi cuiusdam sapiunt quam textum auctoris.

Si quis in editionibus consulat librum de Dialectica, offendet non pauca mira confusione inuersa, presertim ubi de definitionibus et de interpretatione agitur. Nos omnia restituimus in suum quemque locum iuxta mss. codicum fidem, quibus unice adhesimus.

Circa librum de Arithmetica sufficiat adnotasse  quod in editis istud monitum legitur initio 3 diuisionis: Hec 3 diuisio adiecta est, que in ms. desiderabatur: sed unde aut quomodo desumpta sit penitus tacetur, neque nos diuinare possumus. Unum tantum scimus, quod ea que ibi edita sunt, omnino differant ab iis que in mss. nostris reperiuntur. Quapropter ueritati cautum uolentes, his omnibus reiectis, nostris tantum membranis uerbatim et ad litteram institimus. In hoc codice S. Germani alius Arithmetice libellus subiicitur, sic inscriptus: Breuiarium Arithmetice. Sed quia synopsis est seu breuis collectio quorumdam capitum libri primi de Arithmetica Seuerini Betii, eam ideo preterire consultius uisum est, cum inter opera Betii facillime possit inueniri.

Plurima que ad elementa geometrie pertinent in Cassiodori nostri libris hactenus editis deerant, licet ea in suis in Psalmos Commentariis aliquando citet, uel ad illa lectorem remittat, ut in expositione  psalmi XCuI, ubi de puncto, linea, circulo, trigono, quadrangulo, etc., loquens, sic ait: Quorum notitiam pleniorem in libris Geometrice discipline, diligens lector, inuenies. Que tamen nullus in editis reperiet, sed in solo continentur ms. Sangermanensi. Itaque quamuis ex Euclidis Elementis uideantur excerpta, ea tamen hic dedimus, cum certissimum sit de iis scripsisse Cassiodorum, et sub eius nomine in tam uetusto codice proferantur.

Aurelius noster dum libros recenset quos iam monachus ediderat, duos a se super Donatum Commentarios prodiisse perhibet, quorum initio libri de Grammatica sic meminit: Cuius, scilicet Donati, gemina commenta reliquimus. Hactenus nobis incompertum an edita fuerint. Unicum damus in Donatum Cassiodori Commentarium, quem suppeditauit uetustissimus codex ms. bibliothece S. Michelis in Monte seu in Periculo Maris; ex cuius titulo, nimia senectute pene consumpto, hec tantum eruere licuit. In prima linea: Incipit Commentarium S . . . . . In secunda linea: CII. de Oratione et de uIII . . . . . Et in  tertia linea: tibus Orationis. Que singula, si placeat coniectura, reddunt hoc integrum lemma: Incipit Commentarium Senatoris, quod proprium etiam Cassiodoro nomen, clarissimi de Oratione, et octo partibus Orationis. Nec forte aberramus a uero, tum quia certo scimus Cassiodorum in Donatum libros scripsisse, tum quia sibi iugiter coherent, que hic et que in libro de Grammatica leguntur; ita ut que in isto desiderantur sub finem, ex illo possint abundanter suppleri.

Omnes editiones libri de Orthographia Cassiodori Senatoris, sed eam maxime que Antuerpie prodiit opera Ludouici Carionis serio contulimus cum illo codice Montano, de quo mox prefati sumus, et quem unicum habuimus in hac materia.

Meminit Cassiodorus  se alium librum Sacerdotis de schematibus, Domino prestante, collegisse, hancque ait compilationem 98 tropos continere, quos de libro cuiusdam auctoris cui Sacerdos  nomen excerpserat. In excusis duo circumferuntur libri de schematibus et tropis sub nomine Cassiodori, iidemque uenerabili Bede inscripti tomo I huius operum. Inde in omnes Cassiodori editiones, excepta Niuelliana, manauit error, ut sub utriusque nomine prodirent cum hoc titulo: Magni Aurelii Cassiodori de schematibus et tropis collectio ex Sacerdote, id est ex Beda presbytero. Sed quam immani chronologie mendo uel ipsi rudes agnoscant, quibus certum Bedam Cassiodoro ducentis fere annis posteriorem fuisse. Tutior fuerit coniectura, si Bede potius Cassiodorum preluxisse quis opinetur, ut et Isidoro Hispalensi, inter cuius opera liber idem de Schematibus recensetur, nisi quod iste tropos seu figuras a scriptoribus profanis, Beda uero Scriptura sacra et a SS. Patribus mutuatur.

Habent ueteres membrane cenobii Floriacensis eumdem tractatum quem legimus apud Bedam, eumque Cassiodoro tribuunt hoc titulo: Incipit liber Cassiodori de Figuris seu modis locutionum, que a  Grecis schemata uel tropi dicuntur, missus ad Galertum leuitam. Hinc tamen non constat genuinam esse prolem Cassiodori Senatoris. 1o Hunc quippe librum ad suos uiuarienses monachos, non ad alium nominatim et peculiariter intentum direxisse certum est. 2o Bis in eo citatur Gregorius Magnus, qui post Cassiodori nostri tempora scribebat. 3o Reluctatur ipse Senator, qui perhibet se 98 schemata seu tropos complexum esse, quorum uix mediam partem attingit codex Floriacensis, Bede lucubrationibus assutus. Eo igitur libro inter opera Bede relicto, melius nobis uisum est, et ad mentem Senatoris nostri aptius hec eadem schemata, que in Commentario ipsius in Psalmos passim obuia cernuntur, in unum corpus redigere iuxta seriem alphabeti, appositis ad singulas figuras uno aut pluribus exemplis, quod in gratiam lectoris non ad 98 tantum tropos, sed ad 120 et ultra protendimus, additis quibusdam rhetoricorum  locis, qui in eodem Commentario passim reperiebantur.

Licet Cassiodorus librum de Anima scripserit antequam monasticen profiteretur, placuit tamen illum proxime subiungere tractatibus illis quos senex edidit, rati nullum ei locum aptius conuenire, si solitum philosophicorum ordinem spectes, ubi tractatus de Animastica ceteris quos enumerauimus non male coheret. Neuos autem abstersimus ope mss. codicum nostri scilicet S. Audeni Rothomagensis, et abbatie de Noa; quibus omnibus insigniter preluxit Iuretus suis in Cassiodori opera animaduersionibus et marginalibus notis.

Plura scripserat Cassiodorus, sed diligentie nostre omniumque uotis excidere. Si immensa illa librorum supellex, quam in uiuariensi suo cenobio monachorum studiis profuturam allegerat, hactenus exstaret, non dubium quin maior et numerosior foret ista collectio. Cernere forsan liceret librum de Diuisionibus; alium de Titulis, qui alias Memoriale sacrarum Scripturarum inscribitur; breues Commentarios in  Epistolas apostolorum, eorum Acta, et Ioannis Apocalypsin; tractatum de Etymologiis, et alios quosdam, de quibus in eius uita pauca disseremus. Unus nobis obuius fuit Hincmarus Rhemensis, qui Cassiodori scholia in Epistolam ad Romanos se legisse testatur . Nec alios scimus, quibus hi in sacras litteras tractatus innotuerint.

Non semel forsitan offendes in alios libros, quibus celeberrimum Cassiodori nomen illusit uano mendacii fuco, ut in hec duo uolumina, que Cantabrigie in bibliotheca Corporis Christi asseruantur, primum de ecclesiasticis Officiis, alterum sic inscriptum: Sententie Cassiodori ex S. Cypriano. In bibliotheca Oxoniensi, et apud quemdam priuatum Anglum duo uisuntur exemplaria, Cassiodori nomine sic prenotata: Scintillarium Scripturarum; et apud Petrum de Natalibus, qui Cassiodori lucubrationes recensens, librum de Trinitate inter genuinos eius fetus annumerat. Sed de his omnibus altum apud omnes  scriptores ceuos et suppares silentium; nec iis suffragatur Cassiodorus Senator, qui nullibi horum librorum, ne operum quidem suorum catalogum texens, mentionem habuit. Nec minus aberrant a uero qui uitas sanctorum Paphnutii, Spiridionis et ceterorum, quas in primam partem Legendarii sui congessit Lipomanus, a Cassiodoro primum conscriptas putant, que primis Historie Tripartite scriptoribus iure debentur. Improbabilior uidetur opinio Gesneri in Bibliotheca sua, ubi sexdecim libros de Re rustica, quos uano rumore innuit reperiri in bibliotheca monasterii S. Michelis de Monte, Cassiodoro nostro tribuit; magis enim ascribendi sunt Columelle, qui ea de re totidem libros scripsit, ipso teste Cassiodoro Senatore . In codice 114 et 1469 bibliothece uaticane alius inuenitur liber cui titulus hic appingitur: Cassiodori de diuinarum Scripturarum libris Etymologie; sed ab illo lemmate dissentit contextus, qui totus est de Diuinis Litteris.

 Maior controuersia oriri potest de libro de Amicitia, quem in editis quibusdam exemplaribus, nec paucioribus manuscriptis Cassiodoro nostro ascribitur; uerum totius libri stylus ipsi non fauet, sed insigniter Bernardo aut Petro Blesensi. Preterea liber hic de Amicitia uulgate editionis Scripture sacre textus adhibet, quibus nunquam usus est Cassiodorus. Senator noster nullibi operum suorum huius libri meminit. Hunc librum Petro Blesensi tanquam uero parenti satis asseruit ultima eius operum editio, non ita pridem repetita.

Uterque tomus Cassiodori operum clauditur suo indice locupletissimo, quibus Senatoris nostri uiri certe prestantissimi, necdum tamen satis cogniti, uitam cum dissertatione de eius uita monastica premisi, adiutus opera nostri Nicolai Nourriti, qui in iis concinnandis studiorum meorum socius fuit et laboris particeps.





MAGNI AURELII CASSIODORI SENATORIS uITA.



PARS PRIMA.

 PRAEFATIO.---Ea sunt Magni Aurelii Cassiodori Senatoris merita, ee laudes quibus illum scriptores passim exornant, ut ad historiam tanti uiri mandandam litteris facile quidem animum cuiuslibet induxissent, nisi a tali consilio rei bene gerende difficultas plerosque deterruisset. Etenim pauci aliquot in exaranda Senatoris spectatissimi uita stylum exercuere: eminentissimus uero card. Baronius, Antonius Yepezius, et Cuspinianus, quos prolixius ceteris scripsisse de illo nouimus, compendioso tamen, ut ita dicam, tractu tam ingens et arduum iter uidentur confecisse. At ego, qui omnia Cassiodori nostri opera prelo subiicienda noua editione suscipio, opere pretium fore sum arbitratus, si paulo diligentius in eius uite actus fronti huius libri prefigendos inquirerem. Quapropter labori audacius commisisse me si uidebor, dabit ueniam lectoris benignitas, apud quem profiteor adduxisse me nichil in hanc uite lucubrationem quod ex celeberrimi scriptoris nostri libris non hauserim, aut eius non sit auctoritate firmatum.

 ยง I. De Cassiodori nominibus. Cassiodori nomen ad plures etsi pertineret, proprium tamen fuisse familie illius cuius historiam in lucem hic edimus, manifeste colligitur ex Theodorico rege: Quod uocabulum, inquit, etsi per alios uideatur currere, proprium tamen constat esse familie .

Utrum autem uir prestantissimus Senatoris cognomine uti proprio sit appellatus adeo non constat, ut quibusdam uisum fuerit additum illi per ; alii et quidem melius inditum illi censuerunt quo secerneretur a ceteris quos Cassiodoros appellatos fuisse legimus. Quas enim pretorii prefecturam gerens scripsit litteras, Senatoris unico nomine subsignare solitus est; imo consulatum suum hac eaque sola appellatione uoluit designari: cuius etiam uocabuli preclaro titulo utuntur iurisperiti, dum suis scriptis, aut pronuntiatis huius clarissimi uiri accersunt  auctoritatem.

Nullus est fere auctor, nullus manuscriptus codex, qui MAGNI prenomine Cassiodorum non insigniant; quanquam non inficior Senatorem nostrum tum Gesnero in Bibliotheca sua, tum recentioribus quibusdam non Magnum quidem, sed Marcum uocitari; licet nulla prorsus exstet apud eos appellationis huius noue ratio. Forsitan Cassiodoro Marci prenomen, non secus ac Ciceroni tribuendum ideo censuerint, quod sicut huius, sic et illius nomini M premitteretur. Utut sit, non dubitanter ego pronuntiauerim innumeros pene melioris note scriptores honorifico Magni Cassiodorum exornasse titulo, ut amplis eius opibus, amplo generi, amplis dignitatibus, pietati, doctrine, ipsius quoque nominis amplitudo responderet.

ยง II. De Cassiodori familia. Extra dublum est quin  iis ornamentis decorata fuerit Cassiodori familia quibus clarissima generis nobilitas commendatur; atque id sane ex optimis arguitur glorie titulis quos illi Theodoricus rex tribuit; nam, siue antiquitatem spectes: antiqua proles, inquit ; siue quam sibi pepererat nominis famam atque existimationem attendas: laudata prosapies; siue precelsos, ad quos euecta est, honores contempleris: cum togatis clari; siue fortitudinem animi atque uirtutem suspicias: inter uiros fortes eximii; siue denique eximias corporis dotes admireris: quando et ualetudine membrorum, et corporis proceritate floruerunt. His adde quod spectatissima hec familia nominis splendorem in utrumque orbem intulerit: Genus, uerba sunt eiusdem Theodorici , in utroque orbe preclarum. Et quos ex hac gente senatores ad sui ornamentum in curiam admisit Roma tum antiqua, tum noua, ii sane omnibus officiorum generibus utramque sibi deuinxere: Quod, genus, gemino senatui decenter aptatum, ait iterum Theodoricus ,  tanquam duobus luminibus oculatum purissima claritate radiauit. Familia denique nulla tantum glorie in Oriente simul et Occidente consecuta est, quantum gens hec nobilissima: Que enim se aliquauis nobilitas ultra distendit quam hec, que in utroque orbe clara esse promeruit ? His denique accessere prouentus amplissimi non proprie modo dignitati prouehende, sed etiam cogendis exercitibus pares simul et alendis.

ยง III. Cassiodori auus et pater. Atque ut propius ad ipsos Cassiodori parentes accedamus, Theodoricum adire placet , a quo rem totam mutuabimur. Et primum quidem Illustratus honore cinctus est auus eius. Hic a uandalorum incursione Siciliam, Brutiosque armorum defensione liberauit; debuitque uirtutibus eius Respublica, quod illas prouincias tam uicinas Gensericus non inuasit, quem postea truculentum Roma sustinuit; ideoque in egregie uirtutis premium concessit, ut merito primatum  in illis prouinciis haberet, quas a tam seuo et repentino hoste defenderat.

Nec minorem sibi laudem preclare gestis peperit sub ualentiniano imperatore Cassiodori pater; sic enim Theodoricus : Candidati pater  sub ualentiniano principe gessit tribuni et notarii laudabiliter dignitatem, honor qui tunc dabatur egregiis. Ea necessitudo eum iunxit Aetio qua solent sociari quos et amor in patriam singularis, et sua supra uulgares animas uirtus euehit: Ut se pares animi solent semper eligere, patricio Aetio pro iuuanda republica magna fuit caritale sociatus. Ea fuit illius in rebus tum forensibus, tum bellicis fortitudo, ea prudentia, ut imperator eum tunc propter sapientiam sui, et gloriosos in republica labores in omni consilii parte sequeretur. Quinetiam tantam apud ualentinianum uirtutis et sapientie opinionem sustinebat,  ut eum inter legatos ad Attilam Rome imminentem missos precipuum elegerit. Quis autem fuerit tam periculose in afflictissimis ac fere perditis rebus ad ferocissimum uictorem legationis exitus, a Theodorico ipso accipe . ยปAd Attilam, inquit, potentem armorum legationis est officio non irrite destinatus; uidit intrepidus, quem timebat imperium: facies illas terribiles et minaces fretus ueritate despexit; nec dubitauit eius altercationibus obuiare, qui furore nescio quo raptatus, mundi dominatum uidebatur expetere. Inuenit regem superbum, sed reliquit placatum; et calumniosas eius allegationes tanta ueritate destruxit, ut uoluisset gratiam querere, cui expediebat pacem cum regno ditissimo non habere. Erigebat constantia sua partes timentes, nec imbelles sunt crediti, qui legatis talibus uidebantur armari. Pacem retulit desperatam; cuius legatio quid profecerit datur intelligi, que tantum est gratanter excepta quantum et uidebatur optata.ยซ

Neque hic dissimulandum quanta fuerit Cassiodori  paternis in laudibus moderatio, cum sancti Leonis pape opera pacem ab Attila impetratam in Chronico testetur. Cum quo, inquit, a ualentiniano imperatore papa Leo directus pacem fecit. Tamen ex Theodorici uerbis satis intelligitur, quod in huius legationis obeundo munere multam nauauerit operam Cassiodori pater: quem sane non minori laude dignum ego dixerim, quod remunerationis loco ab aula ad Brutios, ab improbo labore ad honestum otium, ad silentium a strepitu secessum ab imperatore postulauerit. Incredibilem sane dolorem ualentiniano attulit inexspectata petitio: uiri tamen de se ac de republica perbelle meriti precibus non flecti non potuit. Sed ille  potius natiua moderatione ditissimus, dignitatem suscipiens otiosam, in remunerationis locum expetiit amenissima Brutiorum. Negare illi non potuit optatam quietem, qui eum reddiderat ab immani hoste securum: tristis ab obsequio suo reliquit, quem sibi necessarium fuisse cognouit .

 ยง Iu. Proba, Galla et Symmachus affines Cassiodori, et Heliodorus eius consanguineus. Probam nobilissimam uirginem, Rome quondam ornamentum, sanguine sibi propinquam fuisse gloriatur Cassiodorus; nam in lib. de Diuinis Litteris  parentem suam Probam appellat. Galle soror illa fuit, ideo et Symmachi filia: unde Patricio illi celeberrimo affinitate coniunctum Cassiodorum facile intelligas.

Longum esset genus omne recensere: satis itaque fuerit, si Heliodorum Probe adiiciamus, qui sicut affines eius non pauci antique Rome senatum uirtutibus illustrarunt, sic noue Rome rempublicam recte factorum meritis exornauit. Heliodorus, ut Theodorici uerbis utar , qui in illa, scilicet Orientis, republica nobis uidentibus prefecturam bis nouenis annis gessit eximie, eorum consanguinitali probatur adiungi. Hic summus uir generis claritate nulli secundus, postquam amplissima Reipublice munia  feliciter obiisset, priuatus uitam egit reliquam; atque in dispari conditione omnium in se animos amoremque pariter conuertit. uixit et in prouincia honore iudicis et securitate priuati; cunctis uel nobilitate potior, omnium ad se animos attrahebat, ut qui libertatis iure non poterant subdi, uiderentur magis continuis beneficiis suauiter obligari . uerum ut hominis excellentissimi felicitati nulla deessent ornamenta, opibus erat copiosissimis cumulatus, quibus ad munificentiam utebatur, non abutebatur ad iniquam dominationem: Tanta quinetiam patrimonii sui ubertate gloriatus est, ut inter reliqua bona equinis gregibus principes uinceret, et donando sepius, inuidiam nominis non haberet .

ยง u. Scyllacium patria Cassiodori. His exortus est clarissimis parentibus Cassidiorus Scyllacii, que urbs Brutiorum tum erat primaria; quamuis contra sentiat scriptor non ignobilis, haud satis animo reputans diuersas a Romanis, diuersis temporibus prouinciarum  Italie factas diuisiones. Nec forsan ipsius Cassidiori uerba perpendebat, ubi tam eleganti calamo patrie situm amenissimum pingit, ut eius hic uerba si subiecero , pergratum lectori fore confidam. ยปScyllacium prima urbium Brutiorum, patriotica nos probatur affectione contingere: ciuitas supra sinum Adriaticum constituta in modum Botrionis pendet in collibus; non quod difficili ascensione turgescat, sed ut uoluptuose campos uirentes, et cerula maris terga respiciat. Hec nascentem solem ab ipsis cunabulis intuetur, ubi uentura dies non premittit auroram; sed mox ut oriri ceperit, lampadem suam uibrans fulgor ostendit. Gaudentem respicit Phebum, propria illic luminis claritate resplendet, ut ipsa magis solis putetur esse patria, Rhodi opinione superata. Fruitur luce perspicua; eris quoque temperie donata, apricas hiemes, refrigeratas sentit estates; et sine aliquo merore transigitur, ubi infesta tempora non timentur, etc.ยซ

ยง uI. Rauennam non esse patriam Cassiodori. uerbis  tam exquisitis, quibus situs opportunitatem, et alia Scyllacii commoda belle admodum commendat, prorsus nichil addendum superesset, nisi tenerentur aliena opinione scriptores aliquot, qui Cassiodorum, quasi Rauenna oriundum, Rauennatem appellant. Sed ab ea facile deducentur, si modo eum alibi etiam non semel in scriptis  Brutios et Lucaniam, ut natale solum patriamque suam celebrasse animaduerterint.

ยง uII. An Cassiodorus anno 479 uel 480 natus. Optandum sane foret, ut quam accuratam Cassiodorus urbis sue describende rationem habuit, eamdem temporis quo natus est, designandi adhibuisset. Nodi profecto difficultatum soluerentur, quibus implicantur scriptores pene omnes qui de eo memorie prodiderunt; quorum nonnulli, ut Augustinus Florentinus, et R. P. Angelus a Nuce in suo Chronico Cassinensi, ortum eius ad annum Christi 480 referunt: Moritur, inquiunt, anno 575, etat. sue 95; et Bucelinus: Sancto  fine quieuit sub an. Christi 575, etat. 95. Quibusdam, ut Sixto Senensi in Bibliotheca , placet ortum sumpsisse an. 479. Moritur, inquit, an. 97 etat. sue, an. Christi 576. Barius uero, uel cardinalis Sirletus in Brutiorum Historia: Obiit annum agens 96, a Christo nato 575. His, licet eruditorum, consentire non possum opinionibus, quas cum Cassiodori epistolis pugnare sentio. Ibi enim laudatur a Theodorico, quod in ipso regni sui exordio, anno uidelicet 493, illum habuerit sibi deuotissimum, et Siculos quietis et iugi tunc temporis impatientes, suas ad partes uictrici Cassiodori persuasione transire compulerit. ยปIn ipso quippe, inquit , imperii nostri deuotus exordio, cum adhuc fluctuantibus rebus prouinciarum corda uagarentur, et negligi nouum dominum nouitas ipsa pateretur, Siculorum suspicantium mentes ab obstinatione precipiti deuiasti: culpam remouens illis, nobis necessitatem subtrahens ultionis. Egit salubris persuasio, quod uehemens poterat  emendare districtio. Lucratus es damna prouincie, que meruit sub deuotione nescire: ubi sub procinctu Martio ciuilia iura custodiens, publica priuataque commoda inauarus arbiter estimabas; et proprio censu neglecto, sine inuidia lucri morum diuitias retulisti: excludens, uel querelis auditum, uel derogationibus locum; et unde uix solet reportari patientie silentium, uoces tibi militauerunt laudantium.ยซ At 13 aut 14 annorum adolescentem tot preclare factis potuisse probare uirtutem quis credat? Que tamen laus Cassiodoro tribuenda foret, si iam citate starent opiniones. Adde quod eodem anno, uidelicet 493, Theodorico erat a secretis, cuius nomine, ut adnotat Baronius , litteras quibus pacem efflagitabat, ad Anastasium imperatorem scripsit . An igitur uix primos adolescentie annos assecutum Cassiodorum reputabimus, cum ad id muneris est a Theodorico prouectus? Denique ex ep. 4 lib. I uar. intelligimus sub  Odoacre Theodorici antecessore, hoc est ante an 493, glorie non parum sibi comparasse Cassiodorum, quem constat comitiue priuatarum, et sacrarum largitionum id temporis gessisse dignitates. At his 13 annorum adolescentem imparem esse nemo est qui eat inficias; cuius tum etatis erat Cassiodorus, si supra memoratis auctoribus assentiamur. Quid quod Baronius ad an. Christi 493 iis senatoribus eum annumerat, quorum consilio et opera in rebus politicis moderandis initio regni Theodoricus utebatur? Idcirco adolescentie annos tunc excessisse Cassiodorum fateamur necesse est.

ยง uIII. Quo anno Cassiodorus natus. Quod uero spectat ad annum quo natus est, certi nichil astruxere reliqui auctores qui de eo scripserunt. Trithemius quidem, Claruit, inquit, annos habens plusquam 95, anno Domini 575. uerum quid constans aut stabile colligas ex hac particula plusquam? Baronius et quidam alii rem taciti pretermiserunt, quod nichil de ea definiri posse iudicarent. Hactenus adducte contra  primam opinionem rationes, nec non et ea que dicentur in serie huius historie uidentur efficere uigesimum tertium circiter aut uigesimum quartum etatis annum attigisse Cassiodorum initio regnantis Theodorici, anno uidelicet 493. Cum eum presertim res magnas in primo etatis flore sub Odoacre patrasse constiterit, testeturque Theodoricus illum adhuc iuuenem in aulam suam, exstincto Odoacre statim ingressum, imposita dignitatum onera laudabiliter administrasse. Unde liceat inferre Cassiodorum natum esse Scyllacii anno Domini 469 aut 470.

ยง IX. Cassiodori educatio, ac dignitates quas prius gessit sub Odoacre. In eius tractabilis pueritie institutione cura omnis exhibita, que decet egregie nobilitatis adolescentes. Ad militarem disciplinam, qua grandior etas rite informata est, accessere ornamenta litterarum; que incultam illius turbatissimi temporis, et aliene dominationis barbariem etsi redolerent, in illis tamen progressum cum fecit, qui spem omnem preriperet. Nec multo post tam preclara ingenii  et eruditionis dedit argumenta, ut nobilem adolescentem intra iuuentutis annos tantum facultatis et prudentie adeptum cum cerneret Odoacer Erulorum rex, totius Italie dominatum gerens, iis affecerit honoribus qui precipui tum habebantur in imperio. Ac primo quidem comitiue priuatarum  ornauit dignitate, qua ueluti parenti publico ac legitimo presuli decreta erat custodia: ne quis se proximorum commixtione pollueret, ne quis sepulcrorum iura uiolaret; atque ut caduca bona et repositiue pecunie regalibus erariis applicarentur . Magnum certe onus ex ephebis uix excedenti Cassiodoro imponebatur. Imprudentie tamen non erat culpandus Odoacer, qui rerum maximi momenti iudicem creabat eum quem etas ab huiusmodi tractandis negotiis remouere uidebatur. Ipsi enim timendum nusquam fuit, ne in ferendis sententiis animi leuitate peccaret preses adolescentior, cum iuuenilibus annis senilis iam maturitas preponderasset.  Et re quidem ipsa tam rite perfunctum fuisse tanto munere Cassiodorum ait Theodoricus, ut singulis probaretur sagax Odoacris prudentia, qua ferendo illi oneri parem iudicauerat eum, qui quidem in uitia iuuentutis, tam alto positus gradu, non modo non corruit precipiti lapsu, sed etiam earum que uel ipsis senibus inuidiam facerent, uirtutum splendore claruit. ยปPrimus enim, ut scitis  administrationis introitus comitiue priuatarum mole fundatus est: ubi non tirociniorum infirmitate titubans, nouitatis uitio, uel innocenter errauit; sed abstinentie firmato uestigio, imitando uixit exemplo.ยซ Quid modo necesse est, nouis rationibus fatigemus lectoris ingenium, quibus planum fiat quam eximie Cassiodori adolescentiam uirtutes nobilitauerint? Probationum omnium instar erit citatum principis fide dignissimi testimonium, quo non claritatem generis, non luxuriantis etatis turbulentam animam, non morum corruptelam patriorum,  non perturbationem rerum ad procliuem uitiorum uiam eum rapuisse meridiana luce clarius innotuit.

Sapiens admodum dignitatis prioris administratio gradum ad maiores iuueni nostro fecit. Itaque comitem sacrarum largitionum instituit eum Odoacer : quo munere donis regiis largiendis, monete cudende, omni negotiatorum commercio promouendo, officiis ac dignitatibus confirmandis, et cet., preficiebatur . Ut dignitatum, ita uirtutum splendore et merito ereuit Senator; eaque fuit eius in hoc gerendo munere equitas animi, ea moderatio, ut sue laudis preconem habuerit ipsum Theodoricum, cuius hec preclara uerba sunt : Qui mox deinde sacrarum largitionum munere suscepto, creuit tantum conuersationis laude, quantum profecerat dignitate. Quid prouinciis redditam disciplinam? Quid diuerso hominum generi momenta iustitie infusa referamus? uixit enim tanta continentia, ut equitatem et instrueret monitis, et doceret exemplis.

 ยง X. Quid egerit Cassiodorus post superatum a Theodorico Odoacrem. Nec tamen hic stetit laudabilis adolescentie uirtus, publicis muneribus iam consecrata. Sub finem enim regnantis Odoacris eam prudentie laudem in rebus agendis est consecuta, ut politicorum sapientissimis eternum admirande iuxta et predicande sapientie causam sufficiat equissimam. Anno quippe Domini 490 ingressus in Italiam Theodoricus mouit contra Odoacrem eo successu, ut uictum profligatumque adegerit in urbem Rauennam ad perfugium secedere. Castris ad urbem locatis, post tertium obsessionis annum pactis conditionibus supplicem suscepit regem; et ei quam sibi parari ab illo suspicabatur necem intulit.

Quid consilii tum cepisse Cassiodorum putas in tam dissimili utriusque principis fortuna? Cum, inquam, cerneret imperio potiri Theodoricum quo Odoacrem spoliauerat, in hac fluctuanti rerum sorte, quas in partes se conuerteret anceps Cassiodorus, in Brutiorum tandem se plagas recipit. Ibi diuino accidisse  consilio cum intellexisset, ut principatus Italie cederet Theodorico, priuati commodi posthabita ratione, rebellantes Siculorum animos cercuit, atque tum eloquentie, tum armorum uiribus noui regis parere cegit imperio; sicque se in aulam ipsius insinuauit, oblata prouincia, que sine bellorum incommodis, aut ullo sumptu ditioni principis accessit. ยปIn ipso quippe imperii nostri deuotus exordio, inquit Theodoricus , cum adhuc fluctuantibus rebus prouinciarum corda uagarentur, et negligi nouum dominum nouitas ipsa pateretur, Siculorum suspicantium mentes ab obstinatione precipiti deuiasti,ยซ etc.

ยง XI. Fit Theodorico ab epistolis Cassiodorus. Expletis honorifice partibus que ipsi ab Odoacre rege credite fuerant, cum strenue quoque se probasset Theodorico, ab illius gratia ad huius amicitiam, ab illius palatio ad huius aulam uoto processit obsequio. His itaque, pergit Theodoricus , sub  precedenti rege gymnasiis exercitatus, emeritis laudibus ad palatia nostra peruenit. Excepit eum rex cum eo honore qui splendori generis et rare uirtuti debebatur, admiratusque in iuuene cum ingenii dotibus tot adiuncta decora uirtutum, ab epistolis illum esse sibi uoluit. Huius quidem muneris prima rudimenta posuit senator facundissimus, in litteris illis elegantissimis quas ad Anastasium imperatorem direxit rex, ut pacem quam petebat ab eo facilius impetraret; cuius tum amicitiam stabiliendo regno suo opportunissimam iudicabat.

ยง XII. Principum Arianorum gratia religionem Cassiodori non labefactauit. uerum quod principum Arianorum gratiam amoremque sit promeritus Cassiodorus, nemini ueniat in suspicionem fides eius atque religio, quam ab omni erroris fuco liberam, solida testatur pietas, exhibita Ecclesie preclara officia significant, addictissimum semper erga summos pontifices et episcopos commendat obsequium; quam  denique scripta eius omnia, quibus et Arianos et alios quoscunque funditus destruit hereticos, firmissime astruunt. Deinde illud de Odoacre memorie proditum est , Nullum factum ab eo negotium rebus sacris, quantumlibet Arianus esset. Ennodius uero diaconus: Multa petentibus episcopis orthodoxis eumdem principem indulsisse commemorat. Referunt etiam nonnulli  Theodoricum Romane Ecclesie auctoritatem reueritum esse, qui nulli fuit illius sedis episcopo impedimento quin plenissima auctoritate cuncta que essent iurium sedis apostolice exerceret. Quinetiam regni principia non solum orthodoxorum uexatione non fedauit, sed etiam omnibus eos prosecutus est officiis; eousque ut iratum eum experiretur quisquis regii fauoris ambitu ad partes transiret Arianas; cuius rei exemplum, Zonara et Cedreno referentibus, habemus luculentissimum. Aulicus quidam Theodorico gratissimus a recta fide ad Arianam sectam defecerat, quo altius in regis animum illaberetur. Factum Theodoricus  ubi resciuit, iussit eum capite truncari, hec preclara uerba adiiciens: Si Deo fidem sinceram non seruasti, quomodo mihi, qui homo sum, conscientiam sanam prestabis? Nemo itaque culpe tribuendum ducat, quod regibus et quidem Arianis acceptissimus fuerit Cassiodorus, cum ad procurandum Ecclesie bonum auctoritate et gratia qua pollebat apud illos, religiose non minus quam prudenter uteretur.

ยง XIII. Preficitur Brutiis et Lucanis. Porro Theodoricus siue non immemor officii maximi, quod strenue prestiterat regie maiestati Cassiodorus, cum scilicet eius opera Sicilia Gothorum adiuncta est imperio; siue ut Brutiorum et Lucanorum ancipites animos arctius sibi deuinciret; destitui se aliquandiu tanti uiri solatio et presentia sibi admodum necessariis passus est, ut illi eas prouincias administrandas committeret. Quod ipse de Cassiodoro disserens, luculenter docet Theodoricus . ยปSed non eo preconiorum fine contenti, Brutiorum et Lucanie tibi dedimus mores regendos: ne bonum  quod peregrina prouincia meruisset, genitalis soli fortuna nesciret.ยซ Per annuum prefecture spatium Scyllacii uiuaria et stagnantes lacus exquisito artis labore excauatis montis uisceribus effodit. Quod opus egregium uelut sub aspectum ponit ea in epistola quam in pretoriana sede collocatus ad Maximum Lucanie et Brutiorum cancellarium scripsit. ยปFecimus, inquit , claustra Neptunia. Ad pedem siquidem Moscii montis, saxorum uisceribus excauatis, fluenta Nerei gurgitis decenter immisimus, ubi agmen piscium sub libera captiuitate ludentium, et delectatione reficit animos, et admiratione mulcet obtutus.ยซ Id loci monasterio postmodum edificando uidebatur iam destinare, quasi secessum ad celestia contemplanda tum meditaretur, cum latissimus ipsi ad amplissimos honores pateret aditus.

Quantum uero boni illis regionibus sua contulerit auctoritas atque presentia, non ambitioso quidem fastu, sed simplici uerborum ductu testatur ipse : Senserunt me iudicem suum, et quibus priuatus ab auis atauisque profui, uiuacius nisus sum meis fascibus adiuuare. Pauca profecto, et exigua hec esse uidebuntur, si cum maioribus, que pro tuenda iustitia et prudenter suscepit, et strenue perfecit in prefectura, componantur. Quid porro? Non elatus ambitione, non amore uictus, uel odio in ferenda sententia deflexit unquam ab equitate. uerumenimuero integritatem animi non patrie caritas, non iura propinquitatis, aut alia queuis humane rationis persuasio uiolauit. Denique tam probum se prestitit iudicem, ut a Theodorico eximias hasce laudes sit consecutus: At tu consuetudinem deuotionis impendens, eo nos obligasti munere, quo tibi putamus omnia reddidisse: inde amplificando debitum, unde credi poterat absolutum. Egisti te per cuncta iudicem totius erroris expertem, nec inuidia quemquam deprimens, nec gratia blandiente sublimans. Quod cum ubique ait arduum, tamen fit in patria gloriosum: ubi necesse  est aut gratiam parentela prouocet, aut odium longe contentiones exasperent .

ยง XIu. Quid reuocatus Cassiodorus apud Theodoricum egerit. Expleto annuo magistratu, Cassiodorum apud se reuocat Theodoricus, ut si que littere ad reges et principes, aut primarios regni administros essent scribende; si panegyrico sermone excipiendi reges aut regine in curiam ad principem adeuntes; denique in grauissimis quibuslibet negotiis eius opera, consilio et eloquentia uteretur; ut etiam amicos cum eo non minus utili quam grato colloquio miscere interdum sermones posset. Quam regis familiaritatem commendans Athalaricus: Egisti, inquit , rerum Domino iudicem familiarem, et internum procerem. Quis credat Theodoricum armorum gloria quam litterarum studio clariorem, rebus nuper adepti regni componendis impeditum, erudita Cassiodori facundia tam mirabiliter affectum fuisse, ut si quid otii publicis curis posset intercipere, querendis ab eo sapientum politicorumque  sententiis totum impenderet; amaretque ab eo sciscitari occulta nature miracula, philosophie arcana, siderum cursus, maris abyssos, meatus alueosque fontium? Fidem tamen si quis mihi derogandam putet, testem locupletissimum Athalaricum audiat in hec uerba disserentem : Cum esset publica cura uacuatus Theodoricus, sententias prudentum a tuis, scilicet Cassiodori, fabulis exigebat, ut factis propriis se equaret antiquis, stellarum cursus, maris sinus, fontium miracula rimator acutissimus inquirebat; ut rerum naturis diligentius perscrutatis, quidam purpuratus uideretur esse philosophus. His forsitan Athalarici uerbis scriptores nonnulli, inter quos Cuspinianus, adducti sunt ut assererent Cassiodoro magistro litteris studuisse Theodoricum, nulla tamen assertionis allata probatione. Illud ergo prudens lector expendat, utrum Theodoricus rex etatem pene omnem in re militari, neglecta scientiarum cura, cum posuisset, Cassiodorum discipulus audierit. Id  quidem uel ullum hominem sibi facile persuadere posse uix crediderim.

ยง Xu. Quo ordine Cassiodorus dignitates administrauerit. Etsi magnis rebus tam ingentem, tam serium animum afferebat, ut maioribus intentus esse non posse uideretur, tamen capacissime mentis prestantiam toties regi consultissimo asseruerat, ut eum altiora moliri posse non iniquus estimator Theodoricus putauerit. Quare ex prefectura Brutiorum et Lucanie redeuntem ad amplissimos honores gradatim promouit; uix tamen temporis rationem seriemque annorum quibus dignitates gessit, uix ipsum quoque honorum ordinem rite quis possit explicare. Si quid nichilominus certi inuestigari queat, ab eius scriptis totum repetemus.

ยง XuI. Cassiodorus fit questor. Post Lucanie Brutiorumque prefecturam, questor factus est; hinc est quod pro huiusmodi suscepta dignitate laudatur ab Athalarico : Denique ex te probare possumus eximium principis institutum, quem  primeuum recipiens ad questoris officium, mox reperit conscientia preditum, et legum eruditione maturum. Et post pauca: Quoties ille te grandeuis proceribus imputauit, dum non sufficerent ad primordia tua, quos tanta longeuitas etatis instruxerat? Cassiodorus ipse in priori prefatione uariarum, inter primaria que ante magisterii pretorianeque sedis prefecturam suscepit munera, questoris reponit officium: cuius precipue partes erant, ut regie lingue uox esset . Ad hunc honorem prouehebatur nemo quem sua cruditio et negotiorum capax animus non commendarent, ut recte docet Theodoricus : ยปOmnes quos ad questure culmen euehimus, doctissimos estimamus, quales legum interpretes, et consilii nostri decet esse participes: dignitas, que nec diuitiis, nec solis natalibus inuenitur; sed tantum eam doctrina cum coniuncta potest impetrare prudentia, etc.ยซ

His animi dotibus, et uirtutum ornamentis instructissimum  Cassiodorum huic admouit officio; cuius onus pro dignitate cum sustineret, regis prudentiam in honoribus impertiendis singularem unusquisque laudauit. Quo propius ad regiam maiestatem, sue illum dignitatis sustollente gradu, Senator accedebat, eo magis crescebat singularis in eum principis amor, quem ipsi acceptissimum reddebat animus a uitiis alienus. Hinc Athalaricus : uidebaris, inquit, equissimo principi gloriosa dilectione sociatus, quia eras a uitiis probabili sequestratione diuisus. Itaque in questore suo rex mirabatur uacuam omni cupiditate mentis integritatem, et sermonum eius lepores amenissimos auidus excipiebat: Te in dictationibus amenum, prosequitur Athalaricus, te ad iustitiam rigidum, te habuit a cupiditatibus alienum. Litigantium actiones querelasque illius iudicio permisit dirimendas. ยปInterpellantium te ponderibus sapientissimus arbiter onerabat; tantumque de animi tui cognita disceptatione presumpsit, ut in beneficii locum, tuum prestaret estuantibus sine aliqua  cunctatione iudicium .ยซ Sordidum uenalis animi questum exosus Senator, parandi opes officiorum taxatione uiam iniquam nusquam tentauit, uirtutis honestatem perituris bonis longe anteponens: ยปBeneficia ipsius, scilicet Theodorici, nulla abominabili taxatione uendebas, ut honor tibi ad opinionis diuitias proficeret, dum minime pretio subiaceret. Erat plane, quod in te predicaret eximium animum ad promerenda beneficia patulum, et contra uitia cupiditatis obstructum .ยซ Hec sane equo animo qui perpendet, haud dubium quin eam ipsi laudis commendationem asserat, quam in obeundo questoris apud regem et subditos est promeritus.

ยง XuII. Magisterii dignitatem obit Cassiodorus. Huc pertinet quod, uelut in grati animi testificationem, questorem integritate notissimum honore magisterii affecit Theodoricus, testante Athalarico . ueniamus ad magisteriam dignitatem, quam non pecunie largitate, sed morum nosceris suffragio consecutus.  Ad eum qui huius muneris fungebatur officio, palatii disciplina, causarum pondus, aliena iudicia, ueredorum cura, etc., pertinebat: per eum senatores regi presentabantur, legatorum aduentus prenuntiabatur; denique inter pretorianas cohortes, et urbane prefecture milites habebat primatum. Porro cum ad hoc culmen solis uirtutum gradibus elatus fuerit Cassiodorus, ea tunc floruit integritate iustitie, que probum et prudentem uirum decet. Principis iura subditorumque partes sic defendebat, ut omnes quibuscum res ipsi erat, sibi demereretur. Grande hoc munus operosi negotii, cui uix par esset uir capacissime mentis, eminens Senatoris non grauabat ingenium; eum enim in magisteria dignitate constitutum precipuis etiam questure officiis uacare Theodoricus uoluit. Quo loco positus, inquit Athalaricus , semper questoribus adfuisti; et cum rerum tum grauitas, tum amplitudo eloquentiam non uulgarem exigerent, causa credebatur eius ingenio . Nunquid felicem predicabis eum cuius consilium  et industriam adeo sibi necessaria rex iudicabat, ut ab eo exigere teneretur, quod se nouerat minime commisisse ? Nunquid eam gratiam singularem censebis, quod uacantibus aliis, summam rerum solus attingeret? Quadam gratia preiudiciali uacabat alios laborare, ut te sententie sue copiosa laude compleret . Age uero hanc felicitatem, hunc fauorem principis quam funesti casus, quam infesta inuidie tela excepissent, nisi precauisset sapientissimi uiri rerum politicarum peritissima sagacitas! Id enim sua prudentia et equitate est assecutus, ut ne uel leui obtrectatorum morsu lederetur; quinimo inuiti laudarent aduersarii eius probitatem. ยปNesciuit de te quisquam submurmurare contraria, cum tamen de principali gratia sustineres inuidiam: derogare cupientes uicit integritas actionis; aduersarii tui sepe locuti sunt coacti, quod animus non habebat .ยซ Ceterum quod maximis negotiis maiorem semper animum, maius semper  uirtutis meritum habuerit, nemo mirabitur, qui hec Athalarici uerba expenderit : Non enim proprios fines sub te ulla dignitas custodiuit, quando conscientie tue constat creditum, quod a multis proceribus fuit sincerissime peragendum.

ยง XuIII. Fit prefectus pretorio Cassiodorus. Exinde ad pretorii prefecturam, culmen honoris altissimum, euectus est: in quo constitutum non aura uanitatis afflauit, que uel nobiliores animos solet perstringere: Nullo quippe, ut plerisque moris est, elatus fauore fortune in cothurnum se magne potestatis erexit; maiora sibi de se fecit optari, dum intra modestie terminos magna cohibuit . Hec equabilitas atque moderatio qua indignum se tantis muneribus sentiebat, haud retardabat mentis deuotionem in gloria principis, et commodis subditorum procurandis. Qui propensa bonitate in prouincialium animos influebat suauiter, militibusque uerendum se prestabat: Fuit itaque, ut scitis, militibus uerendus, prouincialibus mitis . Iustitie adeo tenax fuit,  ut cum quis lite contenderet, arbitrum cause illum optaret; et quamuis tributa imponendi munus, populis exosum, tractaret, ea singulis tanta equitate dispensabat, ut nemo grauari se taxatione quereretur, nemo soluere detrectaret. Hanc equitatem egregie laudat Theodoricus : Cuncta prouide gubernatione disponens, ostendisti quam leue sit stipendia sub iudicis integritate dependere; nullus enim grauanter obtulit, quod sub equitate persoluit. Qua, queso, putas solertia preditum eum qui sic nouit stipendia iuraque principis cum deuoto populorum obsequio componere, ut neque illius, neque horum odium contraheret; quinimo gratanter facerent subditi, quod iuste exigi a principe non ignorarent? Iunxit bene, uerba sunt Theodorici , cum uniuersorum gaudiis nostra compendia: erario munificus, et iuste soluentibus gratiosus.

Adeo beneficus in omnes fuit Cassiodorus, ut dandi quam accipiendi longe auidior, iudicum damnaret  auaritiam qui muneribus clientum dignitatem inquinant: dandi auidus, accipiendi fastidiosus. Nunquam uir summus criminum contagione mentem illesam ad uirtutis amorem non conuertit: detestator criminis, amator equitatis. Quis igitur mirabitur quod recte factorum eius in obeunda prefectura memoria principis animum mirifice oblectaret? Oblectat igitur, inquit rex , nos actus prefecture recolere. Et uero quam gratum erat Theodorico mente repetere preclaram subditi sui modestiam, iustitiam, fidem! Aequitate cuncta moderatus, gratiam nostram in se non reddidit otiosam. Sane de prefecto pretorio a se constituto uerissime posse predicare erat illi suauissimum, quod sensit tunc respublica ex illo cetu Romuleo innocentie uirum; qui licet se moderando gloriosum fecerit, hoc tamen maius contulit, quod bone actionis exemplum sequentibus dereliquit .

ยง XIX. Quid egerit Theodorico Romam petente. Finem non faciam, si referre sigillatim uoluero quam  sollicite prouinciis et urbibus prepositus consuleret, tum in iure ciuium tuendo, tum in componendis plebeiorum hominum dissidiis. At pretermitti se non patitur prouidentissimi prefecti solers diligentia, qua Urbem ad regium Theodorici ingressum ornari instruique curauit. Rauenne rex sedem imperii collocauerat, unde Romam, quam sibi uectigalem fecerat, peteret necesse fuit, ut seditiones turbasque comprimeret, que per antipapam Laurentium aduersus legitimum papam Symmachum commote, clerum et senatum agebant in partes, Urbemque lacerabant. Quamuis enim ad canonicam Symmachi electionem regia pariter accessisset auctoritas, ea tamen nouarum rerum auctores non cohibuerat. uotis igitur Romanorum orthodoxorum rex cum acquiesceret, Romam uenire cogitauit, ut ortam presens sedaret tempestatem, et optatam Christiane reipublice tranquillitatem restitueret. Ubi primum intellexit prefectus pretorio Cassiodorus regi in animo esse ut Romam  proficisceretur; ad Constantinianum, quem experientissimum uirum appellat, et ad Maximianum suum in Urbe uicarium protinus litteras mittit, quibus mandat ut dent operam ne quid desit ad solemnem ingressus regii pompam, uias publicas procurent, si opus erit, instaurari, pontes refici, mensas dignis rege cibis instrui. In quam rem, inquit , scribens ad Maximianum, illum sedis nostre militem nos direxisse cognosce, qui tibi officioque tuo debeat imminere, quatenus nobis omnia parata renuntiet: quia committi non potest casui, quod nostro periculo constat ascribi.

Nec ego quidem diffitear non liquere, an regnante Theodorico, aut successoribus eius, qui et ipsi quoque Cassiodoro prefecto pretorio Romam petiere, scripta fuerit hec epistola. Hic tamen factum illud preclarum Senatoris memorauimus, eo quod nullibi de Maximiano, nisi in litteris Theodorici nomine missis sermo fiat; ex quibus sane, quo in numero  esset apud regem Cassiodorum populumque Romanum, quidue sustinere posset, intelligi potest. Quod si cui forsan adhuc dubia uidetur hec epocha, fateatur certe necesse est nichil Cassiodoro nostro circa principis, quisquis ille tandem fuerit, ingressum in Urbem sollicitius reperiri, ne dicam excogitari potuisse.

Rauenna itaque rex cum proceribus, quos inter Cassiodorus primarius eminebat, Romam progreditur, quo ingenti ciuium gaudio et plausu receptus, dissidentes Romanorum animos, exitialis clero et senatui schismatis peste rescissa, composuit. Nunc uero apud se quisque reputet, quam iuste Cassiodorus, cuius tantum pondus in regis animum fuit, in partem laudis uenire debeat, quam assecutus est Theodoricus, cum auctoritate sua pessimam schismatis luem repressit, et sua orthodoxorum bona, iuxta canones Romani concilii reddidit; fuit enim in hoc negotio consiliorum factorumque principis adiutor potissimus et particeps Cassiodorus.

 ยง XX. Ad patricii dignitatem euehitur. uix functus erat pretorii prefectura, cum eum ad patricii dignitatem Theodoricus extulit, quam quidem ut consequeretur, rara illius, tum in regem, tum in rempublicam merita suo quodam iure poscebant. His igitur tot amplissimis laudibus incitati, ait Theodoricus , patriciatus tibi apicem iusta remuneratione conferimus; ut quod aliis est premium, tibi sit retributio meritorum. Petens uero a senatu ut electum regio calculo patricium assensu mutuo confirmaret: Meministis, inquit , et adhuc recentium rerum memoria ministratur, qua moderatione pretoriano culmine locatus insederit. Quam excelsus apex huius honoris fuerit, ex form. 2 lib. uI compertum habemus, cum hanc dignitatem, quam constat uno consulatus fastigio fuisse inferiorem, capere reges honorificum ducerent. Prefectorios, et aliarum dignitatum uiros precedit, uerba sunt Theodorici , uni tantum cedens fulgori, quem interdum  etiam a nobis constat assumi. Non annui duratione honoris, sed perpetuo dignitas hec splendore patricium cingebat: Ornatus indiuiduus, cingulum fidele, quod nescit ante deserere, quam de mundo contingat homines exire .

In eximias Cassiodori laudes prorupisse egregiis illius factis cum se prouocatum significauisset Theodoricus, cum ut equitatem uirtutemque, quam singularem prebuit in ante concessis muneribus, in patricia dignitate pariter exhibeat, adhortatur. His sane monitis sollicitandus non erat ad uirtutis gloriam Cassiodori animus, quam adeo coluit in aula principum, ut proceribus et uiris candore morum conspicuis eximium se semper prebuerit integritatis exemplum: qualem commemorat Theodoricus, dum patricii intemeratam fidem commendat : Magnifici uiri Cassiodori Patricii pura nobis fide, et integritate comperti, etc. Cuius rei tot adhuc argumenta quam certissima in huius uite serie proferemus, ut  nemini uenire possit in dubium laudata uiri huius prestantissimi probitas.

ยง XXI. Quo anno factus consul Cassiodorus. Quo anno consulatum gesserit, non conuenit inter scriptores. Ad annum 513 referunt nonnulli, ut Cuspinianus in Commentario in Chronicon Cassiodori; nec enim rationem haberi uolo errati quod irrepsit in editionem que consulatum eius in anno 512 collocat; bis siquidem numeratus reperitur annus 451. At uerosimilius in anno 514 ponunt aliorum Chronica, ut Marcellini, Onufrii, Bucherii, quibus consentit card. Baronius. Hanc opinionum diuersitatem induxit librariorum incuria, qui in transcribendo Cassiodori Chronico Dexecrati et uolusiani consulatum, qui contigit anno 503, pretermisere.

Quod uero in anno 514 sit collocandus Cassiodori consulatus, probari etiam potest obseruatione a me facta, que in citatis auctoribus non occurrit; uidelicet quod iuxta Cassiodorum ep. 2 lib. II uar., Felix a Theodorico consulatum adeptus sit indictione Iu,  que in annum 511 incidit; atque ipse in Chronico suo consulatus duos inter Felicis et sui ipsius consulatum recenseat: ex qua supputatione fit ut consulatus eius sit ad annum 514 referendus.

ยง XXII. Sub Cassiodori consulatu antipape Laurentii schisma exstinguitur. Nunc illud quid attinet commemorare amplissimi huius honoris quam preclara fuerint ornamenta, quam alta munera? Ea nosse qui uoluerit, discat ex form. 1 lib. uI uar. Sat erit adnotasse quod renascentis schismatis flammas exstingui suo sub consulatu ingenti animi gaudio uiderit Cassiodorus. Qua occasione olim uenerit in Urbem Theodoricus, supra diximus, uidelicet ut ortas ex schismate dissensiones compesceret. Post regis discessum, Laurentii factiose partes nouam, horriferi Boree alicuius instar, commouere tempestatem, qua ad obitum usque Symmachi, qui hoc anno contigit, miserum in modum perturbata est Ecclesie tranquillitas. Sublato e uiuis Symmacho, proborum tandem  hominum consensione et diligentia factum est, ut dissidentes partes conuenirent, et factam Hormisde pape electionem communi suffragio firmarent. Quamobrem reliquie schismatis omnino dissolute sunt, ut uerbis moderatissimis in Chronico testatur ipse Cassiodorus. Me etiam consule, in uestrorum, scilicet Theodorici, laude temporum, adunato clero, uel populo Rom., Ecclesie rediit optata concordia. Quam utinam fusius explicassent ceteri scriptores! Clarius profecto innotesceret quantum opere pro sue dignitatis partibus, et officiosissima erga matrem Ecclesiam pietate prestiterit magnanimus consul, ut discordes animos ad pacem reuocaret, et iuxta canones et Ecclesie decreta summi pontificis electio haberetur: quanquam propensa in Ecclesie utilitatem et Reipublice salutem nostri consulis uoluntas et sollicita diligentia illud non patitur in dubium adduci.

ยง XXIII. Cassiodori absentiam quam impatienter tulerit Theodoricus. Dum consulatum gereret Senator, uel ea circiter tempora Romam ut peteret, aut alio  proficisceretur, grauissimum procul dubio, quod urgebat, negotium postulauit. Quapropter abesse aliquandiu a regio palatio necesse fuit: sed Theodoricus eum absentem ferre diu non potuit, cuius ex consilio summa regni negotia pendebant, cuius eruditis sermonibus animum pascere sibi utilissimum existimabat. Itaque litteras mittit quibus eum obnixe rogat in aulam quantocius reuertatur. Gratissimum hoc litterarum regis commercium quanto honori sibi esse duxerit, hinc collige, quod inter illas quas regis nomine ad diuersos scripsit, hanc eius reposuerit epistolam , que breuissima quidem est, sed compendioso sermone laudes omnes quibus affici potest subditus a principe complectitur. In his eius a se merito requiri presentiam dicit, cui factam sue dignitati et glorie accessionem maximam debere se profitetur. Conuenit enim etiam te requiri, qui nostra fecisti eximie tempora predicari. Morum eius splendore sua ornari palatia non dubitanter  affirmat: Ornasti conscientie integritate palatia. Acceptum illi referre pacis gratissimum otium populos fatetur: Dedisti populis altam quietem. Fide plenum fuisse, et equitatis adeo amantem in ferendas sententias eum asserit, ut damni nichil susciperent, quibus iudicia decerneret: Presentati tribunalibus iudicem te sine aliquo damni terrore uiderunt. Hoc studiosius apud omnes commendari probat, quod neglectis propriis utilitatibus, sui copiam prompto animo singulis faceret: Pretiosior factus cunctis, quia nullo premio uendebaris. Laborem nullum, aut officium principis causa non suscepisse gratanter commemorat, seque ideirco laudes ipsi publicas, et grati animi testes rependisse: Magnitudinem tuam glorioso nobis seruitio comprobatam palatio teste laudauimus. Quantocius festinet in aulam summis omnium uotis exspectatus, adhortatur: Tende gradus, accelera festinus aduentum. Ecquid, amabo uos, huic laudum cumulo potest accedere? Merita profecto cuiusquam alterius excederet; Magni Cassiodori uirtutes uix exequat,  quarum excellens magnitudo ex ante gestis iam cognita uberem absque ullo ledende ueritatis metu, laudationis materiam suppeditat.

ยง XXIu. Litteras, panegyricos et chronicon scribit. Cassiodorus itaque cum in aula regis suis se uirtutibus secerneret a procerum reliquis, litteras eius nomine scripsit, habuitque ad reges et reginas sermones panegyricos: Dixisti ad commendationem uniuersitatis frequenter reginis et regibus laudes . Regis etiam iussu Chronicon a prima mortalium origine compendioso stylo deduxit ad sua tempora, hoc est ad consulatum Iustini imperatoris et Eutarici Cilice, quo ere Christiane annus 519 numerabatur. Nullum hic habemus de hoc Chronico prolixius disserendi locum, de quo quam diuersimode sentiant auctores fuse in nostra prefatione diximus.

ยง XXu. Gothorum historiam componit. Gothorum Historiam in libros duodecim distributam sub eodem rege Cassiodorus edidit, ut in priori prefatione uariarum  ipse monet; et Athalaricus rex ad senatum scribens, huius historie formam quamdam generalem exhibet, dum ita loquitur : Iste reges Gothorum longa obliuione celatos latibulo uetustatis eduxit; iste Amalos cum generis sui claritate restituit, euidenter ostendens in decimam septimam progeniem, stirpem nos habere regalem. Originem Gothicam historiam fecit esse Romanam: colligens quasi in unam coronam germen floridum, quod per librorum campos passim fuerat dispersum. Ardens mouet desiderium huius operis iactura, hominibus historie amantibus inagnopere dolenda, ex quo preclara sane antiquitatis monumenta eruere liceret. Quanquam modum aliquem ponit desiderio nostro Iornandes, siue Iordanus Rauenne presul, qui totius historie Epitomen posteritati commisit; sic autem de ea ad Castellium preloquitur: Suades ut nostris uerbis duodecim Senatoris uolumina de origine actuque Getarum, ab olim usque nunc per generationes descendente, in uno et hoc  paruo libello coarctem: dura satis imperia, etc. Si hec ultima Iornandis uerba scientibus quam operosum sit res gestas scribere, probare debeant quantum laboris in historia concinnanda posuerit Cassiodorus: omnes sane mirari non desinent, uirum publicis regni distentum negotiis, tam ardua opera non suscepisse modo, sed strenuo labore confecisse.

ยง XXuI. Magisterii dignitatem iterum suscipit Cassiodorus. Ad magisterii munus iterum uocatus est a Theodorico anno Domini 526, qui regni uiteque illius supremus fuit; sic enim Athalaricus: Reperimus quidem eum magistrum . Mirum procul dubio uideri poterat, quod post tot tamque ampla munera in regis utilitatem et gloriam laudabiliter administrata, ad magisterii partes, quas egregie iam impleuerat, quasque meritis inferiores potuisset salua modestia despicere, rursum sustinendas Theodoricus inusitato more Cassiodorum inuitaret. uerum eminentioris erat animi Senator, quam ut de rege sentiret  iniquius, et illius mandatis priuata commoda preponeret: cuius rei argumenta clarissima eum sub Theodorici successoribus prestitisse uidebimus. Et quia nouerat maximo bono regi fore, si magisterii officium iniret, illud non minori significatione letitie quam altiores dignitates suscepit, parique semper gessit equitate ac prudentia. Eo in munere celesti nutu potius quam Theodorici iussu fuisse constitutum, felix rerum significauit euentus; iunioris etenim Athalarici incredibile est quantum consilio et opera iuuerit regni primordia, quibus motus intempestiui poterant a seditiosis excitari ob infirmam regis etatem.

ยง XXuII. Quomodo primordia regni Athalarici iuuerit. Scilicet Theodoricus decesserat nulla relicta prole mascula preter Athalaricum octennem, quem Amalasuntha filia susceperat ex Eutarico Cilica, qui ante socerum eius fato functus est. Regni gubernacula pro filio cepit Amalasuntha, cui administrando impar procul dubio fuisset, nisi manum, ut ita dicam, herculeosque humeros oneri tanto Magnus Cassiodorus  supposuisset. In hac noua rerum facie, a fide et officio nunquam deflexit; imo facultatibus, litteris et armis iuuit regni primordia , ut Athalaricus ipse gratanter gloriatur. Nec contentus unicam prouinciam, ut olim Siciliam, in officio cohibere, maiora Senator eximius prestitit, cum uidelicet gentem Gothorum omnem Athalarico subdidit; atque ita factum est, ut optata publice pacis felicitas laborem eius ac prudentiam exciperet, et, ut cum Athalarico loquar: ipsius labore actum est, ne laboraret imperium .

Felix profecto Athalaricus, qui regni administrum sub ipso nactus est exordio, in quem etas tenera, in quem regni nouitas tuto recumberet; qui et dignitatem regiam asserere, et negotiorum pondus ferre posset. Nam cum nouitas regni multa posceret ordinari, erat solus Cassiodorus ad uniuersa sufficiens. Quare si dicendum in publico, nullus paratior, nullus eloquio instructior aderat. In negotiis instantibus  consilio si opus erat, rebus obscuris lucem splendore ingenii sol nouus affundebat; res dubias et ambiguas nullo negotio Oedipus nouus explicabat; nusquam desperandus erat exitus rei quam quis eius arbitrio susceperat. Ipsum denique, inquit Athalaricus , dictatio publica, ipsum consilia nostra poscebant. Eximia profecto sapientia uirum ornatissimum ad res politicas moderandas, rei militaris scientissimum uirum ad bella gerenda, denique qualem exigebant consecuta sunt Amalasunthe et Athalarici grauissimis negotiis implicata regni initia. Nam dum cure littorum regias cogitationes incesserent, subito a litterarum penetralibus eiectus, par suis maioribus ducatum prestitit intrepidus . Ecquis igitur tam multiplici uirtutum laude mirabilem Cassiodorum non mirabitur? Audens dico eum regni Gothorum sub Athalarico maximum exstitisse ornamentum, qui nimirum sub Theodorico summa laus temporum fuit .

ยง XXuIII. Fit iterum questor. Annuo magisterii uix  perfunctus munere fuerat, cum questoris officium iterum obire cogitur; illud Theodorici beneficio prius acceptum gesserat ea fide et integritate, quam debitis et rex et subditi laudibus palam extulerant. Sed hanc dignitatem rursum excellentiore modo administrandi amplam fecit occasionem initium regni Athalarici: Impleuit nobis, inquit ipse rex, uel potius Amalasuntha , questoris officium, et mercedes iustissima deuoluens cautela, quam ab auctore nostro didicerat, libenter heredis utilitatibus exhibebat. Hic non stetit questoris studium erga regem et rempublicam: uerum his maius aliquid adiiciens, more et exemplo parentum, Gothorum armat exercitus, et bono instituto melior, quod a parentibus accepit hereditaria largitate custodit . Proprio censu Gothorum copias alit preuertendis motibus destinatas, qui fluctuantis regni principio concitari sepe sub puero rege consueuerunt. Deputatos Gothos propriis pauit expensis, ut nec prouinciales percelleret, nec fiscum  nostrum expensarum oneribus ingrauaret .

Ea fuit eius animi nobilitas, ea de singulis bene merendi uoluntas, ut non modo in ciues, uerumetiam in regem beneficus exstiterit; et alieni commodi adeo prouidus, ut arma eius nulla possessorum damna senserint. Quam ergo iuste laudatur apud senatum ab Athalarico, dum prouinciarum custodem appellat! Fuit nimirum prouinciarum uerissimus custos. Et certe quis unquam regie maiestatis assertor magis religiosus et fortis, magis bonorum uiteque sue prodigus, quem nec uacillantis regni principia sub infante rege, nec dubia rerum facies, aut incerta uicissitudo a proposito potuit unquam deterrere? Aeris regii fidissimus fuit conseruator; eris proprii prouisor uel parcissimus, uel nullus; generoso namque preditus animo, posthabitis his aliisque rationibus quibus ad res suas procurandas duci poterat, ad altiora erigitur; ut cuius fides nullis limitibus tenebatur, nullis ipse rebus parceret pro regis obsequio.

 ยง XXIX. Quid dimissis militibus in questura egerit. At ubi ab armis discessum est, curam omnem atque ingenium in eo posuit, ut sua singulis pro equitate iura tribueret: quod Athalaricus ita testatur , ut belli cura resoluta est, ingenium suum legum potius ductor exercuit. Belli enim confusione dissoluta, corrupta pene omnia, ac dissipatas leges, imo iudicum, quos auaritia inuaserat, reperit uenalia iudicia. Quid uero? Hec damna reparare, hanc pestem eliminare studuit ea prudentie et iustitie laude, ut eius iudicio equius nichil possent optare litigantium turbe: Signans sine litigantium damno, quod ante sine pretio constabat esse laceratum . Quos in hoc secutus sit Cassiodorus si scire uelis, audi eumdem Athalaricum : Talem Metelli in Asia, talem Catonis in Hispania legimus fuisse ducatum, qui plus de sua disciplina, quam per arma laudati sunt. Nec eos imitando tantum assecutus est, sed longe multumque superauit: quandoquidem tam  preclarum eximie illius uirtutis Athalaricus dedit testimonium, ut asseuerare non dubitet eum , dum nesciret aliena querere, nouisse tantum propria largus offerre. Hinc, inquit, cunctis ita fuit beneuolus, ut suarum rerum non dominus, sed distributor egregius uideretur. Nunquam tamen rerum feliciter procedente cursu, nec popularis aure afflatu elata est eius animi moderatio; etenim solidis Christiane humilitatis fundamentis firmiter innixus, fuit semper moderatus in prosperis. uerum quo preceptore has proborum morum leges didicerat, quas seculi prudentia respuere solet? Nullo certe nisi Christo Domino, quem in sacris codicibus docentem audierat. Hos igitur mores lectio diuina solidauit . Ex his fontibus illas uirtutes hausit quas in eternum politicorum omnium exemplum traduxit; et hoc celesti Doctore nouit humilitate Christi in amplissimis honoribus mores modestissimos conformare. Hinc uirtutum omnium sumitur manifesta cognitio; hinc sapientia ueritatis sapore conditur: sic ad omnia redditur  humilis, quem imbuit doctrina celestis .

His tam Christiane pietatis uirtutibus animum dum exerceret Cassiodorus, muneris alterius partes sustinere cogebatur, quo ut nuper sub Theodorico, sic sub Athalarico illius mandato et nomine uarias ad pontificem, ad episcopos, ad clerum, senatum populumque Romanum, ad imperatorem, ad regem uandalorum, permultosque alios litteras scribebat pietate singulari, et exquisitis sententiis mirabiles, quas uidere est libris uIII et IX uariarum.

ยง XXX. Cassiodorus spes unica Amalasunthe dolenti remotum a studiis Athalaricum. Octauum, ut uidimus, annum agebat Athalaricus cum ad gubernacula imperii Gothici accessisset, quem Amalasuntha mater in iis omnibus disciplinis et artibus que Christianum et maximum regem decent, erudiendum tradiderat. At Gothi, gens ferox, se regi scientiis dedito parere uelle superbe negauerunt: putantes armorum gloriam cum studio litterarum stare non posse, que  molliant hebetentque animi uigorem. Regine itaque uoluntati consilioque saluberrimo tam prefracte tantaque ferocitate obstitere, ut eorum furori cedere tandem coacta fuerit. Idcirco Athalarici mollis et fluxa etas exstinctis uirtutum et optimarum artium seminibus ad uitia facile deflexit, ac pessimum regis exemplum cito secuta est subditorum pene omnium miseranda corruptio.

Deprauata omnia nec sine lacrymis, nec sine acerbissimo animi sensu uidere poterat Amalasuntha, pia imprimis regina; ipsique et bonis omnibus incredibilem dolorem inurebat misera tum regie, tum regni facies. Summum tamen merorem minuebat spes unica in Cassiodori probitate posita; nouerat enim quantum regis adolescentiam consiliis et opera, curis et opibus fouisset; quot questor factus iniquas rescidisset leges; quot improbissime euersas iuste refixisset. Unde uitiosas omnes et corruptas consuetudines breui ab eo emendandas confidebat, quem tum a Deo donatum putabat ut pristinum reipublice splendorem  restitueret.

ยง XXXI. Creatur iterum prefectus pretorio. Eam sane ob causam cuncti quibus chara erat patrie gloria, per Senatorem integerrimum pretorii prefecturam administrari optabant ardentissime; idque ab Athalarico sepius postulauerant, quorum precibus annuens rex illum pretorio prefecit indictione XII, id est anno Domini 534. Hec Athalaricus non sine preclara Cassiodori commendatione insinuat, dum ait . Diutius quidem differendo pro te cunctorum uota lassauimus, ut beneuolentiam in te probaremus generalitatis, et cunctis desideratior aduenires. Pari laude subditum rex afficit, dum senatum admonet qua ductus ratione prefectum pretorio illum fecerat, uidelicet ut omnium uotis expetitus corruptelas omnes et prauos usus facilius corrigeret. Huic ergo prefecture pretoriane regendam tribuimus dignitatem, ut querelas omnes infidelium nundinatione collectas, Deo prestante, sua integritate componat, faciatque tam nimium desideratus, ut cunctis possit  esse beneficus .

Docet preterea rex eum a se prefectum ea mente ut prouincias iudicibus iniquis oppressas subleuaret: ut probatum iudicem sine metu prouincie suscipiant, quas hactenus improborum cognouimus actione fatigatas . Atque ut qui sordido semper questu abstinuit, auaritie damna resarciat: Solitus es quidem iusta non uendere; sed nunc oportet impensius lesis per iniuriam subuenire . Quid plura? ut qui anteactis, inquit , fascibus mirabilis continentie exempla prebuit, incorruptibili morum eius integritate abusus omnes et fraudulenta studia exstirpentur et funditus tollantur. Inuigilet incorruptibilis sensus aduersus male consuetas manus , etc. Hinc eum in pretoriana sede, tanquam in specula a se collocatum pronuntiat; ut nulla sagacem eius prudentiam effugiat malitia, quam uel punire, uel emendare non possit: Lumen te immisimus rebus celatis, quando nec prudentie tue quisquam poterit  illudere, nec fidem aliqua oblatione tentare .. Nullo tamen exemplo eum induci oportere predicat ad ea que magna sunt peragenda. Quam putas ob causam? Ipsum audi Athalaricum; miram sane rei insolite profert rationem: Aliorum tibi exempla non ponimus, uetera moribus tuis, et omnium uota complesti . Summi uiri laudem absolutissimam nec breuius, nec melius quis complecti potest, quam his paucioribus, sed luculentissimis uerbis: uetera moribus tuis, et omnium uota complesti.

ยง XXXII. Quid, cur, et quomodo scripserit ad sum. pontif. Ioannem II. Mirum profecto quam constans semper fuerit summis in laudibus Christiana Cassiodori humilitas; nam ubi primum prefectus pretorio creatus est, statim ad summum pontificem Ioannem II supplices litteras scripsit, quibus ut filius obsecrat, Deum pro se enixius oret quatenus commissam sibi prouinciam ac reipublice partes sustinere pro dignitate ualeat. Precor, inquit , ut uiuacius oretis, ut quidquid est alienum a recto abhorreat animus; ut ingenium celesti lumine illustratum a uero nunquam discedat; ut talem denique iudicem se prestet, qualem catholica postulat Ecclesia. Sed hec melius describi non possunt, quam eius uerbis eri mansuro incidendis , ut mihi filio uestro intelligentie sensus aperiat, ut que uere sunt utilia sequar, que uitanda refugiam. uigor ille rationabilis anime nobis consilium prestet, facies ueritatis albescat: ne mentem nostram innubilet caligo corporea; sequamur quod intus est, ne foris a nobis simus; instruat quod de uera sapientia sapit, illuminet quod celesti claritate resplendet: talem denique iudicem suscipiat publicus actus, qualem filium catholica mittat Ecclesia.

Et quia se non tantum summi pontificis filium, sed etiam discipulum profitetur, rogat hoc nomine, ut si quid in obeundo munere peccauerit, admoneatur a magistro, ut citius possit emendare. Certum sibi esse, ait, a recto aberrare non posse, si ipsum habeat omnium  suarum actionum monitorem. Monete me que sunt gerenda, bene agere uel correptus exopto: quia errat difficilius ouis que uoces desiderat audire pastoris; nec facile efficitur uitiosus, cui admonitor insistit assiduus. Sum quidem iudex palatinus; sed uester non desinam esse discipulus. Additque: Tunc ista recte gerimus, si a uestris regulis minime discedamus . Denique minaciter quidem, sed pergrate urget, ut precibus eius et consiliis adiuuetur, que si deesse senserit, imputandum illi fore quidquid in prefectura a recto fecerit alienum. Sed cum me a uobis desiderem et moneri consiliis, et adiuuari orationibus, iam uobis applicandum est, si quid in me fuerit aliter quam optabatur inuentum . Hec sibi a summo pontifice ideo deberi asserit, quod in Petri cathedra sedeat, cuius admiratus splendorem et potestatem, quanti eum fecerit his uerbis significat : Sedes illa toto orbe mirabilis proprios tegat affectione cultores, que licet generalis mundo sit prestita, uobis etiam cognoscitur localiter attributa. Inde  eum orbi Christiano preesse dicit  iure et auctoritate pontificia: uos enim speculatores Christiano populo presidetis; uos Patris nomine uniuersa diligitis. Securitas ergo plebis ad uestram respicit famam, cui diuinitus est commissa custodia. Christianissimam epistolam his claudit uerbis , quibus eternum testatur summam in apostolos obseruantiam, dum eos sibi semper optat patronos: Tenemus aliquid sanctorum apostolorum proprium . . . . . nichil ergo timemus talibus patronis, si oratio non desit antistitis. Attendat nunc, obsecro, quisquis hec legerit, an uel leuissima uiolate fidei, aut religionis suspicio cadere possit in sapientissimum rerum ciuilium administratorem, quandoquidem tam Christiane pietatis insigne cum iudicis officio mirum in modum in ipso enituisse cernimus.

ยง XXXIII. Quomodo ad episcopos encyclicam epistolam scripserit. In eumdem plane sensum encyclicam ad episcopos, quos spirituales Patres appellat,  direxit epistolam , qua petit sanctissimam exorent Trinitatem, ut in prefecture sue administratione iudex semper sit incorruptus et integerrimus. uos spirituales parentes, qui Auctorem rerum illuminata mente conspicitis, pro me sancte Trinitati sedulo supplicate: dignitatem conscientie donet, qui tribunalia conferre dignatus est; faciat inoffensum iudicem, ne damnet errantem. Impetrent, ut in iudiciis suis iudicantem Deum semper aspiciat, amet, et sequatur. Sit nobis prosperrime presens, ut infausta uitia reddantur absentia: amorem suum tribuat, ut peccandi ambitum miseratus excludat . Deinde plenissimam pietatis adiungit petitionem, que euidentissime demonstrat quanta in indictis ab Ecclesia ieiuniis aliisque seuerioris penitentie exercitiis posita sit ipsi spes atque fiducia. Quapropter anime ueri parentes, affectuosa petitione uos deprecor, ut indicto ieiunio Domino supplicetis, qui uitam principum nostrorum florenti regno protendat, hostes reipublice  defensor imminuat, donet quieta tempora, et ad laudem sui nominis copiosa .

Integra describenda foret epistola, si uellem intimos pietatis ac sanctitatis sensus aperire quibus M. Cassiodori animus afficiebatur; sed quoniam eam suo loco perlegere est unicuique peruium, unum illud adiiciendum puto, quo presules orando monet, paterne caritatis affectu populum sic diligant, ut a regni tamen legibus non discedant, aut indulgentia mollior aliis prebeat occasionem errandi. Ita tamen, uerba Cassiodori ipsissima sunt , ne quod accidit per nimiam pietatem, dum miseris subuenire queritis, locum legibus auferatis; nam si aliquid offendit forte districtum, talia date cunctis monita, ut iudicia reddere possitis feriata. Nec quisquam igitur erit, ut arbitror, adeo morosus censor, qui Cassiodori officiosam fidem in obsequio principis corrupti et Ariani damnandam putet, cum religionis aut conscientie integritatem, quandiu illi fidus adhesit, nusquam lesisse reperiatur.

 ยง XXXIu. Quomodo Senatori rescripserit summus pontifex. Quas et summus pontifex, et episcopi litteras Cassiodoro rescripserint, non occurrit. He, si que sunt, haud dubium quin in ipsius laudes longius excurrant. Iterum tamen ad Ioannem II direxit litteras, ut eum ad mysteria catholice religionis omnibus explicanda induceret. Id coniicere licet ex ea que exstat apud Baronium  Ioannis pape epistola Cassiodoro, et nonnullis senatoribus suadentibus rogantibusque scripta, qua fidem orthodoxam circa sanctissimam Trinitatem fusius exponit.

ยง XXXu. Littere Cassiodori ad senatum, eiusque ad ceteros magistratus edicta. Priusquam ad Ioannem papam et episcopos scriberet, M. Senator misit ad senatum litteras grati animi significatione plenas, quod a patribus fuisset in pretorio prefectum postulatus: beneficiorum tum maxime se memorem prebens apud eos qui de ipso bene meruerant. Sed et iustitie amantissimum se probat litteris sigillatim  scriptis  ad prouinciarum magistratus et iudices; atque edicto per prouincias promulgando, eos serio admonet, ut ad rectam uirtutis regulam actus suos solliciti componant. Studete, cuncti, actibus bonis, transigite semper innoxii . Additque, ne ducti cupiditate pecunie iniqua lucra causis iniustis querant: Quid litibus honesta confunditis? Si queritis lucra, uitate potius damnosa litigia . Cuncta se ad equitatis leges expensurum iisdem litteris profitetur: Omnia uobis iusta, omnia moderata promittite; nam nundinatio a me feda nescietur; cuius preclaram reddit rationem, non enim mea uerba more uestium suspensa uenduntur. Nullam passuros damni iniuriam a pretorianis pollicetur; etenim ne falsa officii atque opere impense specie pecuniam iniuste exigant, a se prouisum est. Non uos quisquam militum pro sua uoluntate concutiet; non exactor adiectitiis grauabit incommodis; non solum nostras, sed et officii innoxias custodiuimus manus. Subdit cur ea non uerbis tantum, sed suo  potissimum firmauerit exemplo. Ostendimus, Deo iuuante, continentiam, ut eam sine pudore imperare possimus. Preterea tot uotis expetitam promotionem suam publice fore incrementum rei, non priuatarum facultatum imminutionem, et sine pecunie largitione, non empto alterius patrocinio, non uenali eloquentia, sed proprio cuique ore causam agere liberum fore promittit. Ordinatio nostra utilitatem publicam tantummodo respiciet, non furta priuata . . . . auctor causa non redempta, sed propria lingua utetur. Nemo a nobis quam uenerat minus locupletior redibit. Denique eos obtestatur ut ad recta consilia propositumque seruande iustitie consensione animorum accedant, patrem ut se potius, quam iudicem prestet: uos ad omnia gesta estote deuoti, ut me prouinciarum patrem facialis esse quam iudicem. Alterum ad iudices prouinciales edictum protulit, tam preclaris illustratum sententiis, et piis adeo documentis plenum, ut illud ab Ecclesie presule, non a palatii prefecto dictatum  esse crederes. Singula hic describere longum esset: id tamen pretermittere non possumus, quo sub se constitutos iudices sic alloquitur : Iudicium quasi iurisdicium cognoscite uocitatum; presulem agere non decet, quod alter accuset. Quid timeat reus, cum uiderit crimen in fascibus constitutum?

ยง XXXuI. Quid scripserit Senator ad Ioannem et Ambrosium. Ceterum singulis magistratibus scribens Senator, eos adhortatur ad equitatis obseruationem ea ui uerborum, eo mentis uigore, ut mirari satis quis non possit ardens iustitie studium, quam quidem unam spirare, cui uni se totum a puero mancipasse uidebatur. Et uero nullus ab iis quos cancellarios suos creauerat, promptiorem in expediendis mandatis uoluntatem, et in referendis ad se supplicum petitionibus fidem magis incorruptam exigebat: nullus districtius prohibebat, ne pecunie aut munerum largitione manus inficerent; nullus precipiebat sollicitius commissum officium sic obirent, ut cunctis probari posset summa tum cancellariorum, tum prefecti  pretorio equitas. Elucet hoc perspicue in eius epistola ad Ioannem : Per te nostris auribus desiderium supplicis innotescat: iussa nostra sine studio uenalitatis expedias. Omniaque sic geras, ut nostram possis commendare iustitiam, etc. Quid uero in officio prestandum Ioanni nominatim designat, precipitque ut expendat diligenter, quam debeat monitis suis esse intentus, ne cuiquam displiceat, aut improbetur euectus ab eo ad publici huius honoris gradum. Eodem pene exemplo scribit  ad Ambrosium uices suas Rome agentem, ut in procuranda populorum quiete labori non parcat: adiiciens non eum latere, quantum officiat iustitie legibus iudicum negligentia; detque operam, ut suo splendori iustitia restituatur. Labor uester procuret mihi omnium quietem. Scitis que turpia neglectus intulerit: scopulus uitandus est, ubi alter offendit .

ยง XXXuII. Edicta et sollicitudo Senatoris, ne tributa  populos grauarent. uidebantur tributa contra iura equitatis impune delinquendi exactoribus prebere occasionem: que res animum prefecti uehementer mouit ad hanc licentiam procul amandandam. Scriptis itaque litteris iudices prouinciarum admonet, ut in hac parte contra peccantes seuerius agant; iubetque ut possessor nichil aliud, nisi quod publice debetur exsoluat. Suis diligentissime prescribit uectigalia queque persolui temporibus: ne fraudulenta uenalique exspectatione pondus abominabilis nundinationis imponeretur magis quam huiusmodi onera subleuarentur. Absit a nostris temporibus detestabilis et fugienda uersutia. Sicut fiscalia onera nulla occasione uolumus aggrauari, ita constitutis temporibus, prefinitas illationes precipimus, Deo iuuante, compleri . Impia hec lucra luculentissima ratione proscribit : De equitate potius quam de rapacitate proficitur. Quid enim  acquiri putatur, ubi bona conscientia perditur? Aut in qua parte possit homo proficere, si innocentiam probatus  fuerit amisisse? Nolite sine premio credere, que uidentur ad bonam conscientiam pertinere. Atque ut animos addat iudicibus quos tam acriter monet esse recti obseruatores, remuneratorem beneficum fore se pollicetur illius quem in munere implendo fuisse nouerit iustitie tenaciorem: Remuneratorem illi esse promitto, quem se aliqua honestate tractasse cognouero .

ยง XXXuIII. Eadem sollicitudo Cassiodori in rebus etiam minoris momenti. Age uero, uideamus quam erecta mens Senatoris fuerit ad amorem iustitie, qui eo processit, ut publicum commodum in rebus minoris etiam momenti procuraret. Quapropter edictis duobus precepit  ut annone imponeretur moderata pretii taxatio; ueritus ne pauperiores opprimerentur immani redemptorum auaritia. Priori edicto prouidit iusto ut pretio res uenundarentur; et ne in alienum sensum uerba edicti detorquerentur, tollit omnem dubitationis ambagem, dum  singulas rerum species ad equabilem ponderis censuram exigit; sancitque sensu uerborum cuique statim obuio, sub animaduersione grauissime pene, ne quis pretium a se constitutum minuere, uel augere usquam audeat.

Altero edicto cauet ne iustam publici pretii mensuram excedant in hospitibus excipiendis caupones: Recipiatur hospes ad pretia definita, iniquitatem non patiatur auaram, qui inuitatur ad gratiam. Huius decreti uiolatores iisdem subiicit penis quas pro prioris conseruatione decernit; et ne cui ullus querelarum relinqueretur locus, pretorianum militem ad publica diuersoria et hospitia destinauit, quo cum primarii ciues et episcopi annone pretium statuerent. Sic enim ipse: Quam miles noster in rem directus pretia cum ciuibus atque episcopis locorum habita ratione censuerit. Nec omittenda ratio quam subiicit: Sufficere enim debent omnibus honesta lucra de ciuibus, ne obsessa potius uideantur itinera esse latronum.

Idcirco iustitie amantissimum fuisse fateamur necesse  est, quam rebus in singulis administrari seruarique uoluisse testantur ab eo sancite leges, edicta, decreta; et quamuis totus esset ad humanitatem compositus, zelo tamen equitatis incitatus ad seueritatem aliquando flexit animum. uerum cum ardore iustitie uir prudens tam equabili temperamento paternum in subditos amorem sociauit, ut res que difficultatis aliquid paterentur, suo ipse iudicio expenderet, aut ad solos episcopos, qui Patres spirituales sunt, remitteret.

ยง XXXIX. Rome fame laboranti succurrit Cassiodorus. Admiranda sui erga ciues amoris argumenta tum maxime prebuit, cum summa annone difficultate Roma laboraret: quod ubi primum intellexit, omnem operam sollicitus impendit ut Urbis inopiam subleuaret, nichil non molitus ut quam celeriter publico malo mederetur, etiam suscepto longo et arduo itinere, ut ipse ad Ambrosium suas in Urbe uices gerentem scribens testatur : Ideo  enim peregrinationis incommoda, ideo tot angusta cogitationis intrauimus, ut populus ille antiquis delectationibus assuetus beatissimis regnantium temporibus, explosis necessitatibus perfruatur. Et ex ea ratione quam adducit, liquido constat quam paterna caritate fame confectos, Urbis rerum domine incolas foueret. Ait enim : Procul sit ut aliquo illius ciuitatis esuriente, satiemur: illorum, quod absit, indigentia nostra penuria est. Quid plura? Leti, inquit, esse non possumus, nisi et illos gaudentes communiter audiamus. Quis unquam illorum quibus sua erga rempublicam caritas Patris populi gloriosissimum nomen comparauit incredibilis amoris sensus uerbis ardentioribus explicauit? Atque ut maxime ciuium omnium egestati pro uotis occurreret, tantam frumenti uim in Urbem transuehi curauit prouidus prefectus ut felix rerum copia miserorum ditaret inopiam Atque ideo, ut mandat Ambrosio , tanta uiuacitate incorrupta species frumenti congregetur, ut panis inde coctus non horrori, sed deliciis uideatur  esse propositus. Et quia a militibus uectoribusque emolumenti aliquid citra prestitutum pretium ex asportato frumento fraudulenter percipi posse, plebemque damni aliquid inde passuram esse preuidebat, precepit ut prefecti uices gerens in Urbe id mali pro sua auctoritate quam diligentissime preuerteret. Quidquid enim, inquit , ibi male presumitur, in mei animi lesione grassatur. Additque pro summa in populum Romanum beneuolentia: In nobis facilius consentimus excedi, quam Romanorum utilitates paliamur imminui. Negat tamen se rebus Romanorum ideo consulere, ut popularis aure fauorem captet; sed ut propensum in suos uoluntatis studium possit officiosa amoris significatione demonstrare. Non ut fauorem, uerba ipsius sunt , plausumque popularem, sed ut, iuuante Deo, meum in illis compleam dilectionis arbitrium.

Et re quidem ipsa quam longe abesset ab humane existimationis ambitu, que sequuntur uerba satis annuunt,  quibus non sua prouidentia quidem, sed proborum hominum precibus et lacrymis effectum dicit, ne diutius acribus famis incommodis Roma premeretur. Ita enim ille ad Ioannem II papam scribens : Ecclesiasticis siquidem ieiuniis fames est exclusa popularis, decoris lacrymis tristitia feda discessit; et per sanctos uiros acceleratum est, ne traheretur diutius quod grauabat.

ยง XL. Quo anno mortuus sit Athalaricus, eique successerit Theodahatus, et quanta tunc Cassiodori constantia. Cum prefecturam tam preclare Cassiodorus administraret, ex Athalarici obitu ingentem animi dolorem suscepit. Primo enim etatis flore cum annum ageret decimum sextum, regni autem octauum, preter omnium opinionem interiit rex adolescentior. Non pepercit floreati principis etati, non reuerita est regiam dignitatem premature mortis dura conditio. Inuersam quidem tertio uidit tunc Cassiodorus regni faciem; nulla tamen rerum mutatio firmissimam grandis anime constantiam, imo nec fortunam  labefactauit.

Athalarico Theodahatus ab Amalasuntha consobrina suffectus est in regnum circa medium uel finem anni 534. Cuius rei facilis ex Cassiodori epistolis probatio eruitur . Patricium siquidem indictione XIII, que in annum 535 incidit, questorem instituit Theodahatus; anno uero superiore, hoc est 534, ab Athalarico Cassiodorus pretorio prepositus est indictione XII, qua idcirco Athalaricus ipse decessit.

ยง XLI. Quid egerit Cassiodorus initio regni Theodahati. Non ignarus nouus princeps quantum opera et consilio antecessores iuuisset Senator, apud se constituit prestantissimum uirum rebus moderandis adhibere, ratus non discessurum ab obsequio et officiis quibus Theodoricum Athalaricumque demeruerat. Quapropter ubi primum suscepit regni administrationem, preter adeptas quas gerebat dignitates, illum in litteris ad imperatorem Iustinianum, ad  senatum, diuersosque alios mittendis adiutorem habere uoluit; quo in munere Amalasunthe regine nomine scripsit ad eumdem imperatorem et senatores, ut suffragio suo atque auctoritate Theodohati regis electionem ab ea factam dignarentur. Quinetiam Gudeline Theodahati uxori ad Iustinianum et Theodoram Augustam, litteras rupti federis ipsum imperatorem inter et Theodahatum conciliatrices scribenti uariis temporibus manum commodauit. Theodahatus enim illate necis Amalasunthe, cuius beneficio regni gubernaculum tenebat, iure in suspicionem uenerat. Hinc est quod grauiter offendit apud Iustinianum imperatorem, qui precipuo semper honore prosecutus est reginam, quam nouerat eximiis supra sexum dotibus exornatam. Quid cause ad id flagitii Theodahatum impulerit, non est in promptu. Forte aut socie regni impatiens, aut memor iniurie qua cum paulo ante affecerat Amalasuntha quam imperio preficeret, impias sanguine regio manus contaminare non formidauit. Utut sit propter exstinetam miserabili  casu reginam, cuius obseruantiam in se maximam sepenumero comprobarat Cassiodorus, non est dubium quin tristitia fuerit perculsus incredibili; coactus tamen est tandem dolori modum imponere, cui nullum iam suppetere remedium cognoscebat.

ยง XLII. Cassiodori tertium prefecti pretorio moderatio in exigendis tributis. Itaque Theodahatus rerum dominus tertium pretorio prefecit Senatorem; sed an uno uel pluribus annis hanc sub eo rege dignitatem gesserit, satis non liquet. Nimirum rem obscuram faciunt diuerse auctorum opiniones, quos inter de Agapiti pontificatus et legationis eius ad Iustinianum tempore non conuenit. Attamen ut negotium e Cassiodori scriptis pro more nostro totum conficiamus, epistola 35 libri II, et epistola 2 libri XII, indictione XIII date, eum anno 535 pretorio prefuisse aperte nobis indicant.

Amalasunthe regine interitus Gothos ad seditiosos tumultus, atque imperatorem ad ultionem tanti sceleris  bello repetendam prouocabat. Armorum insuetus Theodahatus, imminentem preliorum molem expauescens, ad pacem quibuscunque potuerat modis, at frustra, Iustinianum sollicitauerat. Itaque eo anno inuadebat Dalmatiam Mundus, Belizarius Siciliam: quibus ut rex obsisteret, primum iussit tributa ad belli expensas subditi penderent; difficillimamque cogende a barbaris, et principi suo infensis gentibus pecunie prouinciam commisit Senatori. Durum quidem mandatum illud uisum est uiro amantissimo populorum, nec non et Theodahati obseruantissimo. Impositum tamen onus ea industria tulit, ut maximam omnibus mouerit admirationem, nullius offensionem subierit: ea felicitate ut Deo pro insperato successu, quam maximas potuit gratias egerit. Sic enim exorditur secundam libri XII epistolam: Gratias Diuinitati refero, quia et prouinciales fecerunt que monui, et ego compleui omnia que promisi. Tum et suam et suorum in exigendis uectigalibus commendat integritatem, dum populos reperisse affectuosos  iudices: se uero nullum cegisse dare quod non debuisset offerre; se priscorum terrores fecisse ignorari; a se non publicis, non priuatis quemquam afflictum esse commemorat. Addit excusationem nullam esse posse iudici ab officio declinanti; nil uile, nil cupidum iudicem decere; a iudice tribunalia conscendi, ut morum gradibus euehatur; claras reddi maculas iudicis, si ipse, ad quem multi respiciunt, aliqua reprehensione sordescat. Postmodum eos quibus imperata tributa fuerant, non asperis, non minacibus, non contumeliosis, sed lenibus, sed officiosis, et seruande erga omnes equitatis prenuntiis uerbis compellat: Possessor mihi pecunias publicas libens offerat; ego illi in conuentu iustitie tributa persoluam.

ยง XLIII. Conatur Rome scholas sacras erigere. Qua cura utilitatibus principis et subditorum Cassiodorus seruierit, modo uidimus: uerum ut conditis rebus conditorem ipsum longe preslare confitebatur, sic Ecclesie Dei commoda negotiis reliquis semper  anteponenda iudicabat. Locupletissimum huius rei testimonium habemus. Metuebat Senator ne uarie Gothici regni uicissitudines, et Italie bella scientias diuinas ecclesiasticasque Roma tandem expellerent, quibus populorum uel ab ipso pacis et litterarum nomine abhorrentium comes barbaries succederet. Quare nullum non lapidem mouit cum Agapito papa, ut exponendis Scripturis sacris schole instituerentur. At consilia, quo capiuntur salubrius, eo difficilius ut plurimum perfici tum maxime sensit. Id enim quominus fieret Italici tumultus impedimento fuere, ut ipse in prefatione libri de Diuinis Litteris asserit. Nisus sum cum beatissimo Agapito urbis Rome pontifice, ut, sicut apud Alexandriam multo tempore fuisse traditur institutum, nunc etiam in Nisibi ciuitate Syrorum Hebreis sedulo fertur exponi; collatis expensis in urbe Romana professos doctores schole potius acciperent Christiane, unde anima susciperet eternam salutem, et casto atque purissimo eloquio fidelium lingua comeretur. Sed cum propter bella feruentia,  et turbulenta nimis in Italico regno certamina, desiderium meum nullatenus ualuisset impleri, quoniam non habet locum res pacis temporibus inquietis, ad hoc diuina caritate probor esse compulsus ut, etc. Quo potuit altius gloriam sponse Christi Ecclesie piissimus filius efferre, quam ut sacre adolescentum educationi consuleret, quo scientiarum omnium insigniti luminibus, utilissimum aliquando matri prestarent obsequium? uerum etsi tam rectum, tam sanctum desiderium, bellis passim grassantibus, impleri tunc non potuit, potuit tamen tandem aliquando in monasterio uiuariensi, ubi sacras a Cassiodoro abbate scholas apertas fuisse uidebimus.

ยง XLIu. Quando Constantinopolim petierit Agapitus, cui uasa sacra Cassiodorus restituenda curauit. Componendis imperii et Ecclesie rebus cum laudabiliter uacaret Senator, totus erat in auertendo suis a finibus bello Theodahatus. Imbellis iste princeps pacem ab imperatore diu flagitauerat: sed irritos conatus  animaduertens, Agapitum summum pontificem adduxit, ut Constantinopolim peteret, conueniretque Iustinianum, quo saltem Christi uicarii precibus concederet, quod rex ipse arte nulla consequi potuerat. Scriptores quidam sentiunt papam profectum esse ipso initio regni Theodahati. At id falsum quidem: quoniam regem cum imperatore plures legatorum uoce sermones habuisse ante Agapiti discessum Cassiodori littere Procopiusque testantur. Quidquid sit, Senatorem tunc temporis prefecturam pretorianam administrasse constat: qui si Theodahatum a consilio mittendi Constantinopolim Agapitum remouere minus potuit, sanctissimo certe legato omnia pietatis persoluit officia.

Regis enim uoluntati parere coactus Agapitus, itineri priusquam se committeret, pecunias obeunde legationi necessarias conficere incassum cogitauit, adeo erat exhaustum Romane Ecclesie erarium! Quapropter sacram supellectilem fisco cum obligasset, M. Cassiodorus, quem tante ignominie labes,  Ecclesie boni specie inusta uehementer commouit, pro sui auctoritate officii zelo religionis accensus, illata erario regio uasa sancta, ut templo Diui Petri restituarentur, a rege alioqui pecunie auidissimo tandem impetrauit. Hanc in rem ad Thomasum et Petrum regie pecunie prepositos litteras protinus dedit, quibus sacram supellectilem et obligationis chirographum reddi precepit . Quapropter nostra preceptione commoniti, et regia iussione securi, sanctorum uasa cum obligatione chirographi auctoribus Sancti Petri apostoli sine aliqua dilatione refundite. Quo in facto longe maiori existimatione dignus habitus est, quod laudem sibi promeritam regi tribui totam uoluerit. Nam iisdem litteris significat Theodahatum exhibuisse se Christiane pietatis Alarico longe obseruantiorem, quod hic reuerendorum sanctorum uasa diripere noluit, qui tanta se Urbis uastatione ditauerat: ille autem religioso proposito reddidit uasa, que iure pignoris propria  uidebantur effecta. Memorandum sane pre ceteris hoc pietatis exemplum protulit Cassiodorus, qui dignitatis honorem gratiamque qua ualebat plurimum apud principem, in optimos usus transferre consueuerat. Cum enim nec utilius nec preclarius pro sui nominis augenda gloria, quam in Ecclesie commoda auctoritatem, qua Deo concedente pollebat, impendisset, ea tamen animi moderatione se continuit, ut non modo non tanti boni auctorem, sed ne participem quidem se uoluerit reputari.

ยง XLu. Pietas Cassiodori erga sanctimoniales quasdam. Argumentum pietatis eximie iteram edidit in iuuandis monialibus, que tributum unde soluerent non habebant, ob damnum agris illatum intempestiua exundantium aquarum cluuie. Iustinianum deprecantur religiose femine, ut apud Theodahatum uelit auctoritatem interponere. Earum preces audit imperator, ad regem supplices litteras eum in finem mittit, quibus permotus rex protinus ad Senatorem scribit , ut pro officii munere rem  expendat, sanctimonialesque, si quid iniusti patiantur, ab imposito tributi onere prorsus eximat. Potentibus adeo stimulis opus non erat, ut pietate notissimus Cassiodorus ad innatam munificentiam in sacras uirgines exhibendam instigaretur. Nam quo magis sanctitatis propositum in illis uenerabatur, eo magis in eas largus fuit et beneficus. Et certe nemo non facile intelliget, quam singulari caritate monialibus subuenerit prefectus noster, si modo meminerit paterni eius amoris in subleuandis Romanis annone difficultate pene deficientibus; si nouerit etiam qua sollicitudine Ligurum, Mediolanensium, uenetorum fame oppressorum inopie, inuecta frumenti copia uberrima, tempestiuam opem tulerit.

ยง XLuI. Quo anno fames Liguriam uicinasque prouincias uexauerit. Distrahuntur uarias in sectas auctores dum definiunt quo potissimum tempore Aemiliam prouinciam egestas afflixerit. Si Baronio credimus, eodem anno, hoc est 534, Mediolanenses,  quo Romanos premebat. In anno 537 nonnulli reponunt, asseruntque tunc tantum Datio Mediolanensi episcopo hac de causa scripsisse Cassiodorum. Sed ut ingenue dicam quod sentio, Baronio assentiri minime possum, dum famen hanc Athalarico imperaute grassatam esse contendit, cum eam Theodahato rege, Cassiodoro autem prefecto pretorio contigisse uideamus. Nam ad Senatorem nostrum, hac iam ornatum dignitate, misit epistolam Theodahatus, que in lib. X uigesima septima occurrit; qua Ticino et Dertona in Liguriam, et aliunde uenetias iubebat frumenta deportari. Cui quidem epistole titulus hic, Honorio prefecto, legitur prefixus in impressis codicibus; sed mendum irrepsisse colligitur ex quibusdam editis, in quibus ad marginem habetur, Senatori prefecto pretorio. Deinde erratum hoc manifeste indicant mss. cod. quos uidi; habent enim, Senatori prefecto pretorio. Adde quod Rome tunc prefectus fuerit Honorius, ut ex ep. 30 lib. X constat, ad quem proinde cura prouinciarum dissitarum,  qualis tunc erat Liguria, non spectabat. Denique in eumdem sensum quo Cassiodorus ad Datium episcopum Mediolanensem scribit Theodahatus, aut certe iuxta ipsius Theodahati mandatum, quod habet prior pars epistole regie, scripsit Senator, distrahendum scilicet ex Ticinensibus et Dertonensibus horreis frumentum, ut inopie Mediolanensium succurreretur; prospexit quoque uenetis, sicut erat a rege imperatum, ut legere est ep. 26 et 27 lib. XII.

ยง XLuII. Quomodo prouincias fame laborantes subleuauerit. uerum quid diutius heremus in designando penurie tempore, cum potius necesse sit intelligamus quantum sollicitus prefectus laborauerit ut eorum occurreret calamitati, quibus Dei punientis manus grauior imminebat? Ubi enim quanta ueneti fame et inopia premerentur ab Augustino accepit, iis statim sic consultum esse uoluit, ut ne minimum quidem pati possent ingrauescentis annone damnum. Non solum autem maximam rei frumentarie copiam  iis suppeditari curauit, sed summa etiam iussit benignitate omnia illis tributa relaxari. Crudele siquidem, ut ipse ait , sibi uisum est aliquid a petentibus postulare, et illud sperare quo prouincia noscitur indigere. Lucentissimam humanitatis sue hanc continuo subiungit rationem: A talibus enim solas lacrymas exigit, qui quod non inuenitur imponit.

Nouerat uigilantissimus Senator Datium tam ardenti caritatis zelo feruere erga commissas sibi oues, ut earum rebus consulere nemo posset dilectione maiori. Quamobrem ad eum scripsit, ut collecta ex ciuitatibus Ticino et Dertona frumenta ipse distribuere curaret egentibus. Epistolam hoc preclaro auspicatus est exordio : Minus prodest bonum iubere, nisi hoc per uiros sanctissimos uelimus efficere. Tum, quod rem nostram maxime spectat, orat ne per fraudem quidquam geratur. Egentibus uisum est, non diuitibus subuenire. Ideo pretorianos milites duos ad hoc curauimus destinare, qui sanctitatis uestre ordinationibus obsecuti, nichil ex se faciant.  Denique non ignarus qua sint ueneratione colendi presules, excusatum se rogat, quod tanti uiri opera uideatur uti liberius: Quapropter sanctitas uestra miserationis officia non putet iniuriam: quia totum uobis dignum est, ubi pietas inuenitur.

Nec contentus admirabili uigilantia prouidisse laborantibus tot prouinciis, edictum ad Ligures direxit , quos fames uehementior urgebat, recreatque amena consolatione, qua principis laudat pietatem: quippe qui subditorum egestatem tam larga ubertate compensaret, ut penurie incommoda persensisse non uiderentur. Excurrit longius in regis commendationem, quem cum Iosepho patriarcha conferre non dubitat; imo humaniorem Iosepho conatur demonstrare, quod ille Aegyptios quidem egestatis difficilis tempore adiuuisset, rex uero frumenti copiam, adiecta etiam condonatione tributi, suppeditaret. Pace tanti patris dixerim, quanto prestantius est libertate salua frumentum uendere, et  propter indulgentiam tributa relaxare! Addit sane cumulum commendationis, dum plura suis omnibus subditis quam Iosephum fratribus largitum fuisse Theodahatum confidentius asseuerat. Plus iste, Theodahatus, generaliter contulit tributariis, quam ille, Iosephus, solis uisus est prestitisse germanis. Eam tamen indulgentiam a principe, se postulante, donatam Senator modeste commemorat. Inde factum puto quod ep. 28 lib. X legimus concessisse Theodahatum Cassiodoro, ut propter annone caritatem rerum uenalium pretium iusta moderatione temperaret. Hanc ille principis largitatem in plebis commodum conuertit ea liberalitate, ut tributa penitus relaxaret; eo humilitatis sensu, ut quam sibi propriam facti huius laudem detrahebat, in alium deriuaret.

ยง XLuIII. Quomodo imminenti penurie prouiderit. Nec regnantem modo abigebat penuriam, sed et imminentem sagaci prouidentia preueniebat. Hac de causa futuram agrorum sterilitatem ex eris inclementia  temporumque difficultate coniiciens, ad Ambrosium scripsit, ut uberem frumenti copiam anno superiori collectam, anni sequentis egestati profuturam conderet in horreis . Atque ideo, inquit, de ueteribus frugibus prudentia tua futuram uincat inopiam: quia tanta fuit anni preteriti felix ubertas, ut etiam uenturis mensibus prouisa sufficiant. Hanc epistolam si quis legerit ex integro, mirari non desinet indefessam Senatoris sollicitudinem circa populos, quos eodem dilectionis affectu quo pater liberos amplexabatur. Etenim et cibos esurientibus, et indigentibus pecunias sufficiebat, ut Liguribus, quibus auri libras centum distribui iussit . Deuote Ligurie necessitatibus consulentes, centum libras auri per illum atque illum pietate solita destinarunt gloriosissimi domini; ut iudicio uestro quibus est causa notissima, tanta unusquisque huius muneris participatione letetur, quanta necessitate grauatus esse cognoscitur.

 XLIX. In bonorum Ecclesie raptores animaduertit. uere paterna preditum fuisse pietate Cassiodorum fatearis oportet, quam ut amoris teneritudo laudabilem reddidit, sic pusillanimitas non infecit damnabili criminum indulgentia. Id aperte probat lex illa, siue edictum contra bonorum Ecclesie raptores promulgatum, quo seuerius in illos iubet animaduerti, eorum fortunas fisco adiudicari, ipsos officiis omnibus exui. Rationem addit  memoria dignam et zeli singularis in tutandis Ecclesie bonis testem: Ultra omnes crudelitates est, diuitem uelle fieri de exiguitate mendici: Ecclesie facultates non auro emptas, sed pia fidelium largitate ueluti mendico, ultro concessas demonstrans. Tum preclare subiicit: Qui potest talibus esurientibus subuenire, si non pascit, exstinguit.

ยง L. Que Cassiodori dignitates sub uitige, qui occiso Theodahato successit. At his Christiane pietatis operibus misericordem uirum non auertebat temporum  iniquitas, non bellorum exitialis furor, quo pene tota concutiebatur Italia; siquidem bellicosissimus Belizarius acerrime urgebat Theodahatum, quem coniuratione facta impio ferro sustulerunt Gothi: causati ignauiam eius, et in propellendis hostium uiribus imbecillitatem; cuius in locum uitigem, clypeis more militari sublatum subrogauerunt, ut colligitur ex ep. 31 lib. X uar.

Probatam antecessoribus Cassiodori fidem iisdem etiam honoribus affecit uitigis rex; illum enim a Theodahato pretorio prefectum anno 537 cum inuenisset, eam dignitatem reliquo anni tempore non tantum administrare uoluit, sed et per ipsum litteras ad subditos scripsit, quibus militum suffragio electum se regem significabat, et ad imperatorem, ut ab illo pacem peteret; et ad presules, ut eorum se orationibus commendaret; aliis de causis ad alios nonnullos.

In pretoriana sede anno 538 a uitige iterum collocatur  M. Senator, ut indicant epist. 16 et 22 lib. XII, indictione I huic anno correspondente notate. Nec tamen cum tunc a maioribus questure curis uacare rex uoluit, ut ex pref. uariar., quam tunc scribebat, arguitur; ubi de negotiorum quibus opprimebatur pondere sic loquitur: Addimus etiam quod frequenter questure uicibus ingrauato, etc.

ยง LI. Quam recte pretorii prefecturam sub uitige administrauerit. Hanc prefecti pretorio dignitatem priusquam monasticum amplecteretur institutum, immensis pene laboribus conflictatus ultimum tenuit. Copiis siquidem ingentibus, quas Belizarii uiribus opponeret, uitigis rex totam premebat Italiam; unde necesse habuit Senator preter reliqua officii onera, sollicitius intendere, ne quid damni a militibus inferretur, tributa non grauate soluerentur, tot copiis alendis pecunias absque prouinciarum uexatione cogeret, denique leges, que uulgo silent inter arma, curaret, ut res et tempora ferebant, obseruari. Tot curis pressus, tam ponderosa rerum mole grauatus,  abiectus nescio quis non defecisset animus; at uero constantem solidumque mentis uigorem tenuit inter ardua tot et molesta negotia erectus, et ad magna compositus Cassiodorus. Hoc quippe supremo anno quo prefectura fungebatur, more sideris lucidissimi, cuius claritas eo splendidior emicat, quo propius uergit ad occasum, puriores uirtutis sparsisse uidetur radios uir probitate conspicuus.

ยง LII. Brutios et Lucaniam a militum uexatione defendit. Interea Brutios et Lucaniam uitigis exercitus depopulabatur. Quibus auditis, iis statim incredibilis prefecti prudentia tanta equitate prouidit, ut nec milites indigerent, nec incole grauarentur, his tributorum parte remissa, illorum stipendiis procuratis. Quatenus nec possessor dispendia, nec exercitus laborans sustinere possit inopiam . Ad hec, si quid peccarint milites, prefectos eorum iubet damnum iniuriamque illatam reparare, castrensisque discipline obseruantissimi ut sint, imprimis precipit : Custodiant disciplinam, unde robustius armatur exercitus. Monet  quoque magistratus ciues intra officii limites cerceant, rusticosque obstinate mentis homines a tumultu et seditione cohibeant: Ut, dum belligerat Gothorum exercitus, sit in pace Romanus .

ยง LIII. Quomodo regni tranquillitati consuluerit. Sic erat acerba temporum conditio, ut a rege ad Belizarium Itali facile desciuissent, nisi futura prospexisset, rebellionemque populorum auertisset oculatissima M. Cassiodori uigilantia. Quare scribens ad iudices et magistratus . Continete, inquit, possessorum intemperatos motus, ament quieta, quos nullus ad incerta precipitat. Et ne forte uitiorum licentior grassaretur lues, sit iudicibus uigor ex legibus, ita ille prosequitur , subsellia non desinant iura malis moribus intonare; scilicet nouerat uir eximius tutam tranquillamque pacem trahi, cum omnes suo continentur in officio, improborumque motus et conatus prohibentur. Addit ergo : Omnia pacata uos redditis, si duces scelerum comprimatis. Atque  ut animos ad hec inflammet ardentius, adiicit fieri posse ut prouinciarum administrationem medie conditionis ingenia sustineant, dum pacata uigent tempora: sed inter bellorum tumultus, ad id munus operosissimum, uix sufficere ingenii non uulgaris et probate peritie uiros. At memorandum sane illud est quod subiungit, et uirtutis Cassiodoro digne argumentum, nempe quod uir alioqui dignitatis et auctoritatis notissime suos mitius ceteris usquam tractari nolit. Mihi enim, inquit , propria cura dilapsa est, postquam generalem cepi cogitare custodiam: opto meis bene, sed quod possit esse commune: quia magne iniustitie genus est, aliud sibi iudicem uelle quam potest generalitas sustinere.

ยง LIu. Quomodo iudices sub se constitutos iustitie leges seruare uoluerit. Longum esset pluribus hic Cassiodori equitatem uerbis prosequi, quam etiam non modo a Brutiis et Lucanis iudicibus, uerum etiam ab iis omnibus quos officii alicuius beneficio afficiebat,  uoluit diligenter exerceri. At nefas esse duxi ea silere que uni ex cancellariis suis scripsit in hec uerba : Persona tua sit refugium oppresso, infirmo defensio, presidium aliqua calamitate concluso; sic enim nostros proprie cancellos agitis, si lesorum impia claustra soluitis. Eum deinde monet  persuasione potius concionatoris ecclesiastici quam auctoritate iudicis pretoriani; ne auaritie sineret se contagione usquam afflari: Reginam illam procacium uitiorum auaritiam fuge, cui cuncta crimina detestabili deuotione famulantur; que dum pectus hominis ingressa fuerit, gregatim quoque malefidas cohortes admittit. Ferri non potest recepta, quia nescit esse solitaria. Agmen habet blandissimum, arma suscipit ex talentis, et per dulcedinem superat quos amara deceptione captiuat. Eodem mentis ardore singulos iustitie administros semper adhortabatur, in ea colenda fidem sic prestarent incorruptam, ut nemo a Cassiodoro destinatos ad exercenda iudicia magistratus improbaret. Reddite, ita ad illos Senator  , hanc uicissitudinem iudicio meo, ut qui uos nullo proprio suffragio grauari feci, studeatis in uobis mea facta laudari. Et quantum boni, sublato semel omnis iniurie metu, seruataque semper equitate, conferrent et sibi, et reipublice, aureis demonstrat uerbis : Publicis utilitatibus seruite fixi, quoniam uos nulla priuata mala concutient. Hunc sepius iterare se sermonem dicit , quia hec nos annuo sermone conuenit loqui, quod bonarum rerum nulla satietas est.

ยง Lu. Moderatio Cassiodori in tributorum exactione, et munificentia in pretorianorum suorum remuneratione. Temporum necessitati tribuendum puto, quod et fisco inferendam, et indictam alendis regiis exercitibus pecuniam paulo acrius aliquando preceperit exigi definito tempore. Ea tamen animi benignitate temperauit iussionem, ut et acceptior fieret populis, et imperatum sibi uectigal singuli lubentius exsoluerent. Legenda hanc in rem lib. XII epist. 16,  ubi non obscure demonstrat necessitate compulsum fuisse se ad repetenda uectigalia; ea lege, ut nec exactionis anteuerteretur tempus, nec ad iniquum tributum quisquam cogeretur. Et sane quam longe aberat ab inferendo cuiquam damno, qui datas sibi occasiones subueniendi prouinciis animo propenso nunquam non arripiebat; testes Brutii, testis Lucania, quibus dimidium censum remisit: testis urbs Rhegium, erga quam eodem indulgentie beneficio usum esse uirum munificentissimum comperimus. Quinetiam eo usque progressa est prefecti nostri liberalitas, ut etiam priuata quorumdam predia ac possessiones calamitate afflictas, relaxata penitus indictione tributi, studuerit restaurare . Cumque accepisset uberiores solito fruges Istriensem agrum protulisse, quo fructus facilius colligerent incole, pecuniam ad illos destinasse legimus .

Quid tandem? Quam ampla premia militibus suis, aliisque pretorii administris contulerit, facile prorsus  aduertet qui epistolas 36 et 37 libri undecimi perpenderit. Nullam ibi certam primiscrinio pecunie summam constituit; sed eum tantumdem mercedis iubet percipere, ut et iustis laboribus perfruatur, et posteri eius exemplum libere famulationis accipiant, cum eum pro sua fide bene habitum esse cognoscunt. Quid uidelicet aliud a munificentissimo prefecto exspectares, qui natus solum ad tribuenda larga manu singulis beneficia uidebatur, qui equissimum dicebat, ut laboris sui pretia recipiant, qui publicis utilitatibus obsecundant?

ยง LuI. uinctis carceribusque inclusis libertatem dat. Supererat ut quam pius, quam benignus esset, uel ipsi rei comprobarent. Id feliciter quidam experti sunt carceribus uinculisque detenti, quos pio miserationis sensu permotus iussit solui. Scelerum ultionem, inquiebat , omni quidem tempore urgere debet iudicum integritas; sed festis solemnioribus remissiores ad ueniam esse conuenit quam  seueriores ad penam, ut ad Redemptorem omnium remissionis itinere peruenire possimus. Deinde tam preclaro ornatoque sermonis cultu indulgentiam ipsam per apostrophen alloquitur, ut mentem subeat singula hic eius uerba recensere. Sed ne nos equo prolixiores legentibus forte uideamur, sententias aliquot ex longiori orationis ductu proferemus. Macte, inquit , indulgentia, que soluis, et presules; quis tuo non egeat munere, cum sit peccare commune? Remittendo aliis, nobis parcimus. Deinde solutos uinculis reos compellat, ut concessum facilitate iudicis uite beneficium, in peccandi licentiam non transferrent; quin potius perditos mores, peruersamque uite conditionem deponerent, que eos carceri et neci addixerant, debitam sceleribus daturos penam, nisi ipsa superuenisset indulgentia: Odisse debetis, quod uos tradidit neci . Postmodum hoc effato sermonem concludit, quod non modo rei uinculis constringerentur, uerum etiam quod patiatur omnis homo periculosos nexus ,  quibus nos conuenit eximi; ut sicut uincti nature, nos celestis gratie libertate gauderemus: Claustra reos dimittant, nos uincula improbe cogitationis absoluant .

ยง LuII. Scribit libros uariarum. Illud denique nobis precipue considerandum est, quod curis grauioribus cum teneretur; nec ei horarum momenta prestarentur: sed, ut ipse ait , dum alter eum frequentia inuidiose interpellationis exaggerat, alter miseriarum mole castigat, alter furiosa contentionum seditione circumdat: dum ipsas quoque noctes inexplicabilis cura circumuolat, ne desit alimonia ciuitatibus; uno uerbo dum pretoriane prefecture immenso onere grauaretur, rogatur ab amicis ut uarias litteras publici iuris faceret, quas sub imperio, uel ex mandato regum scripserat, quorum fauore et beneficio ad amplissimas regni dignitates fuerat euectus. Absque ulla familiarium offensione ingentes illas curas, illam grauem negotiorum,  quibus oneratus tunc erat, molem iure Cassiodorus excusasset: pro sua tamen erga omnes animi beneuolentia, libros duodecim epistolarum edidit, quos titulo uariarum inscripsit, propter diuersa que in eis continentur rerum argumenta. Quinque prioribus libris litteras et edicta complexus est que sub Theodorico; octauo, nono et decimo ea que sub Athalarico, Theodahato, et uitige scripsit; sextus et septimus dignitatum continent formulas que sub Gothorum imperio uigebant; undecimus denique et duodecimus collectas habent epistolas et decreta que ipse cum pretorio preesset ad plures destinauit. Nec alium secutus est ordinem in colligendis litteris, quam ut eas simul componeret quas sub singulis regibus scripserat; non secus ac in unum eas congessit, quas prefectus pretorio misit ad diuersos, omissa temporis ratione quo singule scripte fuerant. Id constat ex hoc argumento, quod unum ad probationem rei sufficiet. Siquidem epistole 20 libri XII ad Thomacem et Petrum directe in eum finem ut  uasa sacra redderentur que ab Agapito papa fisco fuerant addicta, preposita reperitur sextadecima eiusdem lib. XII, data sub indictione I, hoc est an. 538, cum ad Thomacem et Petrum scripserit anno ad summum 536.

ยง LuIII. Scribit librum de Anima. Hanc uariarum collectionem uix absoluerat, cum iterum postulantibus amicis, librum scripsit de Anima et uirtutibus eius; in quo tam reconditos pietatis sensus aperit, in ultimo presertim capitulo, et in libri conclusione, ut eum a uiro altissime contemplationi tantum dedito compositum potius diceres quam a prefecto pretorio tot curis diurnis ac nocturnis impedito, ut ne momento quidem sibi a publico labore uacare posset. Scio eum in extremo libri huius capite, atque etiam in Commentario in Psalmos opinari iustorum animas in sinum beate eternitatis prius non esse admittendas, uel in eterne calamitatis abyssum impios demergendos, quam extremi discussione iudicii  factorum omnium fructum capiamus. uerum nemo nescit que sint hac de re sanctorum Patrum opiniones, que quidem crimine facile purgabunt Cassiodorum.

ยง LIX. Quantum pietas Cassiodori eluceat in fine libri de Anima. Hic lectorem sisto, illumque etiam atque etiam obsecro ultimas huius libri paginas euoluat attentius, ut expressa passim humilitatis ceterarumque uirtutum insignia perspiciat; obseruetque quam fuerit seiunctus a terrenis M. Cassiodorus, quam expeditus a uanis cupiditatibus, qualis false honorum imaginis contemptor. Et sane mirari desinet quod uir prestantissimus, ad culmen dignitatum earum euectus que amplissime omnium censentur, cuius adeo felix fuit fortune conditio, ut eam rerum temporumque mutabilitas non attigerit, quem amauerunt et coluerunt reges quatuor; quibus regnantibus, tam libera et plena fuerat potitus auctoritate, ut famam sibi glorie singularem clarissimosque titulos comparasset; non mirabitur, inquam,  quod his omnibus postpositis honorum gradibus, spretisque diuitiis ab aula secesserit, ut intra claustri ambitum, solitudinis et tranquillitatis amore, se cohiberet, uni Deo ac celitibus uacaturus.

ยง LX. Quomodo, et quando seculo renuntiauerit.  Anno igitur 538 uel 539, deposita prefecture dignitate, seculoque ualere iusso, Magnus Aurelius Cassiodorus in urbem Scyllacium uite quietioris desiderio contendit; iuxta quam constructum a se monasterium ueluti tutissimum salutis portum ingressus est. Ingentem tanti uiri iacturam egre admodum tulit Gothorum gens, eorumque regno, cuius decus et ornamentum exstiterat, ardentissimum fecit sui desiderium; nec multo post eius discessum subsecuta est regni iam deficientis ruina. Contra uero monastice professioni magna facta est honoris et splendoris accessio in clarissimi huius uiri susceptione; cuius uita in instituto cenobiali tantum fuit conspicua monasticis uirtutibus, quantum ornamentis probitatis inter proceres claruerat gloriosa.

Ad annum etatis 69 uel 70 processerat quando in monasterium se recepit, eo animi uigore et robore prestans, ut iniustus habeatur quisquis eum seculi tempestatibus subduxisse caput, et imperii oneribus humeros eo potissimum tempore subtraxisse dicat  quo patrie famulam manum amplius commodare fessus non ualeret. Etenim in altera huius historie parte quam multos labores, quam duros constanti animo pertulerit in professione monastica, ubi ad annum 93 et amplius uitam produxit, Deo iuuante, demonstrabimus.



PARS ALTERA.


 ยง I. Status Cassiodori cum seculo renuntiaret. Hactenus tam claris in aula regum et pietatis, et dignitatum collucentem decoribus, suspeximus Magnum Cassiodorum; ut absolutissimum, quod admirari magis quam imitari uel sapientissimi quique uiri possint, prudentie ceterarumque uirtutum exemplar eum uocare non dubitem; quandoquidem nec humilitatem  Christianam cum purpure fulgoribus erubuit insuete societatis uinculo colligare; nec minori deuotione sacris Euangelii oraculis, quam iustitie humane legibus obtemperauit. Intueri eum nunc lubet abdicantem se honoribus seculi, et aulam cenobio, contubernio monachorum societatem principum seruorumque frequentiam, diuitias paupertate commercio felicissimo commutantem.

ยง II. Status regni Gothici et monastices, Cassiodoro illud deserente, et hanc amplectente. Gothorum imperium, quod uirtutum suarum diu munimine suffulserat Cassiodorus, certissimam ad ruinam tandem inclinabatur, ardebatque bellorum ignibus Italia fere iam consumpta, quos imperator Iustinianus uitigisque rex passim accenderant. Interim solatium haud exiguum afflictis temporibus cepit imperium ex instauratione monastice discipline, quam pene collapsam in Occidente D. Benedictus pristino splendori restituere, et sanctissimis legibus communire  satagebat. Principem hanc orbis regionem bellicus furor depredabatur, funestoque languentes populos inuoluebat incendio; at grassantes impune flammas nemo non confidebat breui exstinguendas a nouo legislatore Benedicto, qui constitutus in monte, ut alter Moyses, supplices manus ad celos tendebat, largissimam gratie copiam impetraturus. Ea erat Italorum calamitas, ut undique armorum audiretur fragor, ubique fames, ubique mors dominaretur: at celesti myste Benedicto terrenus aderat angelorum chorus, hoc est, pia monachorum turba, sanctissimi magistri uerbis et exemplis erudita, quorum ad Deum fuse preces assidue infelicem patriam haud dubium erat, quin auxiliis subleuarent opportunissimis. Hec ita cum essent, non temere posset quis hic affirmare contemptum seculi fastidiumque Cassiodoro concitatum fuisse tum ex contemplatione regis aduersis succumbentis casibus, et Gothici regni tot ubique tumultibus bellorum insonantis; tum ex fama D. Benedicti, et discipulorum eius, quorum incredibiles  triumphos stupentes omnium intuebantur animi, plaudentia omnium ora loquebantur.

ยง III. Reiicitur Centuriatorum opinio de causa secessus Cassiodori. Nam quod ex inaudita regum Italorum crudelitate innocentissimos quosque uiros furori mactantium suo, in claustris latitandi ansam  arripuerit Cassiodorus, et fortune mobilitatis testis oculatus e summo illo dignitatis fastigio se ad monastice conditionis humilitatem demiserit, ne et ipse quoque inconstantissime rerum humanarum domine ludibrio foret, ficta est profecto et temeraria Centuriatorum fabula. Scilicet cum preclarissimum, et posteris consignandum huius nobilissimi uiri factum pretermitti silentio non posse animaduerterent, illud tam frigide memorauerunt homines inuidi, ut opibus, potentia, et, quod maius est, uirtutibus conspicuum Senatorem, propterea quod inique fortune diffideret, amplissima munera, facultates amplissimas abiecisse dixerint. Nec mirum quod quibus monastice uite institutum nauseam facit, ii fastidioso uerborum ambitu dignum Cassiodoro secessum renuntient.

ยง Iu. Reiicitur sententia Trithemii de causa eiusdem secessus. Sed et eum Trithemius lib. III de uiris Illustribus ordinis S. Benedicti, cap. 7, refert consilium  ad asylum sacre religionis ex aule periculis confugiendi tandem iniisse, quod nimirum clarissimo Seuerino Betio necem Theodoricus intulisset. uerum Trithemii, uiri alioqui doctissimi, et de ordine nostro meritissimi sententie nullus, opinor, subscribet; presertim cum ab utriusque obitu Theodorici uidelicet et Betii, multis decoratum honoribus ab Athalarico, Theodahato, uitige, maximorumque oneratum regni negotiorum mole Cassiodorum fuisse nemo est qui nesciat.

ยง u. uera causa Cassiodori secessus. Itaque similius uero nobis uidetur tantum uirum fluxas opes, dignitates fluxas despexisse, ut per religiosam humilitatem summo rerum Moderatori se manciparet. Sciebat enim uir sapientissimus prestantissimis quibusque imperiis longe prestantiorem esse Christianam seruitutem; eamque omnibus seculi dignitatibus, diuitiis mundi, et carnis deliciis cur pretulerit non obscuram, ut puto, reddit rationem, cum in fine libri de Anima Christum humilis discipulus humilem  Magistrum sic alloquitur: Tibi utilius est seruire quam regna mundi capessere.

ยง uI. Cassiodorum non prope Rauennam sed prope Scyllacium secessisse. Iam uero quod loci, dum e procellosis undis seculi letus emergeret, uelut ad portum tutissimum appulerit, non satis constat. Nonnulli auctores, ut Trithemius, Barrius, Rubeus, Ugellus, Cuspinianus, eum in cenobio prope Rauennam constructo, monasticas uestes induisse uolunt: alii uero quos sequimur, in Brutiorum regione iuxta Scyllacium, natale solum, suum, in quo religiosam uitam egit, monasterium edificatum a Cassiodoro fuisse equiori iudicio censent. Gemina suam hanc opinionem ratione firmat Baronius . Altera est, quia cenobium Castelliense, quod prope Scyllacium situm fuisse ex epistolis duabus D. Gregorii Magni colligere est, Cassiodorus ipse suum appellat. Altera, quod incredibile sit uirum aulici bellicique strepitus iam dudum impatientem, tranquilla sancte solitudinis otia toto pectoris estu  iam tandem anhelantem, secessum sibi apud Rauennam, insolitis armorum quassatam motibus, delegisse.

ยง uII. Idem uberius demonstratur, et quis sit fluuius Pelena. At certe Baronio Pelena qua parte Italie suas aquas uolueret, haud innotuit, cuius tamen fluenta monasterio uiuariensi admodum uicina Senator noster asserit, adeo ut amnis arte moderatus in hortos cum necessarius iudicaretur, facile influeret . Sed et scriptor Italus breui editurus sacram Brutiorum historiam, ut ad nos Scyllacio rescriptum est, qui quidem hec oculis perlustrauit loca, dicit, luce clarius patere fluuium Pelenam eum esse quem hodie Scyllacii amnem uocant, et uicinum monasterio uiuariensi agrum labentibus leniter aquis irrigare. Unde cenobium ad quod e tumidis seculi fluctibus Cassiodorus feliciter enauigauit, non procul Scyllacio distare noua certaque probatione confici potest; cum et illud Pelene undis  peruium fuisse uel ipse commemoret . His adde quod mons uulgo Moscio dictus et Castellesi, cuius ad radices uiuaria effoderat, cuius in uertice monachis ad eremiticam uitam a cenobitica transire cupientibus cellas destinarat Cassiodorus, decliui facilitate ad urbem Scyllacium deprimitur. Et sane geographis tum antiquis, tum hodiernis planus est ubique, et palustris, nec montibus circumuallatus ager Rauennatensis; cum tamen conterminum, imo inclusum septis monasterii sui fuisse montem Moscio, seu Castellesi Senator asseueret. Denique contra Ugellum, Augustinum Florentinum, et alios quosdam probat citatus auctor Italus ad cenobium Classense, D. Apollinari sacrum, tertio milliari procul Rauenna exstructum, nusquam se contulisse monastice discipline candidatum Cassiodorum; quod fieri non possit ut in monasterio, quod anno tantum 545 excitatum, cuius basilicam anno 549 consecratam, in quo monachos anno 595 in canonicorum loco subrogatos nouimus, monastice militie  nomen anno 538 uel 539 claustri nouus incola dederit.

ยง uIII. Cur dictus sit Cassiodorus apud Romam floruisse. Ceterum in dissoluendis nodis quibus historias implicuere scriptores quamplurimi, dissentientes a nobis, si quid et temporis et laboris posuimus, lector benignus excusabit, dicam? an pergratum sibi fecisse nos equus fatebitur; quippe qui lucem non modicam attulerimus iis que tum apud Paulum Diaconum de gestis Longobardorum, tum apud abbatem Uspergensem in Chronico ad annum 527 sat obscuris uerborum ambagibus leguntur: Cassiodorus, inquiunt, apud Romam tam seculari quam diuina scientia claruit. Quas quidem uoces nolim sic intelligas, quasi Rome monachum egerit, aut monasterium condiderit, quod, sicuti ex dictis liquet, erexit iuxta Scyllacium; sed aut quantum glorie non Rome sotum, uerum etiam in Italia tota diuitiarum contemptus secessusque in solitudinem piissimo ac fortissimo  transfuge pepererit, indicare uoluisse doctissimos uiros: aut certe tempus quo amplissimis fulgebat honoribus, scribebatque regum nomine litteras elegantes, atque sermones habebat, eloquentie tum sacre, tum profane testes, ab eis fuisse designatum, non incertus, non ambiguus interpres diuinauerim.

ยง IX. Cassiodorus monasterium exstruxit patrio in solo prope Scyllacium. Igitur patrio in solo prope Scyllacium ibi cenobium exstruxit M. Cassiodorus, ubi olim cum Lucanis et Brutiis esset prepositus, uno circiter ab urbe milliari uersus Scyllaceum sinum, ad Moscii montis radices, uiuaria iusserat effodi . Illud enim terre spatium quod a ciuitate ad mare protenditur, totum Senatoris possessionibus annumeratum fuisse laudatus auctor Italus tradit. Quin etiam illic hodie cernitur predium alias Schilitano, nunc Scallati nuncupatum, subiacens monasterio uiuariensi, cuius in fundo situm est; quare monachis censum annuum incole persoluere quondam tenebantur, ut colligitur ex epistola D. Gregorii  ad Ioannem episcopum Scyllaceum, que trigesima tertia est lib. uII Registr., indict. I. Ibidem peramena uilla, Castellesi appellata, uisitur, quam Cassiodorus olim, nunc tenet clarus nobilitate ciuis Scyllacii, ex antiqua oriundus Geronde familia, que Arnaldum Gerondam Normannum, Rogerio comiti quondam imprimis charum, auctorem agnoscit.

ยง X. Predia, reditus, et situs monasterii a Cassiodoro exstructi. Cassiodorum et hoc et aliis que ipsi hereditario iure obtigerant, cenobium uiuariense donasse prediis probabile omnino est. Annuos certe reditus superbissimis, teste Fabro, edificiis respondisse copiosissimos non dubitanter affirmauerim. Situm uero gratissimum exhibebant montis marisque uicinia, et Pelene aquis irrigua planities. At ingenium soli uiuariensis tam docto, tam accurato exarauit calamo Cassiodorus ipse cap. 29 lib. de Diu. Litt., ut illud quale sit, non legere magis quam ipsis oculis cernere liceat. Quare ne iam actum agere uidear,  sufficiat hic ex innumerabili laudum copia ea commemorare, quibus tanta ait fuisse loci felicis commoda, tantamque ubertatem, ut aliis, etiam perfectioribus ascetis posset non immerito inuidiam facere; suos enim, postquam uiuariensia loca descripsit, sic alloquitur monachos: Ita fit, inquit , ut monasterium uestrum potius queratur ab aliis, quam uos extranea loca desiderare possitis.

ยง XI. Monasterium Cassiodori cur uiuariense, et Castelliense appellatum. An cenobium quod subter montem, et cellule quas supra eumdem eremitis condidit Cassiodorus, unicum uel duplex monasterium censeri queant, non immerito forsan addubites. Nam utrique sententie fauere Senator ipse uidetur, dum modo his utitur uerbis: Monasterium uiuariense: Monasterium uestrum: in Monasterio uiuariensi; modo istis: Monasteria sancta. Abbatem de proprio claustro loquentem hic sequimur. Ac primo quidem unicum fuisse probant situs intra eosdem muros, precum cenobitas inter et anachoretas communio, cenobitis  facilis ad montem aditus, transitusque ad uitam eremiticam. Duplex autem fuisse eorum a se inuicem distantia, uictus, colloquii et abbatum diuersitas clare demonstrant. Igitur si monasterii uocabulum in arctiori sensu accipias, uiuariensia loca distingues; si uero in ampliori, confundes, quemadmodum alias de Benedictinorum, nunc autem de Montisserrati et Camaldulensium Hispanorum solitudinibus dici potest. Hac ego de causa Cassiodori temporibus binomine fuisse eius monasterium reor, adeo ut que pars uiuariensis dicebatur, cenobitarum se des esset; que Castelliensis, eremitarum.

ยง XII. Quinam a fundatione usque ad hec tempora monasterium uiuariense incoluerint. Nec ingratum hic fore arbitror curioso lectori, quod ab auctore Italo nuper accepimus, Cassiodori scilicet monasterium ab ipso exordio, multisque post annis Benedictinos incoluisse; his successisse S. Basilii discipulos, quos inde tandem aut bellorum iniuria, aut uicissitudo  temporum, aut exitialis toti Calabrie Maurorum Saracenorumue incursiones expulere. Attamen exstat etiamnum antiquissima illa domus, D. Gregorii Thaumaturgi et illustri nobilis titulo, et sacris cineribus diues: sed miseram heu! rerum humanarum experta sortem, que nec stabilem et inoffensum cursum diu retinere, nec semper indeficienti splendore clarere consueuerunt.

ยง XIII. An Cassiodorus monasticam professionem emiserit in monasterio a se constructo. Monachum fuisse Cassiodorum in eo quod edificauerat monasterio unanimi tot auctorum tum ueterum, tum recentiorum, nec catholicorum modo, sed et heterodoxorum, nempe Cuspiniani Centuriatorumque consensu receptum est, ut mirari satis non possim quosdam huius eui criticos ea de re litem adhuc mouere uelle, maxime cum Senator ipse suis in operibus passim de humili monachi conditione glorietur. Ait enim in prefatione psalmi CXXX: Utinam boues simus, qui agrum Domini sulcis regularibus exaremus! Et in libro  de Diuinis Litteris  de Dionysio Exiguo loquens, Nobiscum, inquit, orare consueuerat, etc. Ex quibus non monachi modo gestasse habitum, sed et regularis instituti prescriptas leges obseruasse Cassiodorus arguitur. Hanc ipse recte uiuendi disciplinam in prefatione libri de Orthographia conuersionis sue tempus uocat. Quamobrem in ueteribus manuscriptis Commentarii in Psalmos, et in Historia Tripartita Conuersus, et Seruus Dei cognominatur.

ยง XIu. An Cassiodorus regulam S. Benedicti amplexus sit. Alumnis suis clarissimum et pietate et scientia uirum accensuerat hactenus Benedictina familia; donec filio carissimo nil tale suspicantem matrem, nescio an sat consulto, orbare ausus est cardinalis Baronius, scriptor alioqui consultissimus. Utrum ei proles erepta reddenda sit breui dissertatione expendimus; quam, ne tanti uiri recte factorum intermitteretur series, in calcem huius historie censuimus reiiciendam.

ยง Xu. Cassiodorus regularis obseruantie tenacissimus.  Qua micuerit sanctitate Cassiodorus, nemo, ut opinor, facilius demonstrare queat, quam si primum ostenderit quantum fuerit regularis discipline tenax et religiosus cultor. Primus ad eam gradus est intime studium solitudinis: eam porro sic coluit Senator, ut statim atque se a turba strepituque aulicorum in otium contulit, ab omni prorsus mortalium consortio uixerit remotissimus. Id facilius ut assequeretur cum monasterium construeret, cauit imprimis ne ulla sibi aut suis esset cum reliquis hominibus communionis societatisque necessitas. Quamobrem hortos omni genere cum olerum, tum arborum conseri iussit; uiuaria, que pisce plurimo nunquam non abundarent, effodi; molendina exedificari, ut testatur capite 29 lib. de Diu. Litteris: Habetis hortos irriguos, et piscosi amnis Pelene fluenta uicina, qui influit uobis arte moderatus, ubicunque necessarius iudicatur, et hortis uestris sufficiens, et molendinis. Denique sagaci adeo prouidentia ea omnia quibus  uita cenobitica indiget, ipsis monasterii muris inclusit, ut nichil ibi ad commodam monachorum habitationem potuerit in posterum desiderari, nec ulli unquam extra claustra uiuariensia uagandi uel minima data sit occasio.

ยง XuI. Cassiodorum abbatem fuisse uiuariensis monasterii. Quis primus cenobio uiuariensi prefuerit archimandrita certo non scimus; illud unum scimus et ex prefatione libri de Orthographia, et ex communi scriptorum fere omnium consensione munus abbatis aliquando gessisse Cassiodorum. Et uero tali honore dignior quis uiuariensium unquam esse potuit? Aut que uirtus abbati necessaria in anima Cassiodori, uelut in solio regina, non dominabatur? Prudentia in eo singularis eminebat, qua sicut Italiam ante, sic postea cenobium rexit; ardentissimum in eo erat perfectionis studium: totum quippe uite spatium sic transegit, ut seipso melior fieret in dies et sanctior, discipulisque ad continentiam, humilitatem,  paupertatem facto magis quam uoce commonstraret uiam; comitas in alloquio, et obuia in omnes uoluntas; fortitudo, qua seueriorem nunquam patiebatur remitti disciplinam; cuncte denique uirtutes contendebant inter se pia quadam lite, quenam prius, quenam augustius Cassiodori pectus exornauisset.

ยง XuII. Maxima Cassiodori circa diuinum officium sollicitudo. Incredibilis erat abbatis Cassiodori circa diuinum cultum sollicitudo, sedulitas, assiduitas. Nimirum ut nichil supremo rerum opifice nobilius esse probe iudicabat uir religiosissimus: ita nichil ipsi opere Dei carius, nichil antiquius fuit. Eumdem ac D. Benedictus in Regula diuini officii tam diurnis quam nocturnis horis ordinem, eadem tempora constituerat, ut intelligitur ex eius uerbis in psalmum CXuIII, uersu, Septies in die, etc. Et si, inquit, ad litteram uelimus aduertere, septem illas significat uices, quibus se monachorum pia deuotio consolatur, id est, matutinos [id est laudes], tertiam, sextam, nonam, lucernariam [id est uesperas] nocturnos [id est uigilias  nocturnas]. Primam uero recitari solitam apud eos in choro testatur in prefatione Psalterii: Ipsi, scilicet psalmi, nobis primam diei horam dedicant. Completorios denique sic designat: Ipsi noctis aduentu, ne mens nostra tenebretur efficiunt. Hec erat ultima diei hora, quam a D. Benedicto in Occidente primum institutam fuisse eminentiss. cardin. Bona , pluresque alii, quorum adducit auctoritatem, adnotarunt. Parum quidem non erat quod tam preclaro canonicas horas digessisset ordine; sed excitandi adhuc erant monachi ut summa cum festinatione statutis temporibus ad oratorium occurrerent: id non uerbis solum et exemplis egregie prestitit Cassiodorus uerum etiam ab eo cum aquatilia, tum solaria horologia procurata sunt, ut milites Christi certissimis signis admoniti ad opus exercendum diuinum, quasi tubis clangentibus euocarentur . Huic abbatis sui uigilantie respondebat summus monachorum feruor; eos enim audiuisses  diu noctuque pari contentione mentis et oris uictori Christo letum peana decantare; eos angelice reuerentie emula modestia diuine astare Maiestati conspexisses: Silenti nocte humana uox prorumpit in musicam, uerbisque arte modulatis ad illum redire facit, a quo pro salute humani generis diuinum uenit eloquium . . . Sit una uox psallentium, et cum angelis Dei, quos audire non possumus, laudum uerba miscemus .

ยง XuIII. Exercitia regularia Cassiodori et uiuariensium. Orationi, quam esse uitiorum expultricem, indagatricem uirtutum, seuerioris discipline conseruatricem, piarum cogitationum seminarium fertilissimum, contra demonum furentium impetus propugnaculum apprime nouerat abbas eximius, eo studio cum uiuariensibus suis uacabat, ut quempiam ab ea neque utilitatis siue domestice, siue publice ratio, neque negotiorum incumbentium necessitas eximeret. Iam quidquid uacui temporis dabatur orationis, et officii diuini penso perfunctis, id totum aut lectioni,  aut exscribendis antiquariorum more seu S. Scripture, seu Patrum libris, horologiis sua cuilibet exercitio spatia tribuentibus, impigri consecrabant; ea propter suas etiam se clepsydras et horologia construxisse testatur, cum ait: Sed nec horarum modulos passi sumus uos ullatenus ignorare, qui ad magnas utilitates humani generis noscuntur inuenti. Quapropter horologium uobis unum, quod solis claritas indicet, preparasse cognoscor; alterum uero aquatile, quod die noctuque horarum iugiter indicat quantitatem.

ยง XIX. Quibus laboribus suos monachos exerceret Cassiodorus. Eam uim, id momentum in scientiis positum esse ad tuenda bonisque omnibus cumulanda monasteria existimabat uir eruditissimus, ut nullum non discipulorum ad litterarum studium, propositis iis que solent ex illo percipi commodis, admotis ueluti calcaribus instigaret. Si qui forte tarditatem ingenii pretendebant, monebat radicum amarissimarum  fructus fore suauissimos; quod asperum et inamenum putabant, sic esse dulce, sic iucundum, nichil ut dulcius, nichil ut iucundius uotis quidem conceptis expeti posset. Tunc, inquiebat , salutaris assiduitas eruditos efficiet, quos in prima fronte profunditas lectionis exterruit. Quos autem natura finxerat hebetiores quam ut ea que uulgo indocto arcana sunt, et suspensos animos tenent, possent unquam perscrutari; rudia saltem in obtusis ingeniis sic exprimi curabat litterarum lineamenta, ut aliqua scientie mediocritate suffulta , rusticano postmodum operi iuberet incumbere: Quia nec ipsum esse a monachis alienum censebat hortos colere, agros exercere, et pomorum fecunditate gratulari . Quid uero eum cause impelleret ad amandandam procul a cenobitis otiositatem, aperit ipse hac preclara sententia: Peccato profecto tolleretur locus, si otiosum tempus non haberet mens inquieta mortalium . Et alibi: Nolite amare desidiam, quam Domino cognoscitis odiosam .

ยง XX. Cassiodorus monachos suos philosophiam docet, et litteras humaniores. Que recensuimus hactenus ea sunt, ut nullo dicendi genere, Tulliano licet, digne satis exprimi queant. At que supersunt, humane mentis captum ita superant, ut uix mihi ipsi fidem habeam de Cassiodori tum etate, tum dignitate. Quis enim sibi inducat animum senem monachis pueris litterario in ludo collusisse? Abbatem tanta fama celebrem, scientias humaniores publice docendas suscepisse? uirum multis assidue occupationibus obrutum, quo facilior ad litteras fratribus sterneretur uia, in Donatum Commentarios, libros de Orthographia, Grammatica, Rhetorica, Dialectica emisisse in lucem, sociumque sibi in tradendis philosophie preceptis Dionysium Exiguum asciuisse? Incredibilia sane nobis hec uiderentur, nisi quantum suo in monasterio Musis regnum semper esse uoluerit uir de re litteraria meritissimus, nisi quanto pretiosiorem negotiis reliquis  discipulorum profectum uir splendoris monastici studiosissimus semper habuerit, nosceremus.

ยง XXI. Quid Dionysius Exiguus Cassiodori socius in monasterio uiuariensi egerit. Quoniam autem de Dionysio Exiguo, quem mutue necessitudinis abbati monachisque uiuariensibus iunxerat nexus, fieri a nobis mentio cepit, quali uirtutis doctrineque luce micuerit, non erit hic abs re commemorare. Et quia Cassiodoro quicum plures annos uixit amicissime, notissimus fuit; uiri clarissimi, qui fulgore scientie catholicam Ecclesiam mirum in modum illustrauit, ueram et ueluti spirantem iconem abbatis nostri scriptis expressam lectoris oculis obiiciemus. Fuit, ait Cassiodorus , nostri temporibus Dionysius monachus, Scytha natione: sed moribus omnino Romanus, in utraque lingua ualde doctissimus: reddens actionibus suis quam in libris Domini legerat equitatem. Scripturas diuinas tanta curiositate discusserat atque intellexerat, ut undecunque interrogatus fuisset, paratum haberet competens sine aliqua  dilatione responsum. Qui mecum dialecticam legit, et in exemplo gloriosi magisterii plurimos annos uitam suam, Domino prestante, transegit . . . . Fuit in illo cum sapientia magna simplicitas, cum doctrina humilitas, cum facundia loquendi parcitas; ut in nullo se uel extremis famulis anteferret, cum dignus esset regum sine dubitatione colloquiis . . . . Qui petitus a Stephano episcopo Salonitano ex Grecis exemplaribus canones ecclesiasticos moribus suis pares, ut erat planus atque disertus, magna eloquentie sue luce composuit, quos hodie usu celeberrimo Ecclesia Romana complectitur . . . Alia quoque multa ex Greco transtulit in Latinum, que utilitati possunt ecclesiastice conuenire . . . Fundebat lacrymas motus compunctione, cum audiebat uerba garrula letitie . . . Sed ut bona mentis infucata laude referamus, erat totus catholicus, totus paternis regulis perseueranter adiunctus; et quidquid possunt legentes per diuersos querere, in illius scientia cognoscebatur fulgere . . . Sed ille iam seculi peruersitate derelicta,  prestante Domino, in Ecclesie pace susceptus, inter Dei famulos credendus est habere consortium. Illustre hoc de amico suo testimonium uocibus claudit modestia et humilitate plenissimis: Pudet me de consorte dicere, quod in me nequeo reperire.

ยง XXII. Cassiodorus S. Scripturarum studiis suos exercet. At redeamus, si placet, ad lyceum Cassiodori, quod ipsius et Dionysii preceptionibus, uelut limpidissimis gemini fontis aquis irriguum, quin magno Castelliensis domus, et totius orbis bono uernaret, reuocari in dubium a nemine posse arbitror. Non alia de causa humaniores litteras Senator docebat uiuarienses, quam ut iis exercitationibus preculti, et quibusdam, ut ita dixerim, sublati gradibus ad sacra theologie adyta tandem pertingerent. uerumtamen, inquiebat , nec sanctissimi Patres illud decreuerunt, ut secularium litterarum studia respuantur: quia non exinde minimum ad sacras Scripturas intelligendas sensus noster instruitur. Hinc factum est, ut quanto caducis eterna,  celestia terrenis antecellunt, tanto diligentiorem operam diuinis Scripturis, quam leuioribus studiis impendi uoluerit. Scholas sacras aperturum se olim, publicis dum adhuc implicaretur negotiis, promiserat, quemadmodum in altera huius historie parte prefati sumus. Fidem iam liberat suam in cenobio, quam tum Rome efferuescentibus undique bellis non potuerat. Cauit ergo imprimis ne ascetis uiuariensibus hac in parte ullatenus defuisse aliquando uideatur; atque ut laboribus suis maiori responderent assiduitate et diligentia, monet eorum ope, si mode ad rerum diuinarum notitiam curas omnes, omnia studia contulerint, discutiendas ignorantie tenebras; uirtutem, ad cuius templum per edem sapientie iter est, posterorum animis ingenerandam; glorie, que ex sapientia tanquam ex uberrimo fonte profluit, omnium mentibus inserendam cupiditatem.

ยง XXIII. Sacre Scripture studio incumbendi methodum suos docet Cassiodorus. Non ignorabat Cassiodorus  quidquid peccatur a tironibus in sacrarum litterarum studio, peccari ut plurimum ordinis perturbatione; dum qui prius libri legi debuerant, ii posterius; qui posterius, ii prius peruoluuntur. Quare discipulis precipit , ut moderentur sapienter desideria sua, per ordinem que sunt legenda discentes. Quam quidem methodum quo seruarent religiosius, librum de Diuinis Litteris edidit. Ad hoc, ait, diuina caritate probor esse compulsus, ut ad uicem magistri introductorios uobis libros, Domino prestante, conficerem; per quos, sicut estimo, Scripturarum diuinarum series, et secularium litterarum compendiosa notitia Domini munere panderentur. Addit  ascendendum quoque ad sacram Scripturam per expositiones probabiles Patrum. Unde non tantum diuine auctoritatis codices, quos ibidem nouem in partes distinxit, proposuit peruolutandos; uerum etiam que essent opera sanctorum doctorum explanandis idonea indicauit. Et ne qua heretice contagionis labes fidei puram integritatem inficeret,  quibus in locis a uero deuiauerint auctores, designauit; sic autem ab errorum Origenis scopulis eos auertit : Quapropter in operibus eiusdem Origenis, quantum transiens inuenire preualui loca que contra regulas Patrum repudiatione signaui, ut decipere non preualeat, qui tali signo in prauis sensibus cauendus esse monstratur. Nec ob aliam quoque causam tanta quanta potuit diligentia perlectam epistolam ad Romanos, que tum omnium uersabatur manibus, et catholicos doctores in partes agebat, quod a Gelasio papa scripta uulgo crederetur, nefariis Pelagiane prauitatis purgauit opinionibus.

ยง XXIu. Preclaram instruit bibliothecam Cassiodorus. Libros quibus opus esse ad planiorem Scripturarum intelligentiam nouerat, quosue aliis studiorum generibus, que contemplationi deditos uiros non dedecerent, subsidio fore arbitrabatur, incredibili prorsus magnificentia prouidit abbas noster, pie prodigus in procurandis necessariis, in emendis superfluis pie  parcus. Nec eum sane unquam aut certioribus, aut illustrioribus suum tum in discipulos, tum in Musas amorem declarasse indiciis puto, quam dum bibliothecam ingenti aduectorum non ex Italia modo, sed et ex ipsis etiam remotissimis prouinciis uoluminum ditaret supellectile, sacris presertim codicibus, sanctorum Patrum operibus, interpretum Scripture explanationibus, orthographorum lucubrationibus adornaret; uel ipso, quo proprium cuilibet auctori assignabat locum, ordine mirabilem decoraret. uerum, ut quas summatim attigi Senatoris in comparandis libris curas, persequar iam singillatim: ubi primum resciuit factas a diuo Hieronymo diuinarum litterarum expositiones, misit mora nulla in diuersa terrarum loca, qui et perquirerent diligentius, et citius afferent: Quos continuo de diuersis partibus ubique direximus inquirendos, suscepturos nos esse diuina miseratione confidimus . Petri quoque Tripolitane prouincie abbatis in Epistolas D. Pauli commentarios ex Africa in Italiam ut  comportarentur, effecit: Qui uobis inter alios codices diuina gratia suffragante de Africa parte mittendus est . Ut intellexit regionum uariarum lustratoribus, sedulis licet, non incidisse in manus librorum quorumdam Scripture sacre interpretationes a Bellatore presbytero, ut occurreret inopie tante, nec non et homilias Origenis in Esdram Latinitate donatas ad se transmitteret supplex impetrauit. Quin etiam Epiphanium quemdam uirum doctissimum sibique amicissimum, opus quod sermone Greco in Cantica canticorum D. Epiphanius contexuerat, Romanam in linguam, et ad bibliothece supplementum, et ad discipulorum usum transferret, exorauit.

ยง XXu. Tabernaculi et templi Salomonis figura a Cassiodoro depicta. Annumerandam preclarissimis Cassiodorane bibliothece ornamentis censeo elegantem templi tabernaculique Salomonis iconem, que depicta subtiliter, ut ipse ait, lineamentis propriis in pandecte Latino corporis grandioris competenter aptauerat. Nondum perierat Bede temporibus opus illud  mirabile, quod a se uisum, et sibi utile fuisse suis in libris de templo tabernaculoque Salomonis ultro confitetur : arbitrabatur nimirum uenerabilis doctor nichil figuris illis perfectius, nichil accuratius excogitari posse. Hec, inquit , ut in pictura Cassiodori reperimus distincta, breuiter adnotare curauimus: ita eum ab antiquis Iudeis didicisse [forte add. credimus], neque uirum tam eruditum uoluisse in exemplum legendi proponere, quod non prius ipse uerum esse cognouisset.

ยง XXuI. An Cassiodorus bibliothecas Rome et Rauenne habuerit. Quemadmodum non in otio tantum uiuariensi, sed et aulicos inter strepitus scientias excoluerat Cassiodorus: ita quin et Rome et Rauenne, dum Gothicum regnum firmissimis fulciret presidiis, bibliothecam instruxerit, non ambigo. Romane mentionem ipse facit in tractatu de Musica. In bibliotheca, inquit, Rome nos habuisse, etc. De Rauennate  pariter dubitaturum neminem reor, nisi forte uoluerit temere omnino asserere, hac in urbe, id est in ipsa Gothorum regum sede, unde Theodorici, Athalarici et successorum etate, uel uno fere momento abesse Cassiodoro non licuit, musarum alumnum carissimum, nec non acerrimum fautorem musas tam longo temporis spatio neglexisse. Egressus tandem e uitigis aula Senator, et in claustris iam absconditus, Roma Rauennaque intactos a barbaris codices inuexit, quibus uiuariensem bibliothecam locupletaret. Hinc monachos monet, librum quemdam cuius auctor Albinus, cui titulus de Musica, Roma in cenobium deferant, si modo gentili incursione non sublatum  repererint. At subsistamus hic paulisper, si placet, et singularem abbatis in subministrandis monasterio necessariis libris diligentiam intenti contemplemur. Quid enim ibi a uiuariensibus potuisset desiderari? cum allatis modo uerbis subdat, si forsan hostiles  manus non effugerit prefatus liber, habere eos Gaudentium Mutiani Latinum; quem si sollicita intentione legant, huius scientie scilicet Musice, eis atria patefacienda pollicetur .

ยง XXuII. Cassiodorus suis demonstrat quantum in S. Scripture studio prosit oratio. Quis iam uiuarienses fortunatos admodum non reputauerit, qui tam sancto abbati parebant, tam eruditum magistrum audiebant, tam faciles sibi, ob immensam pene librorum copiam, ad scientias omnes, maximeque ad diuinorum notitiam aditus patere gaudebant? Quis Cassiodorum ipsum non fatebitur discipulis olim merito suos in colligendis undequaque uoluminibus labores posuisse ob oculos his uerbis : Eia nunc, karissimi fratres, festinate in Scripturis sanctis proficere, quando me cognoscitis pro doctrine uestre copia adiutorio dominice gratie tanta uobis et talia congregasse? Que quidem uoces mirum est quantum monachos ad sectandam magistram illam ac reginam disciplinarum theologiam, penetrandosue  abstrusos Scripturarum sensus incenderint. Sibi tamen ac fratribus suis periturum oleum, perituram operam uir humillimus existimabat, nisi quod nature uiribus nimium erat et imperuium, id orationis ope a Deo scientiarum Domino consequerentur. Hinc eos sic hortatur in ipso libri de Diuinis Litteris limine: Oremus ut nobis aperiantur illa que clausa sunt, et a legendi studio nullatenus abscedamus. Asserit alibi  perfectam sapientiam non tam studio quam actibus bonis et orationibus assiduis obtineri, retineri obtentam.

Quoniam autem exempla efficacius esse solent ad quelibet incitamentum, proponebat iis Dauidem , qui licet diuine legis meditationi nunquam non intentus, nichilominus his celum continuis pulsabat clamoribus: Da mihi intellectum ut discam mandata tua . Dicebat hominem quemdam imbecilliori preclusum ingenio, prece creberrima reclusisse sibi difficillimi Scripture  textus intelligentiam. Referebat alium, uel ipsorum alphabeti elementorum imperitum, frequenti oratione codicem traditum, ut facillime perlegeret, obtinuisse. Quapropter, inquiebat , oremus ut nobis aperiantur illa que clausa sunt.

ยง XXuIII. Docet S. Scripture intelligentiam et labore simul, et oratione comparari. Monebat tamen a cenobitis ante diuinum numen procumbentibus sic fundi preces non oportere, ut que postulassent, otiosis sibi annuenda crederent; sapientie candidatis nulli opere parcendum; paucos admodum sine labore et uelut dormientes pretiosissimo illo thesauro pro arcanis et inscrutabilibus mentis diuine consiliis locupletatos fuisse: eos, si tantum munus decussatis, ut aiunt brachiis celitus accepturos se confiderent, temeritatis et inertie penas daturos magis quam uanis et audacioribus uotis fruituros: Legite, precor assidue, uerba ipsius sunt ; recurrite diligenter, mater est enim intelligentie frequens et intenta meditatio. Et ut hec altius discipulorum  infigat animis, preclaram hanc D. Hieronymi profert sententiam : Ama lectionem Scripturarum, et carnis uitia non amabis. Eo denique in opere nichil penitus pretermittendum sic eorum inculcat auribus, ut nichil antiquius, nichil magis ipsi cordi esse uideatur. Ita enim monachos suos iterum alloquitur : Quapropter toto nisu, toto labore, totis desideriis exquiramus, ut ad tale tantumque munus, Domino largiente peruenire mereamur.

ยง XXIX. Quantum uiuarienses magistro Cassiodoro in S. Scripture scientia profecerint. Neque uero sua Cassiodorum spes fefellit; messuit enim tandem quod seminauerat: agnouit exsultans eum in scientiis progressum fecisse monachos suos, ut illos diuinarum ei humanarum litterarum cognitione pollere fateatur; queque ipse leuiter ducto se inchoasse penicillo diceret, ut peritiore manu perficerent, rogauerit his magistri humilitatis non minus quam discipulorum  eruditionis indicibus uerbis: Unde supplico ut quod nos legendo parum, explicare minus potuimus, uos copiosa lectione saginati, tam de istis codicibus quos dereliquimus, quam quos potueritis feliciter inuenire, perfectius in Christi nomine compleatis . Attamen ueritus ne spiritus illis forsitan immitteret altiores tanta rerum diuinarum perceptio, docet que absconduntur superbis, ea paruulis reuelari. Nec in solis litteris positam esse prudentiam, sed perfectam sapientiam dare Deum unicuique prout uult .

ยง XXX. Quantum Cassiodorus uiuariensibus et toti Ecclesie profuerit. Sic nouerat abbas doctrina sanctitateque pre ceteris eximius pari pietatis et scientie cenobitas exercere cultura. Sic etiam abbatis sui curis labore suo respondebant uiuarienses; sic uere glorie, ad quam sua eos iam natura ferebat, uiam hortatore atque impulsore Cassiodoro tam concito decurrebant gradu, ut in iis ad immortalitatem nominis, ad felicitatis eternitatem cuncta conspirarent.  Neque id mirum quidem. Ecquis enim potentiores ad integritatem morum et optimas artes uiuariensibus subdidisset stimulos, quam is qui frequenter apud eos de utilitate, de gloria diuinarum Scripturarum intelligentie comite perorabat? Hoc enim nobis est salutare, proficuum, gloriosum, perpetuum, quod nulla mors, nulla mobilitas, nulla possit separare obliuio; sed illa suauitate patrie cum Domino faciet eterna exsultatione gaudere . Ecquis illustrius preluxisset discipulis, quam is cuius uirtus excelso loco sita, satis ipsa per se in omnium incurrebat oculos; cuius scientia singularis non clausis inuidioso modio, sed e candelabro spectabilibus omnes qui erant tum in domo Castelliensi, tum in Ecclesia uniuersa radiis illustrabat? Accenderat siquidem solem hunc splendidissimum Deus; ut et pullulantia in orbe uniuerso uitiorum monstra, et renascentia semper in communem Christianorum omnium perniciem hereticorum, ueluti tot hydrarum capita, pura luce detegeret, igneque consumeret actuosissimo.

 ยง XXXI. Cassiodorus suorum quosdam in describendis SS. codicibus occupari iubet eosque iuuat. Sed non singula hic narrari possunt; iam iamque uocat nos ad se, nec de laudibus suis silere diutius patitur antiquariorum labor, quos iussit describendis sacris codicibus occupari; ut manu hominibus predicarent, digitis linguas aperirent, et contra demonis subreptiones calamo atramentoque pugnarent. Fructum inde profecturum demonstrans addit : Scriptiones eorum toto orbe disseminandas, et in locis sanctissimis legendas tam ingenti utilitate, eorum ut laborem recto si susciperent animo, merces uix ulla posset equare. Neque uicissitudinem illum de tot bonis non posse percipere, si tamen non cupiditatis ambitu, sed recto studio talia noscatur efficere. Ut autem antiquariis id genus opere posset ex uoto succedere, uoluit ut qui diuinis et humanis ingenium apprime excoluerant litteris, ii scribentium opera diligenter expenderent castigarentque, si quid forte uilii  nolentibus excidisset: A paucis, inquit , doctisque faciendum est, quod simplici et minus erudite congregationi noscitur esse preparandum. Istud quippe genus emendationis, ut arbitror, ualde pulcherrimum est, et doctissimorum hominum negotium gloriosum. Diuine auctoritatis locutiones dictionesue Hebreas rebus aut personis conuenientes quibus lingue sue seruanda est decora sinceritas, aut maioris perspicuitatis, aut cuiuslibet rei alterius obtentu nolebat immutari: Corrumpi siquidem nequeunt que inspirante Domino dicta noscuntur . Unde facile quis intelligat, qua ueneratione, quo sensu pietatis sacras paginas tractandas esse duxerit Cassiodorus; que ut suo fulgore niteant, non humano desiderio carpende subiaceant, par esse toto capite 15 libri de Diuinis Litteris demonstrat. Atque ut opera sua iuuaret discipulos, commentarios scripsit in Donatum Grammaticum, ac librum de Orthographia, quorum ope sic emendati prodirent codices,  ut eos et tunc cetaneorum applausus, et uenturis temporibus letitia posterorum, et semper reipublice Christiane compendium comitaretur.

ยง XXXII. Alios exscribendis Patrum operibus uacare precipit. In exscribendis etiam Patrum operibus totos esse uoluit nonnullos monachos, quibus uiam qua faustos ad exitus res breui perueniret indigitauit. Sermones et homilias sanctorum attentiori studio precipit perlegi, non secus ac contra hereticos dissertationes, in quibus si quid ad elucidanda obscura diuine Scripture loca congruum occurreret, rogabat ut sacris uoluminibus attexere non dubitarent: Sicut et nos, inquit, in libris Regum fecisse cognoscimur. Deinde quam fructuosus, quam gloriosus futurus sit eorum labor uerbis ostendit pulcherrimis : Considerate igitur qualis uobis causa commissa sit, utilitas Christianorum, thesaurus Ecclesie, lumen animarum. Quamobrem monet, in id operis curiosam studeant conferre sedulitatem: ne qua remaneat in ueritate mendesitas, in puritate falsitas,  in integritate peruersitas litterarum.

ยง XXXIII. Cassiodori cura in libris mss. S. Scripture cooperiendis. Hoc unum supererat oculatissime abbatis nostri prouidentie, ut codices mss. quo diutius seruarentur intacti, compingendos et cooperiendos curaret ornatu quo poterat comptiori: His etiam addidimus in libris cooperiendis doctos artifices, ut sacrarum litterarum pulchritudinem facies decora uestiret . Cuius in societatem laboris ut ipse quoque ueniret, tegumentorum formas solerti confecit industria: Quibus multiplices species facturarum in uno codice depictas decenter expresserat, ut qualem mallet studiosus tegumenti formam ipse posset eligere.

ยง XXXIu. Cassiodorus lucernas mirabiles concinnat. Non absque piaculo sane hic taceremus lucernas illas non admiratione solum, sed eternis etiam laudibus dignissimas, quas fratrum multam in noctem labores producentium uigiliis stupendo artificio concinnauerat:  Parauimus etiam nocturnis uigiliis mechanicas lucernas, conseruatrices illuminantium flammarum ipsas sibi nutrientes incendium, que humano ministerio cessante, prolixe custodiant uberrimi luminis abundantissimam claritatem: ubi olei pinguedo non deficit, quamuis flammis ardentibus iugiter torreatur .

ยง XXXu. Cassiodori prudentia in operibus unicuique suorum indicendis. Frustra moraremur hic in eius qua uiuariense cenobium regebatur, prudentie eius, quo res quelibet apte disponebantur, ordinis contemplatione. Possumus admirari indefessam, qua singulis pro cuiusque industria et uiribus pensum indicebat abbas sapientissimus, prudentiam eloqui non possumus. Nullus resoluebatur otio; fractus labore deficiebat nullus, nullius, cum se ad abbatis exemplum componeret, non feruebat opus; nullus cum abbatis precepta sequeretur, rem celeriter feliciterque non expediebat.

ยง XXXuI. Que ieiunia a Cassiodoro, et uiuariensibus  obseruata. Non dubium quin arctissima obseruatione ieiunia uiguerint apud uiuarienses, discipline monastice custodes acerrimos; illaque haud infimum in regula locum tenuisse certissimum est ex ipso Cassiodoro, ubi de psalmodia: Ipsi, uidelicet psalmi, nobis nona ieiunia resoluunt . Quo quidem in loco de ieiuniis, que uocant regularia, uerba facit. Nam ea que statis diebus prescribit Ecclesia, et religiosa deuotione suscipiebant Castellienses, et sancta scrupulositate ad uesperam usque ex ueteri Christianorum consuetudine producebant.

Iam quid opus demonstrare apud eos fuisse in more positam familiarem tunc omnibus monachis perpetuam a carnibus abstinentiam? Consulite, si placet, supremas capitis 23 de Diuinis Litteris paginas, ubi agitur de hortis agrisque colendis; monenturque monachi, Aemiliani et Columelle libros legant de educandis columbis, et cicuratis pecudibus: que,  inquit Cassiodorus , egrotis preparantur. Hinc facillime, ut opinor, arguetis sanis et bene habentibus usu carnium prorsus fuisse interdictum.

Insuper a piscium comestione abstinuisse, uel certe iis rebus uesci non ita consueuisse, aliquis nec incongrue forsan ex subiecta ibidem sententia colligi posse putauerit; ait enim Senator : Quale est languentes columbarum fetibus enutrire, aut piscibus alere. Hanc tamen lectoris iudicio permittimus coniecturam, ut ad sollicitudinis quam infirmis monachis solebat abbas impendere, commendationem animos orationemque conuertamus.

ยง XXXuII. Pietas Cassiodori erga fratres infirmos. Fratribus his ualetudinarium cure esse uoluit , qui medicam probe callerent artem, tantaque erga infirmos caritate mouerentur, ut ipsis nullum studii, nullum pietatis officium deesset. Omnibus egrotantium necessitatibus sic hos medicos uoluit subuenire, ut iis non facilis modo tolerabilisque,  sed et dulcis ac iucundus morbus ipse mira monachorum sedulitate redderetur. Atque ut egris solatia omnia e monasterio suo et non aliunde suppeditarentur, statuerat a fratribus infirmorum cure deputatis non prescribenda tantum, uerum etiam conficienda medicamenta; adeoque naturam uirtutesque herbarum ab eis addiscendas. uetabat tamen uir piissimus, a terrenis ad celestia discipulorum animos semper erigere solitus: ne ponerent in herbis spem, aut in humanis consiliis sospitatem. Nam quamuis medicina legatur a Domino constituta, ipse tumen sanos efficit, qui uitam sine fine concedit . Fouendis quoque egris corporibus exedificauerat balnea: ubi fontium perspicuitas decenter illabebatur, que et potui gratissima cognoscebatur et lauacris .

ยง XXXuIII. Pietas Cassiodori erga hospites et peregrinos. Qualiter autem pietatis et humanitatis officiis hospites et peregrinos exciperet uel id unum indicio est, quod eos ante omnia suscipi precepisset . Quibus sanandorum infirmorum fratrum, iis etiam hospitum curam ideo demandarat , ut si qui forte pre asperitate itineris, aut quauis egritudine deficerent, remediis statim recrearentur certissimis. Que ut alacriori offerrent animo, ea, dum peregrinis preparantur, fieri celestia dictitabat .

ยง XXXIX. Iubet suos contemplationi et piis lectionibus uacare. Quamuis sanctissima essent, quibus sub sancto magistro uiuarienses distinebantur ministeria, quo tamen magis ac magis in uia uirtutis procederent, eos ita labore manuum exercebat, ut iuberet certis etiam horis sacro uacare otio, in conspectu Domini cor in orationibus effundere, mentis arcana Deo cuncta perspicienti aperire, pios libros, Regulam presertim, nec non et Collationes Cassiani, aliaque id genus uolumina frequenti manu uersare, quibus ad recte rationis normam mores componerent, prauos animi cohiberent affectus, et ad summum tandem  perfectionis apicem citius ascenderent. Cassianum presbyterum, inquit , qui conscripsit de institutione fidelium monachorum sedulo legite, et libenter audite. Hic noxios motus animorum ita competenter insinuat, ut excessus suos hominem pene uidere faciat, et uitare compellat, quos antea confusione caliginis ignorabat. Et quia sagacem uirum non latebant errores, in quos olim agens de libero arbitrio Cassianus impegerat, monebat serio, ut qui a beato Prospero iure culpatus est, sub uictoriane emendationis cautela legeretur.

ยง XL. Quidam sub Cassiodoro a uita cenobitica ad eremiticam transibant. Iam quis negauerit Castellensium et florentissimam fuisse solitudinem, et uitam prope diuinam? Nunquid uiuis eorum mores adumbrasse coloribus uidetur Cassiodorus, dum preclarum monastices sic prosecutus est encomium : Celestis in terra uita, et imitatio fidelium angelorum, spiritualiter in carne uiuere,  et mundi uitia non amare; uitam presentem contemnere, et future beatitudinis gaudia semper exquirere: ad postremum ipsius templum fieri, cuius imaginem conditio humana suscepit. uerum plures miraturos non temere suspicor eo candore morum eluxisse, co flagrasse feruore mentis uiuarienses non paucos, ut ex cenobitice militie castris ad singularem anachoretarum pugnam contra spiritualia nequitie, ueluti emeriti transierint. Quorum uota cum antea prospexisset Cassiodorus, cellas ad cremitarum secessum in Castelli montis culmine iusserat edificari: ยปHabetis, inquit , montis Castelli secreta suauia, ut uelut anachorite, prestante Domino, feliciter esse possetis. Quapropter aptum erit uobis eligere exercitatis, iamque probatissimis illud habitaculum, si prius in corde uestro fuerit preparatus ascensus.ยซ

ยง XLI. Quos Cassiodorus monachus libros ediderit. Quam uite rationem cum cenobitis ut monasterii fundator, ut abbas, ut magister instituerit Cassiodorus  hactenus expendimus; nunc uero a conuersionis exordio, quid priuatus egerit, quam fauste, quam diligenter animum contulerit ad sacrarum studia litterarum, consideremus. Primum quidem Psalmographum commentario suscepit illustrandum; deinde libros edidit de Diuinis et humanis Litteris; tum alia opera, que in prefatione libri de Orthographia, hoc enumerat ordine: Post commenta Psalterii, ubi, prestante Domino, conuersionis mee tempore primum studium laboris impendi. 2o Deinde post institutiones, quemadmodum diuine et humane debeant intelligi lectiones duobus libris, ut opinor, sufficienter impletis, ubi plus utilitatis inuenies quam decoris. 3o Post expositionem Epistole que scribitur ad Romanos, unde Pelagiane hereseos prauitates amoui, quod etiam in reliquo commentario facere sequentes admonui. 4o Post codicem in quo artes Donati cum commentis suis, et librum de Etymologiis, et alium librum Sacerdotis de Schematibus, Domino prestante, collegi; ut instructi simplices fratres, ubi simile fuerit, similia dicta sine  confusione percipiant. 5o Post librum quoque titulorum, quem de diuina Scriptura collectum, Memorialem uolui nuncupari; ut breuiter cuncta percurrant, qui legere prolixa fastidiunt. 6o Post complexiones in Epistolis apostolorum, et Actibus apostolorum, et Apocalypsi, quasi breuissimas explanationes decursas. 7o Ad amantissimos orthographos discutiendas anno etatis mee 93, Domino adiuuante, perueni.

ยง XLII. Quo ordine libros suos composuerit Cassiodorus. Luculenta profecto hec uerba sunt et perspicua: an tamen, quem modo recensuimus, ordinem in operum editione sit secutus Cassiodorus, dubitandi ansam uel illud unum prebet, quod in prioribus libris eorum faciat mentionem, quos longo post temporis tractu scripsisse se commemorat. Et certe in prefatione Commentarii in Psalmos librum de Diuinis Litteris citat in hec uerba: De cuius eloquentie modis multi Patres latius prolixiusque dixerunt, quorum nomina in libris introductoriis commemoranda perspeximus.  Meminit etiam libri de Geometria in uersiculum illum psalmi XCuI; ยปIlluxerunt fulgura:ยซ Quorum notitiam, inquit, pleniorem in libris de Geometrica disciplina, diligens lector, inuenies. Et re quidem ipsa, quod eo loci adducit e Geometria, totum in libro quem de hac disciplina composuit, reperitur iuxta editionem nostram, in qua ad fidem manuscriptorum restituimus ea que in aliis desiderabantur. Tandem in libro de Diuinis Litteris, cap. 15, libri de Orthographia titulum profert: Et extrinsecus huic libro titulum de Orthographia dedi. Et cap. 30: In libro sequestrato atque composito qui inscribitur de Orthographia. Quibus equidem citationibus adducimur ut dicamus Cassiodorum, cum ordinem notat quo sua opera emisit in lucem, ad id temporis referri uoluisse quo singulis cepit manum admouere, que procul dubio nondum erant absoluta, cum ad alia se accingeret: unde recte dici potest Psalterii Commentarios eum inchoasse sub ipso religionis ingressu,  quos tandem extrema in etate perfecerit. Hinc in iis libros citandi nata occasio, quos longo interiecto spatio Senator edidit: aut saltem fatendum est institutam ab eo prefationem, uel potius prolegomena in Psalterium post completum opus Commentarii, et eum interim de Diuinis Litteris scripsisse librum, quem adeo in eadem prefatione quominus laudaret nichil in causa fuit. Quod spectat ad librum de Geometria non immerito forte asserere possumus, tum absolutum fuisse, cum est interpretatus psalmum XCuI. Idem iudicium esto de libro Orthographie, quem in Diuin. Litt. cap. 15 et 30 memoratum ab eo fuisse diximus. Nisi forte malis Cassiodorum dum sua relegeret opera, prioribus libris tales posteriorum citationes inseruisse iuuande lectorum memorie gratia. Cui quidem coniecture suffragari uidetur auctor noster iis in locis ubi de operibus suis ipse loquitur.

ยง XLIII. Quantus senis Cassiodori labor in S. Scripture libris elucidandis, exscribendis et mendositate  purgandis. Utcunque se res habeat, assiduum Cassiodori laborem in Scripturis sacris elucidandis, exscribendis, mendositate purgandis, digne quis explicet? Fatetur ipse se in Psalterio, et in Prophetis, et Epistolis apostolorum maximum studium laboris impendisse. Si queras qua ratione, quoniam, inquit, mihi uisi sunt profundiorem abyssum commouere, et quasi arcem totius diuine Scripture, atque altitudinem gloriosam continere. De breuissimis explanationibus Actuum apostolorum et Apocalypseos a se editis agit in prefatione libri de Orthographia, non secus ac de Memoriali Scripture sacre, quod, ut coniicio, compendiosa Scripture fuit complexio, ut uno uelut intuitu, tota pene oculis subiiceretur. Libris Paralipomenon nouos prefixit titulos, ueteribus amissis: Quoniam titulos antiquos non reperi, ita ille cap. 2 de Diuinis Litteris, nouos ad similitudinem precedentium locis singulis, ut estimo, competenter impressi. Nec laboris difficultas, nec frigus etatis grandeue remittebat  ardens studium sacrorum codicum, aut obstabat quominus sub ultima senectute sanctos libros facta collatione cum manuscriptis uetustioribus, incorrupte integritati restitueret in bibliotheca asseruandos. Quos ego, uerba sunt ipsius Cassiodori , cunctos nouem codices, in tot enim uolumina sacra Biblia partitus erat, auctoritatis diuine, ut senex potui, sub collatione priscorum codicum, amicis ante me legentibus, sedula lectione transiui. Et ne quis mediocrem putet in his lucubrationibus ab abbate nostro collocatam operam, audiat que ibidem non superbe, sed sincere subiungit. Ubi, inquit, multum me laborasse. Domino iuuante, profiteor; quatenus nec eloquio modificato deessem, nec libros sacros temeraria preasumptione lacerarem.

ยง XLIu. Cassiodorus S. Scripture textus in SS. Patrum libris minio marginali notat. Age uero tantis laboribus, tantis sudoribus nusquam frangebatur effeti senis inuictus animus. Rursus in gratiam fratrum suorum curam omnem et diligentiam exhibuit in perquirendis sanctorum  Patrum operibus; nam ut adductas in uariis eorum libris sacre Scripture auctoritates discipulis suis designaret, singulas minio marginali notauit. Hec ipse testatur cum ait . Quantum aut senex, aut longa peregrinatione fatigatus relegere preualui, quibusdam codicibus Patrum presentes notas minio designatas, que sunt indices codicum, singulis quibusque locis, ut arbitror, competenter impressi. Quam probe in Scripturis uersatus fuerit immortali memoria dignus Cassiodorus, uel eo solo probabis argumento, quod ea etate qua deficientis memorie resoluitur tenacitas, omnes sacrarum paginarum textus, qui singulis Patrum occurrebant in libris, suis feliciter assignaret locis, dum ei a monachis legerentur. Ego quidem meditatum in lege Domini die ac nocte dixerim Cassiodorum; iureque uocauerim arcam non sensus expertem, qualem ueteris Testamenti fuisse nouimus; sed animatam, sed altissime rationis compotem, que non prisci tantum, uerum  etiam noui federis libros in amplo memorie sinu reconditos complecteretur.

ยง XLu. Quantum quatuor prima concilia generalia ueneratus sit. Cum uniuersalia sanctaque concilia fidei nostre salutaria sacramenta solidasse, et in eis agnosci uere religionis arcanum probe sciret Cassiodorus, quatuor primorum reuerentiam, Patrum exempla imitatus, tanta laude concelebrabat, ut sancte auctoritati merito iudicaret comparandam . Dolebat quidem attollere nonnunquam caput ex orci tenebris impatientes quietis homines, qui putarent esse laudabile, si quid contra antiquos saperent, et aliquid noui unde perire uideantur, inuenirent. At gaudebat synodos prefatas tanta fidei nostre lumina prestitisse, ut in nullum peruersitatis scopulum, si tamen Domino protegente custodimur, cecatis mentibus incidere debeamus. Hinc ne quis monachis errandi pateret locus, atque ut maioris apud ipsos ponderis esset Chalcedonensium Patrum auctoritas, illius synodi codicem , id est totius orbis Epistolarium,  aut epistolas confirmationis concilii Chalcedonensis, e Greca lingua in Latinam ab Epiphanio translatum bibliothece inseruit. Hic si Baronio credimus  per Encyclicum codicem, tomum illum intelligebat Epistolarum, procurante Leone imperatore a quamplurimis eius temporis episcopis pro defensione Chalcedonensis concilii conscriptarum.

ยง XLuI. Quid de quinto concilio ecumenico senserit. Neque hic pretermittendum putauimus quod de abbate nostro Annalium scriptor adnotat. Eum ait non secus ac Occidentales episcopos, et postea Gregorium Magnum de quinta ecumenica synodo prorsus tacuisse. Neque enim, inquit Baronius , ullum mouere debet, si Cassiodorus recensens ecumenicas synodos de quinta nullam habuerit mentionem, quod in ea non de fide, sed de personis sit actum. Quanti hoc argumentum sit momenti docti uiri perpenderint. Ego sane firmius quid ex Cassiodori  scriptis excerpi posse censeo. Abbas quippe noster discipulos docet  Origenem eloquentissimas nimis in Octateuchum edidisse homilias; at declinandos eius errores, quem, inquit, multorum quidem Patrum sententia designat hereticum . . . et presenti tempore a uigilio beatissimo papa denuo constat esse damnatum. Aut igitur ea Patrum auctoritas eadem est cum anathemate quo quintum concilium Origenem eiusque sectatores perculit, aut diuersa. Si primum, gratis effictum est a Baronio Cassiodori de quinto concilio silentium. Si secundum, ualidius arguere sic potuisset. Si Cassiodoro probaretur quinta synodus, ad fugiendum Origenem non ob aliquorum tantum Patrum opinionem, sed magis ob ecumenici illius concilii decreta monachos fuisset adhortatus. Cum itaque id, ut supponitur, non prestiterit, ab eo sicut et ab Occidentalibus quintam synodum nec receptam, nec reiectam, sed prudenti silentio pretermissam fatearis necesse est.

uerum non temeraria forte coniectura niteretur,  qui contenderet Cassiodorum per multorum Patrum auctoritatem, quintum concilium intellexisse; hisque uerbis usum esse ex industria, quod eam synodum nondum recepissent Occidentales, quam tamen sciebat a uigilio papa iam approbatam.

Sed ut relinquamus tandem hec omnia, quorum iudicium esto apud criticos; suspicienda certe summa Cassiodori in Romanam sedem et summos pontifices obseruantia, suspiciendum studium, quo omnino caueri uolebat eos quos prouida damnarat Ecclesia; suspiciendus, aut potius imitandus singularis eius cultus erga sanctorum Patrum placita.

ยง XLuII. Assiduitas Cassiodori in peruolutandis SS. Patrum operibus. Sane quam assiduus in peruolutandis SS. Patrum operibus abbas noster fuerit, haud egre perspecturos arbitror eos qui tum Commentarium in Psalmos, tum librum de Diuinis Litteris legerint accuratius; quique quam prudenter dignouerit ubi aut amplectende aut refugiende forent  aliorum opiniones, intenta mentis acie maturoque iudicio perpenderint. Ex his purissimis fontibus sane illius orthodoxeque doctrine fluenta scaturiebant latissima, quibus Cassiodorus et sitientes Ecclesie campos irrigabat uberius, et proteruos hereticorum greges felicius prefocabat. Hinc eum non turpi aliqua paranymphi mendacis adulatione, non ceco aliquo Benedictini in fratrem suum amore, sed ueritatis unius iustitieque studio impulsus Beda uenerabilis sacros inter doctores reponere non dubitauit .

ยง XLuIII. De Tripartitu Cassiodori Historia, et libro de Orthographia. Donatas ab Epiphanio amico lingua Latina Grecas Socratis, Sozomeni, ac Theodoreti historias, in unum opus, ueluti continuatam historie seriem in libros 12 diuisam, collegit patientissimus laboris archimandrita, cum iam inchoasset in Psalmos omnes Commentarium, necdum tamen aggressus fuisset librum de Diuinis Litteris: ubi capite 17 sic habet: Post historiam Eusebii apud Grecos,  Socrates, Sozomenus ac Theodoretus, sequentia conscripserunt, quos a uiro disertissimo Epiphanio in uno corpore duodecim libris fecimus, Deo iuuante, transferri. Ceterum hunc librum, quamuis uel in eius tantum partibus ordinate disponendis plurimum desudauerit: cur tamen omiserit in recensione eorum quos monachus scripserat, non est in promptu; tribuendum id humilitati non immerito forte coniecero, que uetuit quominus opus illud, quod aliorum potissimum industria translatum in idioma Latinum fuerat, suis annumeraret.

Quo propius ad occasum accedebat magnum Ecclesie lumen, eo splendidiores uirtutum longe lateque spargebat radios. Quare rogatus a nonnullis monachorum suorum ut Orthographie leges certasque regulas prescriberet, non erubuit, stupendo et humilitatis et caritatis exemplo, senex annorum 93 ad id operis manum admouere.

ยง XLIX. Abbatiali dignitate se abdicat Cassiodorus,  et quid postea egerit. Neque minoribus, ut reor, humilem se tum probauit indiciis uir sanctissimus, cum etate prouectiori iam pene attritus, dignitatem suam abbatialem Chalcedonio et Geruntio commisit, quorum alter eremitas, qui in montem Castelli secesserant, alter cenobitas regeret. Pastorali cura exoneratus senex, iugi celestium rerum contemplatione animum liberius suauiusque reficiebat; a terrenis namque omnibus secretus ac liber diuinis et eternis totum se dedit; celoque iam maturus emeritus Christi miles future beatitudinis in quietissime contemplationis otio gaudia pregustabat. Sed antequam ad optata premia conuolaret, summe tandem, quam unice coluerat ultima in fratres suos caritatis indicia patefecit; dum eos a quibus breui abscessurum se preuidebat, supremis duxit adhortationibus commonefaciendos. Ac primum quidem ad abbates sibi subrogatos plenissimum tenerrimi amoris sermonem habuit: illos obtestatus, ea prudentie laude, eo  pietatis studio creditas sibi oues pascant, ut eterne beatitudinis premia ualeant tandem adipisci. Ultima hec effata ab ipsius ore, si placet, excipiamus : uos autem sanctissimos uiros abbates Chalcedonium et Geruntium deprecor, ut sic cuncta disponatis, quatenus gregem uobis creditum, prestante Domino, ad beatitudinis dona perducere debeatis. Postmodum rogat: Peregrinum ante omnia suscipiant, eleemosynam dent, nudum uestiant, esurienti panem frangant: quoniam ille uere dicendus est consolator, qui miseros consolatur. Tum monet, ne monasterii uillici adiectarum pensionum pondere grauentur, sed bonis moribus erudiantur: illis ordo conuersationis purissimus imponatur, frequenter ad monasteria sancta conueniant, ut erubescant eorum se dici, et non de eorum institutione cognosci. Tantum erat in religioso uiro caritatis studium! Tanta de salute aliorum sollicitudo!

ยง L. Postrema Cassiodori ad fratres suos uerba. A  Chalcedonio et Geruntio conuertit orationem ad fratres, qua illos ad pacem et concordiam, ad Scripture sancte meditationem, ad regule obseruationem, emollituris uel ferrea pectora uocibus adhortatur. Denique petit ut nichil sibi in uicem beneficiorum quibus cumulauit eos, dum possessiones, predia, bona omnia, suos labores, seque ipsum totum consecrauit, rependant: sed pro me, inquit , tantum Domino supplicare dignemini. Atque sub finem libri de Orthographia: ualete, fratres, atque in orationibus uestris mei memores esse dignemini, quatenus sicut uos ab imperitorum numero sequestratos esse uolui: ita nos uirtus diuina non patiatur cum nequissimis penali societate coniungi.

ยง LI. Cassiodorus anno 562 edit Paschalis Computi Rationem. Opinantur nonnulli, in quibus Baronius et Bucelinus, Cassiodorum post absolutum de Orthographia tractatum, alium scripsisse ad indictionem, epactas, et ea omnia que paschalis computi rationem spectant, facilius indicanda perutilem. Et quidem  mihi uerisimile uidetur eum id operis ad monachorum suorum informationem pro anno 562 edidisse. Hoc Computum inter opera Cassiodori reponunt editiones Parisienses et Geneuenses; et certe cui alteri tribui possit non uidemus, cum ante hunc annum Dionysius Exiguus, cui uni ascribendum uidebatur, e uiuis iam dudum excessisset.

ยง LII. Quo etatis sue et Christi anno mortuus sit Cassiodorus. Ultimum hoc suum opusculum Cassiodorus anno etatis 94 aut 95 publici iuris fecit: quot uero annos superstes uixerit non constat. uarias uariorum auctorum de illius morte sententias in prima parte retulimus ยง 7 et 8; eas hic uitandi fastidii, et prolixitatis causa non repetimus. Quasdam addere modo sufficiat quas ibi omisimus: nimirum anno etatis fere centesimo mortem cum uita commutasse scribit Baronius : imo non ante centesimum annum uitam clausit, si Baconi fides . Nec male forsan  putauerit aliquis doctissimum cancellarium allusisse ad hec Cassiodori uerba, de seipso loquentis in conclusione psalmi centesimi: Pudet enim dicere peccatis obnoxium, centenarii numeri fecunditate prouectum, etc.

Neque clarius patet quo Christi anno extremum clauserit diem Senator. Augustinus Florentinus, Sixtus Senensis, Barrius, aut cardinalis Sirletus, Trithemius, Ioannes Ferrerius, Gesnerus, Posseuinus, Caferrius, Bucelinus, Stengelius, Angelus a Nuce, et plures alii, eum obiisse sentiunt anno 575. Baronius uero et nonnulli quidam nichil ea de re certi pronuntiant; affirmant tantum eum adhuc anno 562 uixisse. Neque nos quoque credimus aut mensem, aut annum mortis illius definiri posse.

ยง LIII. Cassiodorum sancto fine quieuisse. Quin uero sancto fine quieuerit Magnus Aurelius Cassiodorus Senator, ut ore Baronii, Ugelli, et Bucelini loquar, nemo, ut puto, diffitebitur; cum id, uel tacentibus nobis, clamet tum in uitam monasticam, tum in sedem  Romanam, tum in Ecclesiam uniuersam amor et ueneratio: ad quarum utilitatem consiliis in omnibus, et factis tanquam ad dignissimum catholico uiro scopum semper collimabat: clamet in sacros codices, uelut in totidem sancti flaminis internuntios obseruantia singularis; clamet sana fides, que cunctis eius in operibus candore lucet integerrimo; clamet spes firmissima, qua ut semper diffidebat sibi, sic in Deo semper confidebat; clamet feruentissima in Deum et proximum caritas; clament denique misericordia in pauperes, profunda in uerbis et scriptis humilitas; spontanee ille afflictationes corporis, in quibus omnem monachis triumphum esse frequens asserebat . Tandem si Petro de Natalibus credimus , Sepultus in miraculis uiuit. Quod si tamen huic scriptori fidem dare quis recusat, ea quam Cassiodorus in terris duxit uita, non leuibus certe nos inducit argumentis, ut in celis illum inter beatos  agere credamus; adeoque Alcuinum rectissime illi, dum eius auctoritatem citat , Sancti appellationem tribuisse; et nomen ipsius iam pridem in Witfordi martyrologio , postea in menologio Benedictino  non immerito scriptum fuisse confiteamur.





DE M. AURELII CASSIODORI uITA MONASTICA DISSERTATIO.

 Nemini profecto displicere debet genuinus ille pietatis ardor, et insita monachorum animis in ordinem suum pia propensio, qua prouehendis illius utilitatibus et glorie certatim incumbunt: si tunc tamen non immodice ferueant studia partium, si facessat ambitus, si exsulet cupiditas, et precipue que scribentium  summa sit religio, si nullus ueritati fucus accedat. uerum plerosque uideas usque eo difficiles et morosos, ut nichil auctoribus qui sodalitio alicui, aut religioni nomen dedere concedendum uelint, dum domestica proponunt; quamuis auctoritas suo pondere grauis, et ratio suis librata momentis, que in cause subsidium ueniunt, secus eis suadeant. Solum scriptoris nomen, aut operis titulis eis nauseam parit, et eo terrentur, uelut offendiculo ueritatis. Quapropter ne Benedictinum me in Benedictina controuersia uersantem damnet nescio quis, sciat uelim dissertationis huius scopum non esse ut quid nouum accenseam ordini meo, qui pene ad inuidiam locuples et felix, nichil alienum aut supposititium, nichil furto abreptum, aut precario concessum ambit. Litandum esse ueritati, non cupiditati conscientia docet. Securus igitur et plagii suspicione liber thesim nobilissimam propono circa monachatum Magni Aurelii Cassiodori Senatoris: num scilicet Benedictinam regulam, que tum florebat, sit amplexus; uel aliud quoddam,  puta, Basilii, aut Equitii, aut alterius secutus sit institutum. Benedictinum fuisse constans fuit ueterum assertio. Primus omnium dissensit ab aliis eminentissimus cardinalis Baronius, et qui post ipsum purpure forsan fulgore perstricti, ueritatis lucem aspicere minus potuerunt. Non dubium quin aliqua utrinque militare sibi argumenta putent doctissimi pugiles. Nos hic nostra primum subiiciemus, deinde audiemus Baronium, et sinceritati non minus quam ueritati, ut decet religiosos uiros, cautum uolentes, non ea pretermittemus que eius opinioni utcunque suffragari uidebuntur. Libratis eum in modum, ac serio perpensis hinc inde rationum momentis, nichil hic a nobis de questione tam difficili definiendum esse putauimus, ut ipsi pronuntient cordati et equiores uiri, an citra iniuriam deseri possit Baronius, et citra inuidiam Benedictinum dogma defendi; ac ei tandem, quam meliorem iudicauerit, celeberrimi problematis parti adhereat lector eruditus.



ARGUMENTUM PRIMUM.


Ut argumentum hoc, quod liti dirimende primum occurrit, uotis succedat, quedam sunt premittenda, ex quibus uelut a conglobatis, ut inquiunt, lector persuasum habeat quod intendimus.

Primo. Concedunt omnes, nec ipsi diffitentur heterodoxi, Cassiodorum aule secularis curas et dignitates pertesum monasticen professum esse, et cucullum induisse ex allatis in eius uita parte II, ยง 13.

Secundo. Hanc seculi fugam, et monastice professionis encenium contigisse anno 538 aut sequenti, ut in eiusdem uite parte prima, ยง 60, a nobis serio notatum.

Tertio. uixisse Cassiodorum ad annum 575, ut habet communis chronologia, quam sequuntur Honorius Augustodunensis, Augustinus Florentinus, et alii quos sub finem uite auctoris citatos a nobis inuenies.

Quarto. Nec minus certum est B. Benedictum anno 529 Cassinum migrasse, et in illius montis uertice  suam sedem fixisse, et ibidem celo maturum obiisse anno 543, ex nobiliori epocha.

Quinto. Ea fuit sanctissimi patriarche uite fama, ea miraculorum gloria, is regule genius et character, ea demum in eius discipulis obseruantie regularis disciplina, ut sibi nomen apud omnes celeberrimum  fecerit; nec in Italia solum, cui toti multus inclaruit; sed in Sicilia, Galliis, Hispaniis ceterisque nobilioribus Europe partibus, dum in terris degeret, mirandum se prebuit aut stupendum.

Sexto. Regulam suam, ipse dum adhuc uiueret legislator, promulgauerat, eamque Siculis per Placidum, per Maurum petentibus Gallis obseruandam tradiderat.

Septimo. Notandus famosissimus ille locus epistole abbatis monasterii de Fundis ad Simplicium Cassinatem , qui tertius a B. Benedicto cenobium rexit eiusque discipulus fuit: unde colligunt omnes qui soli student ueritati quod circa annum quingentesimum et sexagesimum Regula sancti Benedicti non solum omnibus Italie prouinciis innotuerat, sed etiam singulis earum monasteriis imperabat: Hinc factum est, inquit abbas Fundanus, ut iam omnia monasteria Campanie, ualerie, Tuscie, Ligurie, et aliarum prouinciarum Italie, certam et rectam regulam uiuendi quam sanctissimus et Deo acceptissimus  Benedictus magister tuus instituit, seruare decreuerint, ut iuxta illam uiuentes, nec ad dexteram, nec ad sinistram declinare presumant. Huius auctoritatem epistole nemo iure uocauerit in dubium, quam probauit doctissimus Lucas Holstenius bibliothece uaticane prefectus, uisis prius et serio discussis uetustissimis Musei Cassinensis membranis , in quibus exstat illud uenerandum antiquitatis monimentum: quam etiam commendant, et acerrime propugnant Hugo Menardus, Heftenus in suis Disquisitionibus monasticis, Angelus a Nuce in suo Monast. Cassinensi, et quidam alii.

Octauo. Iuuerit etiam aduertisse, priusquam regula hec Benedictina publici iuris fieret, singulos abbates peculiares ad libitum suis monasteriis leges fixisse, ut monet Cassianus Instit. 2, cap. 2: Tot propemodum typos et regulas uidimus usurpatus quot etiam monasteria cellasque conspeximus. Cui consentit citatus abbas de Fundis: experientia compertum est  multorum rectorum mores uarias uiuendi formas in monasteriis peperisse.

uice coronidis atteximus uiuariense cenobium a Cassiodoro constructum fuisse prope Scylacium in Calabria, et regno Neapolitano, in quo suum etiam Cassinense monasterium erexerat D. Benedictus; cuius uita prope diuina omnibus Italis notissima Senatorem nostrum siue apud Gothos fulgentem, siue apud uiuarienses absconditum, latere non potuit.

Ex his omnibus sincere premissis, et firmiter stante Fundani abbatis sententia, colligere liquet notissimum fuisse Cassiodoro S. Benedictum, audiuisse uitam eius sanctissimam et miracula, nec non et discipulorum pietatem atque sanctimoniam; maxime cum triginta et amplius annis celeberrimi legislatoris etatem excesserit; non ignorasse quo ambitu, quo mentis ardore, et quibus studiis Regula illius passim efflagitata ad alias nationes transuolarit; nec fieri potuisse quin ea iam a tot monasteriis accepta in Senatoris manus deuenerit, eamque legerit. Quam  igitur aliam uiuendi regulam sibi, et suis monachis delegisset uir quidem Christiane probus, sed hactenus claustri neophytus, et qui prima iaciebat monastice perfectionis fundamenta, nisi Benedictinam, quam ceteris omnibus excellentiorem et prestantiorem esse tota fatebatur Italia, quamque omnes in monastica disciplina exercitatiores ultro amplexabantur? Num ergo aliis omnibus ad S. Benedicti Regulam currentibus, inquit eius synchronus abbas Fundanus, ipsis etiam abbatibus in nouam hanc Ecclesie regularis matricem uelut iterato intreuntibus et renascentibus, Cassiodorus solus hesisset in ueterum cenobiorum ruderibus, ex disiectis et undequaque dispersis aliorum maceriis nouam sibi molem excitaturus? Num aliis omnibus peculiares suas leges deserentibus, et Benedictinas amplectentibus, derelictam ab aliis uiam aggressus fuisset uir prudentissimus. aut nouam sibi parauisset uir modestissimus? Equidem non dubitauerim quin succensus ille candide pietatis studio, monastice perfectionis amantissimus,  et fratrum profectui imprimis deditus, eam sibi et cenobitis suis proposuerit proficiendi methodum et normam, que ceteris iam preualebat; nec quispiam nisi plane diuinans asserere queat, quod exauctoratis omnium Italie monasteriorum peculiaribus legibus in gratiam Benedictine, sola eam respuerit domus uiuariensis, nulli adhuc regule addicta.

uerum urgeamus acrius, si placet, maioremque, si fas est, huic argumento lucem afferamus. Cassiodoro monasticen professuro necessarium fuit tum abbatem, tum monachos eligere, sub quibus prima saltem tirocinia poneret uite claustralis. Nec enim homo huius discipline imperitus a magisterio studium aggrederetur humilitatis et obedientie; superiorem ageret nondum nouitius, et aliis uerbo preluceret nondum prima artis elementa doctus; nec minus a prudentia Senatoris quam a monachorum moribus fuisset alienum, e solis secularibus nouam statim institui congregationem, non permixtis saltem duobus  aut tribus senioribus mystis, quorum exemplo et usu recens ille uiuariensium cetus erudiretur. Quem igitur abbatem, quos monachos accerseret, nisi Benedictinos statim obuios, probatos, et ab exteris etiam undequaque quesitos? Stat igitur, Baronii pace dixerim, Cassiodorum, sicut ceteros Italie cenobiarchas, Benedicto nomen dedisse; nec aliam uiuarienses monachos regulam amplexos quam Benedictinam.



ARGUMENTUM II.

Desumitur illud ex eadem Regule Benedictine praxi, seu pari uiuendi forma uiuariensibus ac monachis Benedictinis familiari, ex qua non obscure colligere licet eos diuersis legibus non uixisse. Quod ut demonstretur, illud imprimis occurrit, quod Regule primo cap. S. Benedictus duo tantum probans monachorum genera, cenobitarum et anachoretarum, primum instituendo precipit, alterum exercitatis, et iam emerite militie ueteranis consulit. At Magistri  uestigiis sedulus inherens Cassiodorus, secretiores cellas in ambitu montis Castelli, qui muro monasterii cingebatur, distinxit; ut quibus impulsus Dei et consensus abbatis faueret, liceret bene instructis fraterna ex acie ad singularem pugnam eremi descendere. Premissis enim in capp. 29 et 32 libri Diuin. Litt. iis que fortissimum cenobitarum disponunt genus, sic pro eremitis edicit: Habetis montis Castelli secreta suauia, ubi uelut anachorite, prestante Domino, feliciter esse possitis, etc. Quapropter aptum erit uobis eligere exercitatis iamque probatissimis, illud habitaculum, si prius in corde uestro preparatus fuerit ascensus: quod sensu uerboque tenus Benedictinum est effatum.

2. Quoad horas prandii et cene, quoad regularia, et alia seueriora ab Ecclesia indicta ieiunia, consentit pariter cum legislatore nostro Senator, ut perspicuum est ex collatione cap. 39 et 41. Regule  Bened. cum prefat. Cassiodori in Psalmos, et cum iis que diximus in eius uite part. II, ยง 36.

3. Par apud utrumque cura infirmorum, et de balneis in eorum subsidium construendis, pene uerbis coherent: Balneorum usus, inquit Benedictus cap. 36 Reg., infirmis, quoties expedit, offeratur. Balnea quoque, inquit alter cap. 29 lib. de Diu. Litt., congruenter egris preparata corporibus iussimus edificari; nec minor utriusque prouidentia, quin potius idem statutum D. Benedicti cap. 36 Reg. et Cassiodori cap. 21 citati libri, ne a seruitoribus negligantur egrotantes.

4. Idem apud eos hospitalitatis cultus.

5. Mirabilem bibliothecam instruxerat Cassiodorus, ut monachi iuxta D. Benedicti preceptum acciperent omnes singulos codices de bibliotheca .

6. Et quod mireris monitum patris de candela iugiter ardente, sic integrum uoluit filius obediens, ut  perpetue lampadis usum uiuariensibus adinuenerit ex cap. 30 libri Diuin. litterarum .

7. Nec siluit Baronius ad annum 562 Cassiodorum sic suis cauisse ab omni secularium conturbernio, ut quidquid ad uite et pietatis commoda auxilio foret, ipso contineretur monasterio, et salua religione silentii, et otio contemplationis, cunctorum necessitatibus fratrum fieret satis. Quod exquisite sapientie digestum Benedictine debet Regule cap. 66, que iubet monasterium sic construatur ut omnia necessaria, id est aqua, molendinum, hortus, pistrinum, uel artes diuerse intra monasterium exerceantur, ut non sit necessitas monachis uagandi foras, quid omnino non expedit animabus eorum. Nec pretereundum ita religiose Cassiodorum huic mandato legislatoris obtemperasse, ut libros qui de medicina et re domestica, et alendarum auium, maxime columbarum cura disserunt propter infirmos, quibus solis sunt usui, a suis uoluerit esse legendos.

uerum hic forsan oppones non aliis sub legibus  quam iis quarum modo mentio facta est, ut plurimum ceteros uixisse monachos, ut proinde certa non sit ex allatis ratio concludendi pro Benedictino Cassiodori monachatu. Damus id quidem lubentissin e Cassiodorum nonnulla ex prefatis statutis D. Benedicto cum omnibus monachis communia seruasse; neque uero inde solummodo colligimus eum Benedictinis ascribi oportere: uerum cum et communibus et propriis sancti legislatoris placitis Senatorem paruisse ostenderimus, ipsum a tota Regula ne uel latum quidem unguem deflexisse inferendum merito censemus. Adde quod ea que communia diximus eodem sensu iisdemque pene ac Benedictus uerbis sibi tribuerit Cassiodorus, ut amplius patebit ex argumento sequenti.



ARGUMENTUM III.

Non solum ex iis que Cassiodorus iam monachus egit nobis asserere licet ipsum Benedicto uel uiuenti, uel proxime defuncto nomen dedisse; sed que ubique  operum suorum ad uiuarienses passim scripsit, id certo demonstrant; uidetur enim succincta sparsim in Benedictinam Regulam commentaria exarasse, quibus tacito legislatoris nomine eius loquendi tropos usurpat. Pauca delibabimus ex multis, quibus lectori citra tedium fiat satis.

Primum occurrit officii, seu operis diuini dispositio, diu noctuque peragendi, quam adamussim Benedictinam, seu ad sexdecim integra Regule capita Senatorem concinnasse, probant ea que scripsit in prefatione Commentarii sui in Psalmos, et aliis in locis, ut etiam ostendimus in eius uite parte II, ยง 17.

2. Hore canonice dicuntur opus diuinum, ut a Benedicto Reg. cap. 43, sic a Gassiodoro lib. Diuin. Litt. cap. 30, etc.

3. Eadem apud utrumque nomenclatura ea pars officii quam nos matutinos dicimus, uigilie nocturne nominatur ;  et ut ad eas tempestiuus et facilis esset accessus, tinniensium horologiorum, et iugis luminis usu ingeniose prouidit Cassiodorus: Hec ergo procurata sunt, inquit cap. 30 lib. Diuin. Litt., ut milites Christi certissimis signis admoniti, ad opus exercendum diuinum quasi tubis clangentibus euocentur.

4. Conuenit inter eruditos nullum in Occidente etate Benedicto superiorem in serie horarum canonicarum completorii meminisse, et illius usum et formam Occidentalibus monachis prescripsisse, cuius ritum sanctissimo Patri debet etiam Romana Ecclesia, ut probe scribunt Bellarminus, Francolinus, Hugo Menardus, cardinalis Bona, et alii ab eo citati cap. 10 de Diuina Psalmodia. Igitur haud dubium quin Benedictinam Regulam secutus sit Senator, dum in prologo sui in Psalmos Commentarii, et in psalmo CXuIII, et maxime in conclusione psal. XC, completorios post omnes actus diei, noctis aduentu iussit decantari.

5. Similis utriusque in manuum laboribus monachis,  ne otio torperent, prescribendis, similis in distribuendis unicuique secundum uires suas operibus cura et sollicitudo. Similibus ambo uerbis inimicam animarum otiositatem et desidiam a claustris procul amandare contendunt .

6. Uterque pari ueneratione Cassiani scripta coluit, suisque legenda proposuit. Sedeant omnes, inquit Benedictus Reg. cap. 42, et legal unus collationes Patrum, scriptas scilicet a Cassiano. Cassianum presbyterum, ait Cassiodorus lib. Diu. Litt., cap. 29, sedulo legite, et libenter audite: id est forsan audite, dum sedentibus aliis, ut precipit Benedictus, Cassiani collationes unus coram legeret.

7. Cassiodorus uiuarienses obedientia pre ceteris uirtutibus exerceri iussit, cuius ut religiosior esset obseruantia, eam ipsis pene uerbis commendauit, quibus S. Benedictus ea, ueluti tessera quadam, discipulos insigniri uoluit .

8. Nec minus persuadent Benedictinum uiuariensium institutum tot peculiares Benedicto loquendi formule, quibus sic studuit Cassiodorus ad suos scribens, ut pene in uerba Magistri iurasse uideatur: exemplo sit quod uariis in locis lib. Diuin. Litt. fratres suos uocet milites Christi, usu Regule familiari . Item, fitque illa scala Iacob, etc.; sed gradus iste humilitatis , etc. Unde scalam illam Iacob pro parte aliqua , etc., magne remunerationis est premium sine aliquo murmure preceptis salutaribus obedire . Item: Que uilius comparari possunt ; Item, iste cogitationes, dum sunt paruule percutiuntur in petram . Ex quibus et aliis passim obuiis facilis est coniectura nullatenus Benedicti Regulam sic Cassiodoro ad manum fuisse, nisi ex illius usu et diutina lectione quam in congregatione  sepius iterandam precipit illa cap. 66.

Idem nec inepte quidem probari potest ex hac Senatoris sententia, sic ad suos scribentis cap. 32 lib. Diu. Litt., Tam regulas Patrum quam proprii preceptoris iussa seruate. Per regulas quippe Patrum Benedictinam intelligi opinantur nec pauci, nec ignobiles uiri, rati SS. legislatorem Benedictum modestie causa suum nomen genuino fetui suppressisse, et Patrum nomine, quorum placitis multus adhesit, posteritati nuncupasse. uide Hugonem Menardum lib. de Orig. ordinis sancti Benedicti, Heftenum in Disquisit. monast., et plures alios ideo ita sentientes; quia, ut recte notat S. Benedictus abbas Aniane in prefatione Concordie regularum, certum est B. Benedictum suam a ceteris regulam assumpsisse. Et ut in uita S. Martini de uertano legitur: Quam regulam, S. Benedicti, priorum Patrum decretis institutam a transalpinis regionibus ferunt ab ipso delatam. Superflui esset laboris plura in hanc rem congerere;  non enim diffiteri possunt eruditi regulam hanc ipso etiam uiuente legislatore sic inscriptam, et a cetaneis auctoribus eo sub titulo laudatam; eam enim Gregorius inter magnos B. Benedicti discipulos maximus simpliciter et absolute uocat. Regulam monachorum in lib. II Dialogorum. Sic etiam in antiquissimis chartis, pontificum decretis, diplomatibus regum, et conciliis citatur  , ubi Lex Monachorum, Regula sancta, Regula Patrum, Norma Patrum, nichil aliud sunt, nisi ipsa Regula Benedicti, quam ex melioribus et exquisitis Patrum sententiis confectam aduertens Cassiodorus, non male Regulas Patrum more ceterorum appellauit.

Quod si pertinacius quidam reluctentur, et malint Senatorem ad omnes indiscriminatim et uniuersim regulas antiquorum Patrum memoratis uerbis intendisse, quem obsidem dabunt sue fidei, ut isthec citra tanti uiri iniuriam posse asseri quis tuto credat? Nutaret certe, ne dicam penitus obrueretur Cassiodori prudentia sub tanta preceptorum mole, si constaret  uirum discretione precipuum tot importabilia onera suorum humeris alligasse, puta regulas Antonii, Pacomii, Macarii, Oresii, Basilii, Cassiani, et id genus plurium; quas quidem monachis indigitare utilissimum est, ad eas cogere nociuum; secus autem de Regula, quam ipse specialiter profiteris, a cuius imperiis totus pendeat monachus necesse est.

Sed ut longius facessant, et funditus ruant aduersariorum responsa, uel unum adhuc urgere liceat, quo citra scrupulum quilibet facile credat Cassiodorum per Regulas Patrum nullum alium Regularum codicem insinuasse, quam Benedictinum. Certum est quam toties suis commendauit obseruantie regularis perfectionem eam esse. cuius usum uigere uoluit in suo monasterio uiuariensi; certis enim legibus, certis usibus non uagis, non temere, aut perfunctorie conceptis stare debet familia regularis. Sed ex eiusdem Senatoris scriptis, dictatis, et a nobis superius recensitis, maximeque ex completorii totiusque officii  diuini dispositione constat uiuariensis monasterii usus alios non fuisse quam quos prescribit Regula S. Benedicti. Ad illas igitur obseruantias Benedictine Regule a se pridem propositas, ad illam, inquam, praxim cuique notam, in Italia uniuersa receptam, suos hortatur Cassiodorus; quam ideo Regulas Patrum appellat, quod alio tunc temporis non uocaretur nomine, sciretque a legislatore compendiose in sua Regula redactum quidquid in immensa uariaque ueterum Patrum supellectili sparsum iacebat.



ARGUMENTUM Iu.

Eruitur illud ex auctoritate scriptorum qui asserunt Cassiodorum S. Benedicti discipulum, et regulam eius professum, quos antequam proferamus in medium, notandum haud sine admiratione altum apud ueteres de uiro in seculo et in claustro uita et scriptis clarissimo silentium. Iurgantur pene posterioris eui auctores cum Procopio, Iornande Rauennate, et ipso etiam Isidoro Hispalensi, qui aut uix,  aut ieiune nimis de Cassiodoro, et eius uiuendi ratione prolocuti sunt; quamuis ab eius operibus non pauca mutuati fuerint. uerum uix ullus nobis uidetur conquerendi locus, si de Benedictino Cassiodori monachatu, quem unicum inquirimus, sit sermo; non desunt enim qui sententie nostre aperte suffragentur, et tandiu synchronum testem citabimus, quandiu integra stabit et inuicta superius allata abbatis Fundani auctoritas. Secundus testis accedet Gabriel uuarri lib. III de Situ et antiquitate Calabrie, circa finem: Si tamen is, inquit Paulus Aemilius Santorius in Historia monasterii Carbonensis, pag. 14, libri auctor fuerit, licet nomine eius in lucem prodierit; nam multi, et fortasse non insulse Guillelmi cardinalis Sirleti prestantis doctrine, et exucta studiorum disciplina  celebris ingenio ascribunt. Is, inquam, auctor, quisquis tandem ille sit, qui antiquitates, seu res Calabrie et Scylacii, ubi situm uiuariense cenobium apprime nouerat, sic de Senatore loquitur: Fuit Cassiodorus in secularibus disciplinis omnium suo seculo facile eruditissimus; sed, seculi honoribus contemptis, diui Benedicti monachus factus, diuinarum Scripturarum scientia atque etiam sanctitate effulsit. Non aliter doctissimus Espenceus lib. III suarum Digressionum, pag. 345, ubi de cancellariis erudite disserit. Similia profert Hieronymus Faber I parte Historie urbis Rauennat., pag. 1370, in qua preter alia commemorat Cassiodorum glorie secularis fastidio nuntium mundo remisisse, et in schola S. Benedicti altius meruisse; exstructo suis sumptibus et magnificentius aucto uiuariensi monasterio. Non absimilia legimus apud Hieronymum Platum lib. II, cap. 32, de Bono Statu religionis. Et apud Sanderum in sua Bibliotheca ms. Belgica, uetus codex S. Amandi in Flandria, ab ipso Sandero lectus, ut ipse  testatur, hec habet in titulo: Magni Aurelii Cassiodori Senatoris, et postea monachi Benedictini, liber de Anima, et de eius Diuinarum Litterarum institutione liber primus tantum.

Claudent agmen qui preire debuerant ipsi rerum Benedictinarum ex professo tractatores, qui Senatorem nostrum suo ordini ascribendum unanimi consensu asseuerant, multisque argumentis demonstrare contendunt. Ita Trithemius lib. II et III de uiris illustribus ord. S. Benedicti; Arnoldus Wion lib. u de Ligno uite, cap. 5; Antonius Yepezius abbas uallisoletanus tom. I Chron.; Stengelius, Bucelinus in Menologio et in Annalib. Benedictinis, et alii quos citant.

At forte suspecta fuerit Baronianis domesticorum scriptorum auctoritas: imo uero iis ut pote oculatis testibus, et ueritatem e fecundo bibliothecarum nostrarum sinu eruentibus maior adhibenda fides quam extraneis, quibus nec ordinis Benedictini patuere  scrinia, nec mss. supellex propemodum immensa. Nec ullus quidem sane mentis ceca umbratilis cuiusdam glorie ordinis sui libidine abreptos censuerit, tam curiosos huiusce rei discussores, et integerrimos opinionis sue ob argumenta non contemnenda propugnatores. Quid plura? eorum qui Baronium etate precesserunt nemini dubia fuit unquam Benedictina Cassiodori professio, quem si qui monachum simpliciter et sine addito, ut aiunt, aliquando uocauere, sicuti Paulus Diaconus, Honorius Augustodunensis, Sigibertus, Ordericus uitalis, Robertus de Monte, abbas Urspergensis, Otho Frisingensis, Gesnerus, Sixtus Senensis, et alii quamplurimi, eum hoc nomine Benedictinum fuisse significauerunt, uel quod nullus eorum euo preter Benedicti discipulos monachi gloriaretur appellatione, uel quod non alio charactere tot uiros illustres, quos ordini nostro nemo inuidet, suis in scriptis insigniuerint. Eodem plane sensu antiquioribus mss. codicibus Cassiodori in Psalmos titulus hic prefigitur,  Cassiodori iam Domino prestante Conuersi Expositio, etc. Quid enim aliud, queso, innuit Conuersi uocabulum, nisi Benedictinam Regulam professum monachum iam adulte, uel prouecte etatis, et chori muniis addictum; sicut Nutriti nomen nondum, aut uix puberem uoto potius parentum quam suo sancti Benedicti cucullum induentem. Id enim aperte colligitur ex Gregorio Magno lib. II Dialog., capp. 17 et 18 et alibi. D. Lanfranco in Decretis pro ordine S. Benedicti, cap. 1, sect. 4. Imprimis autem ex D. Anselmo capite 78 lib. de Similitudinibus, qui inscribitur: De Contentione inter monachos Nutritos et Conuersos, apud quos omnes, et alios non paucos, idem est Conuersus, qui monachus Benedictinus. Stet igitur ratum ac plane indubitatum suis semper alumnis a Benedictinorum ordine annumeratum Senatorem; donec huic eum tandem nostro seculo eripere tentauerit eminentiss. cardinalis Baronius. At quo iure uideamus.





ARGUMENTUM BARONII, Et alia quedam contra Benedictinum Cassiodori monachatum obiicienda expenduntur.


Certum est ex superioribus momentis nulla ueterum auctoritate ex albo Benedictinorum expunctum a Baronio Cassiodorum. Quibus ergo putas argumentis fretus doctissimus annalista, tot a nobis hactenus allatis auctoritatibus, tot adductis rationibus contradixit? Nullo sane, nisi unico, eoque, ut aiunt, negatiuo. Illius uim, si quam habet, non tantum non minuemus, sed eam maioribus coniecturis augebimus in gratiam eminentissimi cardinalis; et ne quid candori desit, non silebimus ea ad que forsan ipse non aduertit, et quibus opinioni sue utcunque blandiri potuisset. Sed ante omnia iuuat eum ore proprio loquentem audire; sic igitur ille, ad ann. 494: Sed quid insuper Cassiodorum pro animi arbitrio sub eiusdem S. Benedicti regulis monachum referunt, cum agens ipse de monachis a se collectis in Comment.  de Diuinis Lection. cap. 29 et 32, nec ullam quidem, cum in eo argumento uersatur, S. Benedicti uel regularum ipsius habuerit mentionem; que certe ante omnia ipsis monachis ante oculos ponende erant? Hec omnia, nec plura profert Baronius ut Senatorem cetui Benedictinorum immerito ascriptum ostendat. Siluit de Benedicto capp. illis 29 et 32 abbas uiuariensis, inquit summus Annalium scriptor, ubi nulla maior eum laudandi, et regulas eius allegandi sese prebebat occasio; non potuit igitur in eius ordinem conuolasse. Sed potuit, reponent alii in aliis libris, quos hactenus latere uel periisse certius constat, tanti Patris et eius Regule meminisse. Quid tum etiam si Baronio obiiciamus alium cardinalem, non mediocris litterature uirum, ipsum item bibliothecarium S. Romane Ecclesie, Guillelmum Sirletum doctrine fama et auctorum sui seculi testimonio celebrem, qui in Historia Calabrie Cassiodorum Benedictinis accenset?

Sed ut argumentum negatiuum uim obtinet nonnunquam,  si suis libretur momentis, placet rationi Baronii nichil luminis denegare, et inuestigare quid tandem illud sit, quo preuio deflectere potuerit a uia communi et aliorum consensu. Si Cassiodorus, inquit, S. Benedicti Regulam uouisset, illius procul dubio meminisset in citatis supra capp. 29 et 32. Illud beneuole concedendum, si tunc nulla potuit suppetere excusatio silentii; puta quod cum ea scriberet, iam usitatissima esset uiuariensibus illius Regule obseruatio: ut proinde nulla fuerit ratio Senatori ad illius praxim adhortandi; sed illud unicum sibi superesse censuit, ut exemplo S. patriarche emendicatis ex aliorum Patrum lectione subsidiis, suos instigaret ad perfectionis euangelice culmen. Non dubium certe quin Benedictina Regula legeretur quam frequentissime, ut illa prescribit, in quotidianis monachorum synaxibus, omnium manibus tereretur, et ab ipsis etiam ordinis incunabulis, ut ferunt uetustissime nostre membrane, memoriter addisceretur. Quis igitur, amabo, post hec Cassiodoro  locus, aut que necessitas ad lectionem illius Regule monachos inuitandi, cogendi, trahendi? Siluit, inquam, Benedictum, qui priuatim et coram iugiter audiebatur in cenobio uiuariensi, et alios solum cenobitice palestre magistros et Patres indigitauit, ne quid opis et adminiculi deesset iis quorum profectui nunquam non sedulus inuigilabat.

Age uero non minus incommoda uidetur ipsi Baronio eius argumentatio, et in ipsum retorquenda, qui consentit Senatorem monachum fuisse, et cenobitas certe regule sese subdidisse, priusquam in Benedictinam omnes conuenirent. Ita enim ille: Si Cassiodorus fuisset monachus S. Benedicti, eius meminisset, aut saltem Regule quam promulgauit; et quidem capp. illis 29 et 32. Sed non meminit: igitur, etc. Sic retorquemus: Si Cassiodorus fuisset monachus, eo loci meminisset regule cui se addixerat, et quam uiuarienses sequebantur. Sed non meminit. Igitur non fuit monachus. Atqui ipsam monasticen  professum esse scribit Baronius. Igitur non usquequaque certa fides argumenti negatiui; et eam utrobique periclitari equus censeat annalista. Non facilis quidem doctissimo cardinali huius nodi solutio; uel enim respondebit, nichil cure et necessitatis fuisse Cassiodoro capitibus illis ullius regule meminisse, et sic conuenimus: uel ibi sat superque suis insinuasse quam ipse regulam sectaretur. At hoc si ita esset, disertis uerbis exprimere debuisset Baronius, que illa uiuariensium norma; et ex eius obseruatione non abnutiuo quidem argumento, sed positiuo conficere Benedictinum non obtinuisse ut communem et usualem, si dicere fas est, Cassiodorensis monasterii canonem. Non minus enim lusisset syllogismo suo negatiuo, et dialectico cauillo, quam qui probaturus sanctum Bonauenturam Benedictinum non fuisse, hoc solum nobis obiiceret enthymema: Nulla apud eum Regule S. Benedicti mentio, ubi tamen commoda citatio uideretur. Igitur certum illam amplexum non esse. Sed rem acu tetigisset  hoc meliori effato: Regula Francisci alia est a Regula Benedicti: primam seruauit Bonauentura; non igitur alteram. Sic certe indicare debuit Baronius quam regulam Cassiodorus sequeretur, siquidem ipsi constet, quod de illa disseruerit citatis capitibus 29 aut 32. Sed non potuit: unde recurrit primum allate responsionis membrum, nichil scilicet eo loci Senatorem mouisse, ut de S. Benedicti Regula nominatim ageret, quod iterum paucis demonstramus.

Illud unum uidetur intendisse Cassiodorus toto in libro de Diuinis Litteris, ut ad studium sacre Scripture cenobitas suos instrueret. Hinc ostendit quibus potissimum libris legendis et addiscendis impensius incumberent. Deinde circa medium capitis 28 prouide monet, ut si quibus graue fuerit aut inuium penitus studium illud Scripture sacre, hortis excolendis, serendis arboribus, aut alendis piscibus sese dedant, non inutili quidem opera, sed fratribus, hospitibus et infirmis profutura. His porro monitis  absoluitur caput 28. Toto uero capite 29 primum de facultatibus monasterii uiuariensis non parce disserit, et que ad necessaria et commoda uite multus contulerit, prudens recenset. Tum suos hortatur ut caducis et terrenis omnibus ualere iussis, celestia serio meditentur. Eaque ut animo prosequantur alacriori ducem indigitat Cassianum, quem pari encomio extulerat etiam S. Benedictus. Tertio legislatoris eiusdem insistens uestigiis, eius licet suppresso nomine, cellarum mentionem facit, quas exstrui iusserat iis quibus post exhaustos cenobitice uite labores sacrum iam eremi otium arrideret. uerum quid iis in omnibus necesse habuit Cassiodorus commendare sancti Benedicti Regulam, iis presertim monachis, quos, pace Baronii dixerim, saltem hic supponimus Benedictinos; quippe ne res ipsa quidem quam prosequebatur illud exigebat, aut ipse monachorum feruor, quibus nichil tum erat antiquius quam Regule, omnium uotis expetite, omnium linguis  celebrate, preceptis strictius inherere? Quis enim dixerit quod quoties superior aut abbas uerba facit ad suos de studiis, de labore, uel aliis regularibus exercitiis, toties regulam eis familiarem, usuque notissimam in memoriam cogatur reuocare? Quasi uero tot abbates sanctissimi, quos in D. Benedicti ordine meruisse certissime constat, inter Benedictinos censendi non sint, quia in aliqua ad suos parenesi nullam de Benedicto eiusque Regula fecere mentionem. Fateor equidem, si cenobium regularis obseruantie patiatur aliquid detrimenti, nullum tunc aut impendentibus aut grassantibus iam malis presentius fore remedium, quam ipsius Regule memoriam, in cuius uerba publico sacramento sit iuratum. Sed rebus integris, et dum illibatus, ut in Senatoris nostri monasterio, perseuerat discipline uigor, superuacanea profecto est, ne dicam molesta, iterata fere singulis momentis ad regule obseruationem adhortatio. Certe cum uiuariensibus  legislatoris sui legibus iam addictissimis alios monastice perfectionis duces proponeret Cassiodorus, eorumque sensa depromeret; dum reconditos tam in sacris litteris quam in Patribus orthodoxis diuine sapientie fontes reseraret, licet ibi eorum regulam siluerit, iure tamen merito et illis, et officio suo facere plusquam satis sibi uidebatur.

Iniquius obiicitur a Baronio caput 32, nec enim probat cur in eo plura quam in superiori capite 29 de S. Benedicto eiusque institutis uerba facere debuerit Cassiodorus; et que de priori capite 29 diximus, illius in posteriori silentium facile apud omnes excusarent. Neque tamen S. Benedicti Regulam ibi a Senatore pretermissam statim concessero, cum nec leuis sit, nec improbabilis superior coniectura, qua cuncti opinari liceat Cassiodorum sui preceptoris Benedicti non obscure meminisse, uel primis illius capitis uerbis, cum ait: Tam regulas Patrum, quam preceptoris proprii iussa seruate. Non enim audiendus esset is qui grammatice magis quam rationi seruiens  regularum nomine non unam, sed plures intelligi contenderet; nam Baronius ipse, dum disputat de eadem Regula, non semel eam regularum uocibus appellat.

Addimus denique quod unicum Baroniane opinionis fundamentum eam funditus euertat; illud enim quod unice nobis opponit, si uerum est de Regula Benedictina Cassiodori in lib. de Diu. Litt. silentium, clamat illam fuisse regulam cenobii uiuariensis. Quod hac ratiocinatione demonstramus: Notissima est Senatoris sollicitudo in conquirendis et undique comparandis libris, quibus fere ad miraculum creuit celeberrima uiuarii bibliotheca: non minus perspicuum quot uotis, quot modis satageret, ut nichil suis deesset opis humane, quo assidua piorum codicum lectione Deo sublimius inhererent. Tertio supponimus ex premissis ut indubitatum Regulam S. Benedicti suo merito, sua fama et celebritate Senatori commendatissimam fuisse. Qui igitur fieri posset ut uir suorum salutis cupidissimus, dum  cetera uestigat longius, ambit sollicitius, emit impensius, pietatis et perfectionis monastice subsidia, hanc unam Regulam neglexerit omnibus numeris absolutam, probatissimam singulis, uicinam tandem, ipsique notissimam? Hanc siluit; esto, sed quam uiuarii parietes altius personabant!



SECUNDA OBIECTIO.

Hanc et eas que sequuntur a uiro doctissimo multisque titulis a nobis colendo propositas obiectiones subiicimus in gratiam cardinalis Baronii, ad quas forsan non aduertit. Obiicit igitur Cassiodorum S. Benedicti discipulum non fuisse, sed Cassiani, quod eius scripta uiuariensibus suis sedulo commendauerit.

Respondemus: 1o Aptam omnino non uideri hanc consecutionem: Probauit Senator, et commendauit suis monachis scripta Cassiani; igitur regulam eius, si quam euulgauit, amplexi sunt.

 2o Pari quis luderet enthymemate: Non minus hortatur idem Cassiodorus eosdem monachos indefesso labore uacent lectioni Patrum, puta Hieronymi, Augustini, Basilii et ceterorum, et magis de illis quam de Cassiano perlegendis sic edixit: Legite, sedulo legite, constanter legite: igitur uiuariensis monachi regulas SS. Hieronymi, Basilii, etc., solemni et speciali uotorum nuncupatione professi sunt.

3o Nonne parem de Cassiano legendo priuatim et coram, ac in publicis conuentus synaxibus legem fixit S. Benedictus? quis tamen iure dixerit Benedictinos sub Collatoris regula meruisse?

4o Si quid diligentie in laudando Cassiano posuit Cassiodorus, indicium illud est mentis paria sentientis cum sapientissimo legislatore Benedicto, qui Cassianum impense coluit, eique legendo suos addixit, dum iubet capite 42 sue Regule, ut Sedeant omnes in unum; et legat unus collationes Patrum; et capite  73: Nec non et collationes Patrum. Quem sequitur abbas noster, dum monet libro de Diuinis Litteris capite 29: Cassianum presbyterum, qui conscripsit de institutione fidelium monachorum, sedulo legite, et libenter audite.

Tandem respondemus scopum Senatoris eo loci non esse scripta Cassiani proponere, ut propriam aliquam uiuendi normam; sed quedam menda doctrine illius discipulis suis detegere, ne offenderent incauti, presertim in materia de auxiliis et gratia Dei, collatione 13, quam sanctus Prosper et alii inuictissimum uictricis gratie defensorem Augustinum secuti, reprehensione dignam iudicauerunt. Sic enim ait Cassiodorus : Cassianum, qui conscripsit de institutione fidelium monachorum, sedulo legite, et libenter audite; qui tamen de libero arbitrio a beato Prospero iure culpatus est. Unde monemus, ut talibus rebus excedentem sub cautela legere debeatis, etc. Nec hic tantum se censorem exhibuit; sed quoties sese dedit occasio, aliorum etiam auctorum  neuos aut scopulos toto de Diuinis Litteris libro suis tanta diligentia studuit indicare, ut si non unicus, saltem precipuus huius libri scopus esse uideatur. Sed quid, amabo uos, in Regula S. Benedicti male sanum, aut minus orthodoxum, quod animaduersione Senatoris indigeret, ut tanquam rea citari, et coram eo iudice sisti debuisset? Quid in opere quod toties prima sedes probauit, quod tot pontifices, tot sancti, et Ecclesia uniuersa, summis extulere laudibus, inueniri posset, cui censorie seueritatis nota inureretur a Cassiodoro? Contra uero, cum nichil in eo codice contineatur nisi laudabile, nisi sanctissimum, nisi diuinum; quid mirum si ubi Cassianum arguebat Cassiodorus, de S. Benedicto tacuerit?

Urget tamen, et nichil remittit uir doctissimus; ait enim: Qui Benedictinus esse potuit Cassiodorus, cum duos abbates preter Benedictine Regule institutum monasterio suo prefecerit, imitatus uidelicet Africanos, qui, sicut in Fulgentii uita legitur, sua duobus  abbatibus aliquando cenobia subdidere? Unde Senatorem, dum ad seruandas Patrum regulas adhortatur suos , non de Benedicti quidem Regula, sed de mixta quadam alia, quam ex uariis ipsorum ordinis monastici legislatorum regulis excerpserit, loqui censendum est.

Negamus claustris uiuariensibus duos abbates prefuisse, donec Chalcedonium et Geruntium successores sibi senior Cassiodorus subrogauerit. Nec sane quid tum fecerit alienum a Regula Benedictina uideo. Ut enim duos abbates, sic duo monasteria, unum cenobitarum, anachoretarum alterum, apud uiuarienses fuisse planius atque apertius Senator ipse dicit quam ut ab ullo in dubium adduci queat. Nam primo subiacentia Castelliensi monti cenobitarum claustra sic describit capite 29 de Diuinis Litteris: Inuitat siquidem uos locus uiuariensis monasterii, etc. Deinde uero, si quibus forte anachoretice uite cupido mentem subierit, eiusmodi secessibus Castelli montis secreta suauia assignasse se testatur. Hec ita  cum essent, et cum cenobite atque anachorete uiuendi ratione minus conueniant, eorum curam non uni, sed duobus demandandam esse uir prudentissimus existimauit. Neque id quidem parum ualet ad demonstrandum Benedictinum Cassiodori monachatum, cum, ut iam monuimus, de gemino illo monachorum genere, uel in ipso primo Regule sue capite sanctissimus legislator uerba faciat; nec idem infrequens olim fuerit, aut etiamnum sit in quibusdam nostrorum monasteriis. Unde colligas Cassiodorum haud Africanos longo interuallo a uiuariensibus septis dissitos sectatum fuisse, sed finitimos Europeos; nec transmarina, sed domestica Benedictinorum non in Italia modo, uerum etiam in aliis regionibus iam notissimorum exempla quesiuisse. Quod uel ex ipso supra laudato capite 29 discimus, ubi propositis ad imitationem uicinis monachis , eremitice uite studio sic incendit discipulos : Nam si uos in monasterio uiuariensi, sicut credere dignum est, diuina gratia suffragente, cenobiorum consuetudo competenter erudiat, et aliquid sublimius defectos animos optare contingat, habetis montis Castelli secreta suauia, ut uelut anachorete, prestante Domino, feliciter esse possitis, etc. Accedit, quod duodecim Sublacensibus cenobiis duodecim abbates preposuerit quondam D. Benedictus, cum inter ea tamen minus interesset spatii quam inter Cassiodorana; quandoquidem illorum tria sita in eiusdem montis cacumine unius fontis S. legislatoris precibus impetrati, ceterarumque rerum communione gaudebant. An igitur uiuariense institutum pugnet cum regula nostra uiderit uir eruditissimus; maxime cum hactenus satis, ut arbitror, ostenderimus nichil esse cause cur per regulas Patrum Regulam D. Benedicti Cassiodorum indicare uoluisse diffiteamur. At unicum forsan, inquies, Senatoris temporibus cenobium fuit, tum quia iisdem ibi cuncta cingebantur muris, tum quia uocem hanc, monasterium,  suis ipse in scriptis usurpat. Esto, usurpet: at nonne hac etiam, monasteria, utitur aliquando? Deinde quis nouit an non plura illa Sublacensium cenobia idem quoque caperet murorum ambitus? Denique si latius monasterii nomen accipias, unicum; si arctius, duplex fuisse apud Castellienses affirmabimus, contendemusque nichil obstare quominus duobus abbatibus subdita duplex domus Benedictine pariter Regule totam sese mancipauerit.



TERTIA OBIECTIO.

Obiicit iterum: Profanis et humanioribus litteris ex Cassiodori imperio uacabant uiuarienses monachi, ut satis patet ex libro de Diuinis Litteris, quod tamen in ipso Benedictini ordinis exordio non legimus usitatum; et proinde aut regule sue transiliisse leges, aut Benedictinum non fuisse Cassiodorum fatearis necesse est.

At quomodo primo Benedictinorum euo ea studia  non uiguisse probabit uir doctissimus, cum illius seculi annales ad nos usque minime peruenisse non ignoret?

Deinde neutiquam concedendum, qui in ipso ordine pre ceteris creuit, et insigniter adoleuit scientiarum humaniorum usum, ad illius etiam cunas primordia sua non referre. uerumenimuero quis crediderit, cum ad S. Benedictum e latebris Sublacensibus uix emergentem conflueret nobilissima Romanorum pubes, eum tot adolescentes et tot pueros quos in monasteria sua deinceps admittendos curauit, in summa politiorum litterarum ignoratione uersari uoluisse? Nisi forte dixeris, quod tamen incredibile est, sapientissimum legislatorem suis sacre Scripture studio sese totos darent tam accurate precepisse, ut uel ipsas horas, uel ipsum modum quo sacre lectioni uacarent prescripserit: iisdem tamen aditum ad eas preclusisse, dum hos a primis studiorum elementis auocasset. Existimauerim equidem de S. Benedicto, omnium iustorum spiritu pleno, eum  melius iudicaturum, qui dixerit sanctissimum illum uirum primis de litteris ea statuisse, que de iis ab antiquis Patribus decreta fuisse commemorat Cassiodorus noster, dum ait : Sanctissimi Patres, quibus forte et ipsum S. Benedictum annumeratum uoluit, decreuerunt ne secularium litterarum studia respuantur: quia non exinde minimum ad sacras Scripturas intelligendas sensus noster instruitur.

Respondemus 3o quod dum prioribus et decanis educandos pueros committeret S. Benedictus, hos uellet sub iis preceptoribus non pietatis modo, sed etiam scientiarum tirocinia ponere. Nam, teste Menardo, cap. 75 Concord. Reg., Isidorus Hispalensis in Regula sua  iubet uirum sanctum, sapientem, atque etate grauem, paruulos studiis litterarum informare. At, inquies quis in primo Benedictinorum cetu tot  eximiis dotious quas Isidorus requirit instructus fuit? Obuius statim adest celebris ille Gordianus litteris Grecis apprime eruditus, qui uitam et acta martyrii S. Placidi testis oculatus exarauit tanta sermonis elegantia, ut ipsi Iustiniano imperatori admirationi esset, quod nec ipse diffitetur Baronius. Eius itidem collega fuit Faustus monachus a septimo etatis anno S. Benedicti discipulus; is uitam sancti Mauri arte politissima conscripsit, quam uehementer approbauit ac laudauit summus pontifex Bonifacius Iu. Ex quo iterum, quod magis ad rem nostram pertinet, concludendum est non aliunde singularem illam scientiam hausisse Faustum, quam ex uberrimis monasteriorum fontibus quos uel ab ineunte pueritia teneris adhuc labris delibauerat.

Respondemus 4o quosdam ex huiusmodi pueris monachos in clerum a B. Benedicto primisque ordinis nostri abbatibus cooptatos fuisse, et ad sublimia diaconatus ac presbyteratus decora prouectos, quibus idcirco deesse non debuit litteratura illa omnis  quam dignitates tante iure suo postulant. At nullibi nisi in suis cenobiis prima illius doctrine elementa edoceri potuerunt.

His omnibus responsis coronidis uice attexamus, si lubet, Bonifacii Iu pontificis maximi auctoritatem; pulchre enim omnino asseuerat quidquid sanctissimus patriarcha Benedictus expressis uerbis non prohibuit, illud officioso silentio permisisse. Sed si nulla S. Benedicti lege sancitur litterarum studium, nulla quoque proscribitur; imo Regule Benedictine decretis non obscure congruere uidetur. Cassiodorus itaque non modo non deflexit a Benedictinis statutis, dum suas uiuarii aperuit scholas, sed et illum ad eorum se normam religiosius composuisse non indubitanter affirmauerim.



OBIECTIO QUARTA.

Obiicit tandem uerisimillimum esse iisdem legibus monachum uixisse Cassiodorum quibus Dionysium Exiguum, quem opinatur Benedictine Regule non paruisse.

 Facilis esset responsio, nec probatione forsan destituta, si diceretur hactenus esse controuersum de monachatu Dionysii, quem non infime note scriptores nobis concedunt: qua stante sententia rueret obiectio. uerum quamuis non preualeret opinio que magnum Exiguum Benedictinis accenset, non ideo statim periret illa que Senatorem inter eos annumerat, et obiectioni fieret satis hoc modo.

1. Consentiunt omnes Dionysium alibi monasticam uitam professum esse quam uiuarii, nec ibi obiisse, sed Rome; indeque abbatem Romanum dictum esse. Sed ut erat laudatissima fama uiri in omnium scientiarum genere uersatissimi, uoluisse Senatorem, pro suorum studiis impigre sollicitum, ut ad se diuerteret iure hospitii et necessitudinis, ac uiuariensi schole magister preesset ad tempus. Hinc est quod eum collegam et consortem nominat, quem nimirum cathedre studiorum et curarum socium asciuerat: Qui mecum, inquit , dialecticam  legit; et post pauca: Pudet me de consorte dicere. Non insolens erat apud monachos illa pro litteris confederatio, qua instructiores scientie uiros uel ad se euocabant abbates, uel fortuito aduentantes rogabant subsisterent tantisper; ut illa doctrine singularis et uarie eruditionis fluenta in monasteria uberius deriuarent. Quod si ad doctrine cumulum accederet uirtus eximia, tunc non solum recipiebantur beneuole, sed, ut monet S. Benedictus cap. 61 Reg., ad emittenda stabilitatis uota inuitabantur. His Benedictine Regule consiliis eruditus Senator Dionysium ad se accersiuit, curauitque fratrum studiis preficiendum; sed tale litterarum commercium, schole prefectura, et quasi peregrina doctrine communicatio in aduenis huiusmodi, atque hospitibus magistris, qualis apud uiuarienses erat Dionysius, non eamdem regule professionem exigunt.

2. Respondetur planius  aliis illum uixisse  legibus quam uiuarienses, nichilque Cassiodorum, in eius laudes alias abunde profusum, in eo notasse quod communem monasterii eius uitam saperet, quam synaxes ad orandum, quibus religiosius intererat: Nobiscum, inquit , orare consueuerat. Imo dum eius uiuendi modum et mores prosequitur Senator, plura recenset que ab instituto uiuariensium prorsus abhorrebant; sic enim de Dionysio loquitur: Castus nimium cum alienas quotidie uideret uxores; conuiuiis gratanter intererat: paruo quidem cibo, sed tamen escis communibus utebatur; non aspernabatur secularium conuersationibus interesse, etc. A quibus omnibus quantum abfuerit tum Cassiodorus, tum uiuarienses certo certius produnt eius ad monachos suos pareneses, et ea que de illorum solitudine et secessu, silentio et abstinentiis in Cassiodori uita fusius prosecuti sumus.

Hinc iterum ruit secunda obiectio superius diluta, asserens Cassiodorum instituta Cassiani uel uouisse, uel obseruasse. Nam si par fuit et idem obseruantie  regularis typus Exiguo et Senatori, non solum a uiuariensium usibus discrepauit uterque, quod de posteriore uix unus admiserit; sed neuter cum Cassiano consensit. Nihil enim apud Cassianum frequentius quam strictioris abstinentie studium, silentii perpetua religio, intimi secessus, rarissimum cum uiris secularibus colloquium, cum feminis nullum. Quod quantum fuerit a Dionysii moribus alienum, cum uiuariensium schole preesset, euidentius patet ex superioribus uerbis Cassiodori.

Nullus inter obiecta uel obiicienda recensuerit nuperi cuiusdam scriptoris opinionem, ne dicam somnium, asserentis Encomiastici Augustiniani pag. 104, Cassiodorum inter Eremitas sancti Augustini solitarium delituisse. S. Aurelius, inquit, siue Magnus Aurelius Cassiodorus urbis Rome Senator, etc. Ad singula pene sue fabule uerba cespitauit. 1o Putat illud Senatoris nomen honorarium esse, et quoddam eius dignitatum insigne, nescius proprium illius fuisse uocabulum. 2o Ipsum ad fasces consulares assumptum  fuisse dicit anno 510, cum constet apud eruditos ex ipsis consulum fastis, eius consulatum quatuor annis posteriorem fuisse. 3o Impingit grauius cum Heliodorum Cassiodoro socium asciscit Orientalis peregrinationis, et collegam prefecture Constantinopolitane per octodecim annos; qui tamen Senator nusquam Constantinopoli egit. 4o uiuariense cenobium muris Rauennatensibus coniungit, quod in Scylacensi Calabrie tractu Geographia constituit. 5o Cum Cassiodorum Eremitis suis ascribit, Posseuinum, Sixtum Senensem, et, quod mireris, ipsum Trithemium testes citare non ueretur, quasi illius subscripserint opinioni, de qua altum apud duos priores silentium, et posterior Benedictinis Cassiodorum non semel nominatim attribuit. Plures uiri alienis in messibus, uel melius in spatiis imaginariis, ut aiunt, abunde luxuriantis, errores prosequi per otium lectoris nobis licere non credidimus.



CONCLUSIO.

 Expensis ad trutinam superioribus momentis, et diligenter examinatis. Baronii aliorumque argumentis, iam sit lectori liberum definire in quam partem ipse propendeat, an Benedictinam, an Cesaris Baronii. Reddat que sunt Cesaris Cesari, que sunt Benedicti Benedicto, et que sunt Dei Deo. uenerabundus igitur et pronus amplexetur eminentissimam doctissimi cardinalis purpuram; fateatur uirum esse omnium suffragiis dignissimum, et pro tot impensis laboribus ad Ecclesie decus et utilitatem immortalitatis laurea coronandum. uerum ex aduerso non minoris obsequii uices ueritati repensurus perpendat, an iuste inuideantur Cassiodoro natales Benedictini, quibus, ut uidimus, suffragantur Senatoris sub extremam B. Benedicti etatem, et post eius obitum uita et monachatus; ipsa Benedictine regule celebritas, et ad eam amplectendam omnium concursus, Cassiodoro non ignotus; exemplum omnium abbatum et cenobiorum Italie, eam euo Cassiodori profitentium;  par uiuariensium et Cassinensium uiuendi ratio; familiares apud Senatorem Benedicti Regule textus, et haud absimiles apud utrumque scribendi formule; consensus auctorum unanimis de Benedictina  Cassiodori professione ad etatem usque Baronii; tandem ad obiecta que sincere fideliterque retulimus, nec leuis nec contemnenda responsio.





AUCTORUM TESTIMONIA DE MAGNO AURELIO CASSIODORO SENATORE.

 Sanctus Beda uulgo uenerabilis dictus, lib. II in Exram, cap. 7.---Cassiodorus quondam Senator, repente Ecclesie doctor, qui dum in Expositione Psalmorum, quam egregiam fecit, diligenter intuitus est quid Ambrosius, quid Hilarius, quid Augustinus, quid Cyrillus, quid Ioannes, quid ceteri fratres dixerunt, edoctum se procul dubio a senioribus Iudeorum,  id est confitentium et laudantium probauit.

Paulus Warnefridus Diaconus, lib. I de Gestis Longobardorum, cap. 25.---Huius, id est Iustiniani, temporibus Cassiodorus apud urbem Romam tam seculari quam diuina scientia claruit, qui inter cetera que nobiliter scripsit, Psalmorum precipue occulta potentissime reserauit. Hic primitus consul, deinde senator, ad postremum uero monachus exstitit.

Hincmarus archiepiscopus Rhemensis, de diuersa et multiplici Anime Ratione, cap. 2.---Cassiodorus, uir acerrimi ingenii et insignis eruditionis, in libro quem de Anima conscripsit, magistros sancte Ecclesie in hac re sicut et in aliis se sequi ostendit. Plura iterum citat ex Commentariis Cassiodori in Psalmos, cap. 25 et 33 de Predestinatione.

Sigebertus Gemblacensis de Scriptoribus ecclesiasticis. ---Cassiodorus consul et senator, postea monachus et abbas, fecit tractatus super Psalmos, et  totum operis corpus per tria membra, per psalmos scilicet quinquagenos diuisit. Scripsit duos libros Institutionum, qualiter diuine et humane lectiones debeant intelligi, et librum de Etymologiis, et alium librum Sacerdotis de Schematibus collegit. Scripsit librum Titulorum, quem de diuina Scriptura collectum, uoluit nuncupari Memoriale; ut breuiter percurrant qui fastidiunt prolixa perlegere. Fecit Complexiones in Epistolis apostolorum, et in Actibus apostolorum, et in Apocalypsi, que sunt breuissima explanatione decurse. Digessit etiam Catalogum consulum Romanorum. Epiphanium Scholasticum, qui tres Theodoreti, Socratis et Sozomeni historias de Greco in Latinum transtulit, in unam Tripartitam historiam redegit. Nouissime anno scilicet etatis sue 93, precatu fratrum suorum scripsit de Orthographia, cuius regulas de duodecim nominatissimis grammaticis collegit, de Anima librum unum.

Robertus de Monte, inter opera Guiberti, pag. 718.---Ego, inquit, magis assentior Cassiodoro Senatori et  monacho uiro undecunque doctissimo, qui antiquitate temporis, ne dicam multiplici rerum scientia, ut pote consul, et apocrisiarius Theodorici regis Gothorum, Bedam precedere non dubitandus est.

Honorius Augustodunensis de Scriptor. ecclesiast.--- Cassiodorus ex senatoribus Rauenne prefectus, arte philosophus, professione monachus, exposuit magnifice Psalterium, et multa alia scripsit.

Helinandus et uincentius Bellouacensis lib. XXI Speculi histor., quos citat et sequitur S. Antonimus in II parte Histor., tit. 11, c. 14.---Floruit Cassiodorus prius senator, postea monachus, qui Theodorici regis Italie fuit cancellarius, et ex parte eius multas fecit epistolas ad diuersas personas de negotiis curialibus . . . . Idem super Psalmos commentatus 150 tractatus fecit. Librum quoque de Ratione Anime eleganter composuit, et librum de Orthographia.

Iordanus in Chronico.---Cassiodorus consul fuit, qui postea Conuersus et monachus effectus, cenobium  construxit, et in seculari diuinaque litteratura clarus effulsit, Psalmos exposuit, libros Institutionum et Chronica fecit, et Tripartitam Historiam ordinauit.

Petrus de Natalibus, pag. 280 edit. 1519.---Cassiodorus confessor ex senatore monachus, quondam Theodorici regis Italie cancellarius, natione Apulus,  floruit tempore Childeberti regis Francorum. Hic uite sanctitate admodum effulgens, diuina et humana litteratura pollens, nonnulla perutilia Ecclesie Dei digessit. Scripsit nempe librum de Trinitate, de Anima, de Amicitia, familiarium epistolarum. De Orthographia, super Psalterio 150 tractatus super CL psalmos. Scripsit etiam Historiam Tripartitam, et Iustiniani primi temporibus humanitatis debitum soluit. Sepultus in miraculis uiuit.

Ioannes Trithemius, libro II de uiris illustr. ord. S. Benedicti, cap. 3.---Cassiodorus Theodorici regis Italie quondam cancellarius, ac deinde urbis Rauenne senator, uir in secularibus Scripturis eruditissimus, philosophus et rhetor insignis, cum S. Patris nostri famam et religionem audisset, diuino amore inspiratus seculum contemnens, in uno cenobiorum eius monachus effectus est, in quo omnipotenti Deo ex toto corde seruire cupiens, ad studium sacrarum Scripturarum totum se contulit. In quibus  tum scribendo adeo profecit, ut suo tempore uix haberet equalem, in quo tanta utriusque litterature abundaret scientia. Testantur hoc multa preclara que scripsit opuscula: de quibus ego ad presens tantum reperi subiecta. In Psalterium totum opus egregium 150 tractatus; de Ratione Anime librum unum; Tripartitam Historiam nostram fecit libris duodecim; in Cantica canticorum librum unum; de Institutione diuinarum lectionum libros tres; Memoriale diuinarum Scripturarum librum unum; in Epistolas Pauli breues complexiones libros quatuordecim; in Actus apostolorum librum unum; in Apocalypsim librum unum; Catalogum Romanorum consulum librum unum; de Grammatica, de Dialectica, de Rhetorica, de Philosophia, de Mathematica, de Geometria, de Astronomia, de Musica; Epistolarum ad diuersos libros uiginti octo; Etymologiarum librum unum; de Tropis et Schematibus librum unum. Alia quoque multa edidit, que ad notitiam meam non uenerunt. Hic post aliquot conuersionis  sue annos abbas electus est, et monasterio multo tempore utiliter prefuit. Cum esset annorum nonaginta trium, rogatu fratrum scripsit de Orthographia elegantissimum librum, cuius regulas de duodecim nominatissimis collegit. Claruit autem circa annum Domini sexcentesimum. Plura uide apud eumdem lib. I de uiris illustr. ord. S. Benedicti, cap. 6, et lib. III, cap. 7, et lib. de Scriptor. eccles., pag. 241.

Trithemium sequuntur qui scriptorum ecclesiasticorum Catalogos edidere, et bibliothecarii fere omnes iisdem pene uerbis, ut Ioannes Ferrerius, Gesnerus, Sixtus Senensis, Bellarminus, Posseuinus, Philip. Labbeus, uossius et alii.

Ex epistola Ioan. Cochlei ad clariss. uirum et Deo dignum martyrem Thomam Morum, data III idus Nouemb. anni 1528.---Inueni in bibliotheca D. Stephani Chronicon Cassiodori, libellum quidem paruulum, sed Romana nobilitate insignem, eruditisque omnibus  merito desiderabilem . . . . . Habet auctor iste eruditionis quidem ac pietatis sue certissima in suis super Psalterium Commentariis testimonia: probitatis autem et prudentie, iustitieque eius integritatem, ac omnimodum dignitatum fulgorem ex duodecim libris Epistolarum eius plane cognoscet quisquis felix eorum librorum possessor est . . . . . Auctor iste inter omnes doctores ecclesiasticos dignitatum secularium honore summa cum integritate, religioneque et pietate prefulsit. Quamuis enim reges eius essent Ariani, ipse tamen fidelissime perpetuo tenore catholice Ecclesie partes defendit, uti probant diuersi eius in re theologica tractatus, et propria eius uerba, que in prefectura ad papam Ioannem II scripsit lib. XI, epist. 3. Et quod adhuc mirabilius est magisque pium ac religiosum, relicto tandem seculo cum omnibus honoribus dignitatibusque imperii, monasticam uitam ita suscepit, ut monasterium uiuariense non longe a Rauenna situm amplissimis censibus donauerit, uariis edificiis ornauerit, ac locupletissima  instruxerit bibliotheca. Id quod latius cognoscet, digniusque mirabitur qui introductorios eius ad fratres uiuarienses legerit libros.

Gabriel Barrius, uel potius eminent. cardinalis Sirletus, uaticane bibliothece prepositus, de Situ et antiquitate Calabrie lib. III, circa finem.---In hac urbe Scylaceo, siue Sylacio fuit Cassiodorus uir et doctrina et sanctitate perspicuus . . . . . Fuit in secularibus disciplinis omnium suo seculo facile eruditissimus, sed seculi honoribus contemptis, D. Benedicti monachus factus diuinarum Scripturarum scientia atque etiam sanctitate effulsit . . . . . Scripsit epistolarum libros, etc. Claruit temporibus Iustini usque ad imperii Iustini iunioris finem. Obiit annum agens 96, a Christo nato 575. Functus est autem Rome magnis ac summis honoribus ac magistratibus; nam fuit senator, et questor, et consul, et magister officii, et prepositus officiorum Theodorici et Athalarici regum, et totius Italie prefectus.

Eminent. cardinalis Baronius, anno Christi 562.---  Sed ratio temporis a nobis exigit ut doctissimum illum et eque sanctissimum uirum, decus Romane nobilitatis, prefecturis innumeris diutius illustratum, conueniamus Aurelium Cassiodorum, non otiosum illum quidem licet feriatum, degentem in monasterio quod exstruxit: ubi uelut in portu residens post naufragia regum Gothorum, quorum regna prefectura pretoriana curarat, Deo et litteris uacans, reliquum uite tempus ad obitum usque semper aliquem fertilissimi ingenii partum edens, effetam licet annis, fecundam frugibus senectutem ducebat. Scribebat hoc anno paschalem computum, etc. Et infra. Sic igitur qui uegetiorem etatem in optima regni gubernatione utiliter honorificeque consumpsit, nec in decrepita senectute labores ad res diuinas conuersos uel minimum intermittens, in suo monasterio tandem sancto fine quieuit; ad monasterii curam duobus prefectis abbatibus uiris sanctissimis, Chalcedonio scilicet atque Geruntio, quorum alter uiuariensibus cenobitis, Castellensibus alter preesset, ibidem iunctis anachoretis.

 Gabriel Bucelinus in suo Menologio Benedictino ad uII calend. Octob.---Magnus Aurelius Cassiodorus nobilissimo ortus genere, eruditione rerum gerundarum dexteritate supra fidem et omne preconium excelluit. Primum comitiua rerum priuatarum, dein largitionum sacrarum insignitus est; insuper prefecturis Sicilie, utriusque Brutiorum atque Lucanie potitus: patriciatus postea sublime conscendens, palatine item questure munere functus, creuit in magistrum officiorum, mox prefecti pretorio grandi honore auctus, uerticem denique dignitatum Urbis consulatum meruit. uerum admirabilis patriarche nostri recens defuncti gloriosissima memoria, et recentissimis discipulorum exemplis solidissima nostrorum uirtute et felicitate illectus, susdeque habenda censuit, dummodo ad eam quoque dignitatem perueniret. Condito proin sumptibus propriis uiuariensi siue Castellensi cenobio, dum nostris in illud accitis familiarius uteretur, solidioraque religionis bona penitus agnosceret, paulo post periturorum fastidio, eternorum  desiderio cucullum et ipse indutus, et monachum professus, inter prima et precipua ordinis decora primeuo sanctissimi instituti flore ad miraculum effloruit. Et quanta in seculo maiestate et gloria, tanta in cenobio animi demissione exsplenduit. Eum Baronius doctissimum eque ac sanctissimum, etc. Plura ibidem habet, et Annal. Benedictin. parte I, ad an. Chr. 543, ubi preterea citat Antonium de Yepez, Petrum Opomerum, Posseuinum Carolum Stengelium, etc.

Eminent. cardinalis Bona in libro de Diuina Psalmodia, in notitia auctorum et librorum.---Cassiodorus Senator, et regi Theodorico ab epistolis, postea monachus, uir grauis et solide doctus, cuius sacre et profane lucubrationes plene sunt iucunditatis et gratie.

Bollandus in Actis sanctorum 17 Martii.---Cassiodorus Senator Theodorico et Athalarico Ostrogothorum regibus in Italia carissimus, et scriptis inclytus,  anno 514 solus consulatum gessit, et 562 adhuc uiuebat nonagenario maior in suo prope Scylitanam urbem in Calabria monasterio, quod exstruxerat, et referta optimis libris bibliotheca ditauerat: qui sanctum diceret, et ecclesiastico cultu hac die proponeret uenerandum primus repertus Witfordus in suo Martyrologio.

Preclara paucioribus licet uerbis de Magni Aurelii Cassiodori tum sanctitate, tum doctrina habent Alcuinus lib. u, contra Felicem Urgelit.; Aymoinus de Gestis Francorum cap. 9; Ionas Aurelianensis epist. lib. I de Cultu imagin.; Otho Frising. Chronic. lib. u, cap. 4; Ordericus uitalis lib. II Eccles. Histor.; Augustinus Florentinus in Chron. Camald. lib. u, cap. 5; Espenceus lib. III suarum Digression., pag. 345; Mauclerus de Monarchia Eccles. et secul. part. Iu, lib. IX, cap. 2 et 3; Baconus in Histor. uite et mortis, pag. 534; Ugellus tom. IX, fol. 586; Rubeus in Histor. Rauen. pag. 1370, et alii scriptores historici Italie et Rauenne.





M. AURELII CASSIODORI uARIARUM LIBRI DUODECIM. 



PRAEFATIO.

 1 Cum disertorum mihi gratiam, aut communibus fabulis, aut gratuitis beneficiis, nullis tamen ueris meritis collegissem, dicta mea, que in honoribus sepe positus pro explicanda negotiorum qualitate profuderam, in unum corpus redigere suadebant: ut uentura posteritas, et laborum meorum molestias, quas pro generalitatis commodo sustinebam, et sinceris [ed., sincere] conscientie inemptam [a 1Kb] [ms., ineptam] dignosceret actionem. Dicebam dilectionem ipsorum mihi potius fore contrariam: ut quod mihi modo propter desideria supplicantium putabatur acceptum, postea legentibus uideretur insipidum. Addebam, debere illos Flacci [b 1Kb] dicta recolere, qui monet quid periculi uox precipitata possit incurrere.

Respondendi celeritatem cunctos uidetis exigere,  et creditis me impenitenda proferre. Dictio semper agrestis est, que aut sensibus electis per moram non comitur, aut uerborum minime proprietatibus explicatur. Loqui nobis communiter datum est: solus ornatus est, qui discernit indoctos. Nonus annus ad scribendum relaxatur auctoribus, mihi nec horarum momenta prestantur: mox ut cepero, clamoribus imminetur, et festinatione nimia ingeritur, ne cautius cepta peragantur. Alter nos frequentia inuidiose interpellationis exaggerat; alter miseriarum mole castigat; alii furiosa intentionum [ed., contentionum] seditione circumdant. Inter hec cur requiritis dictationis eloquium, ubi uix copiam possumus habere sermonum? Ipsas quoque noctes inexplicabilis cura circumuolat, ne desint alimonia ciuitatibus, que supra  omnia populi plus requirunt, studentes uentri, non auribus. Hinc est quod cogimur animo per cunctas ire prouincias, et iniuncta semper inquirere: quia non sufficit agenda militibus imperare, nisi hec iudicis assiduitas uideatur exigere. Nolite, queso, noxie nos amare. Declinanda est suasio que plus habet periculi quam decoris. Sed illi me potius tali disceptatione fatigabant. Prefectum te pretoriane sedis omnes nouerunt: cui [mss. Aud. et Remig., quod] dignitati occupationes publice uelut pediseque semper assistunt. Ab hac enim exercituales flagitantur expense; ab hac uictus queritur sine temporis consideratione populorum; huic etiam uel solum graue iudiciorum pondus adiectum est. Cui ideo leges  uise sunt immensum onus imponere, dum ad ipsam, honoris gratia, maluerunt pene omnia pertinere. Quod enim spatium possis publico labori subripere, quando in unum pectus confluit, quidquid utilitas generalitatis exposcit?

Addimus etiam, quod frequenter questure uicibus ingrauato otii tempus adimit crebra cogitatio, et uelut mediocribus fascibus insudanti, 2 illa tibi de aliis honoribus principes uidentur imponere, que proprii iudices nequeunt explicare. Hec autem facis nulla uendendo, sed exemplo proprii genitoris, a sperantibus accipis solos labores; sic petentibus prestando gratis, sub continentie munere cuncta mercaris. Regum quinetiam gloriosa colloquia pro magna dici parte in bonum publicum te occupare nouerunt; ut  fastidium sit otiosis exspectare, que tu continuo labore cognosceris sustinere. uerum hoc magis tibi ad suffragium laudis potest proficere, si inter tanta et talia ualueris legenda proferre; deinde quod rudes uiros, et ad rempublicam conscia facundia preparatos, labor tuus sine aliqua offensione poterit edocere, et usum quem tu inter altercantium pericula iactatus exerces, illos qui sunt in tranquillitate positi, contingit felicius adipisci. Proinde, quod salua fide, qua frueris, dissimulare non poteris, tanta regum beneficia si pateris ignorari, frustra maluisti benigna festinatione concedi. Noli, quesumus, in obscurum silentii reuocare, qui te dicente meruerunt illustres dignitates accipere. Tu enim illos assumpsisti uera laude describere, et quodammodo historico colore  depingere. Quos si celebrandos posteris tradas, abstulisti, consuetudine maiorum, morientibus decenter interitum. Deinde mores prauos corrigis auctoritate rectoris [mss., regis], excedentis audaciam frangis, timorem legibus reddis; et adhuc dubitas edere, quod tantis utilitatibus probas posse congruere? Celas etiam, ut ita dixerim, speculum mentis tue, ubi te omnis etas uentura possit inspicere. Contingit enim dissimilem filium plerumque generari: [c 1Kb] oratio dispar moribus uix potest inueniri. Est ergo ista ualde certior arbitrii proles; nam quod de arcano pectoris gignitur, auctoris sui posteritas ueracius estimatur. Dixisti etiam ad commendationem uniuersitatis frequenter reginis ac regibus laudes. Duodecim  libris Gothorum historiam [a 1Kb] defloratis prosperitatibus condidisti. Cum tibi in illis fuerit secundus euentus, quid ambigis, et hec publico dare, qui iam cognosceris dicendi tirocinia posuisse?

uictus sum, fateor, in uerecundiam meam; nec obsistere tantis prudentibus [ed., precibus] potui, cum me uiderem ex affectione culpari. Nunc ignoscite legentes, et si qua est incauta presumptio, suadentibus potius imputate; quia mea iudicia cum illo uidentur facere, qui me decreuerit accusare. Et ideo quod in questure, magisterii ac prefecture dignitatibus a me dictatum in diuersis publicis actibus potui reperire, bissena librorum ordinatione composui; ut quanquam diuersitate causarum legentis intentio concitetur, efficacius tamen rapiatur animus, cum  tendit ad terminum. Illud autem sustinere alios passi non sumus, quod nos frequenter incurrimus in honoribus dandis impolitas et precipites dictiones; que sic poscuntur ad subitum, ut uix uel scribi posse uideantur. Cunctarum itaque dignitatum sexto et septimo libris formulas comprehendi, ut et mihi, quamuis sero prospicerem, et sequentibus in angusto tempore subuenirem. Ita, que dixi de preteritis conuenient et futuris [mss., Itaque dixi de preteritis, conuenienter et futuris]: quia non de personis, sed de ipsis locis, que apta uidebantur explicui. Librorum uero titulum, operis indicem, causarum preconem, totius orationis breuissimam uocem, uARIARUM nomine prenotaui: quia necesse nobis fuit stylum non unum sumere, qui personas uarias suscepimus admonere. Aliter enim multa lectione satiatis, aliter mediocri  gustatione suspensis, aliter a litterarum sapore ieiunis, persuasionis causa loquendum est; ut interdum genus sit peritie uitare quod doctis placeat. Proinde maiorum pulchra definitio est, Sic apte dicere, ut audientibus possis concepta uota suadere. Neque enim tria genera dicendi incassum prudens definiuit antiquitas. Humile, quod communione ipsa serpere uideatur. Medium, quod nec magnitudine tumescit, nec paruitate tenuatur; sed inter utrumque positum, propria uenustate ditatum, suis finibus continetur. Tertium genus, quod ad summum apicem disputationis exquisitis sensibus eleuatur, uidelicet, ut uarietas personarum congruum sortiretur eloquium, et licet ab uno pectore proflueret, diuersis tamen alueis emanaret: quando nullus eloquentis obtinet nomen, nisi  qui trina ista uirtute succinctus, causis emergentibus, uiriliter est paratus. Huc accedit quod modo regibus, modo potestatibus aulicis, modo loqui uideamur humillimis: quibus alia contingit sub festinatione profundere, alia uero licuit cogitata proferre; ut merito uariarum dicatur, quod tanta diuersitate conficitur. Sed utinam sicut ista regulis accepisse probamur antiquis, ita eadem promisse resignent merita dictionis. Quapropter Humile de nobis uerecunde promittimus, Mediocre non improbe pollicemur, Summum uero, quod propter nobilitatem sui est in edito [mss., in edictione; alii, editione] constitutum, nos attigisse non credimus. uerumtamen sileant presumptiones illicite, qui legendi sumus. Incongrue namque nostras de nobis disputationes ingerimus, qui uestra potius iudicia sustinemus.





LIBER PRIMUS.



3 EPISTOLA PRIMA. ANASTASIO IMPERATORI [a 1Kb] THEODORICUS REX. Rogat pacem certis de causis intermissam; laudat imperatorem, et ad illum mittit legatos, qui contentiones dirimant, et concordiam sue deinceps firmitati restituant.


Oportet nos, clementissime imperator, pacem querere, qui causas iracundie cognoscimur non habere: quando ille moribus obnoxius iam tenetur, qui ad iusta deprehenditur imparatus. Omni quippe regno desiderabilis debet esse tranquillitas, in qua et populi proficiunt, et utilitas gentium custoditur. Hec est enim bonarum artium decora mater; hec mortalium genus reparabili successione multiplicans, facultates protendit, mores excolit, et tantarum rerum ignarus agnoscitur, qui eam minime quesiisse sentitur. Et  ideo, piissime principum, potentie uestre conuenit et honori, ut concordiam uestram querere debeamus, cuius adhuc amore proficimus. uos enim estis regnorum omnium pulcherrimum decus, uos totius orbis salutare presidium, quod ceteri dominantes iure suscipiunt [alii, suspiciunt], quia [ed. Niu. et Accurs., quasi] in uobis singulare aliquid inesse cognoscunt; et nos maxime, qui diuino auxilio in republica uestra didicimus, quemadmodum Romanis equabiliter imperare possimus. Regnum nostrum imitatio uestra est, forma boni propositi, unici exemplar imperii; qui quantum uos sequimur, tantum gentes alias anteimus. Hortamini me frequenter, ut diligam senatum, leges principum gratanter amplectar, ut cuncta Italie membra componam. Quomodo potestis ab augusta pace diuidere, quem non optatis a uestris moribus  discrepare? Additur etiam ueneranda Romane urbis affectio, a qua segregari nequeunt, qui se nominis unitate iunxerunt. Proinde illum et illum [a 1Kb] legationis officio ad serenissimam pietatem uestram credidimus destinandos; ut sinceritas pacis, que causis emergentibus cognoscitur fuisse uitiata, detersis contentionibus, in sua deinceps firmitate restituta permaneat: quia pati uos non credimus inter utrasque respublicas, quarum semper unum corpus sub antiquis principibus fuisse declaratur, aliquid discordie permanere; quas non solum oportet inter se otiosa dilectione coniungi, uerum etiam decet mutuis uiribus adiuuari. Romani regni unum uelle, una semper opinio sit. Quidquid et nos possumus, uestris preconiis applicetur. Quapropter salutationis honorificentiam  preferentes, prona mente deposcimus, ne suspendatis a nobis mansuetudinis uestre gloriosissimam caritatem, quam ego sperare debui, etiamsi aliis non uideretur posse concedi. Cetera uero per latores presentium pietati uestre uerbo suggerenda commisimus, ut nec epistolaris sermo redderetur extensior, nec aliquid pro utilitatibus nostris pretermisisse uideremur.



EPISTOLA II. THEONIO [1 1Kb] uIRO SUBLIMI THEODORICUS REX. Redarguit illum negligentie circa purpuram, quam singulis annis ad aulam regiam mittere solebat, et originem ac modum conficiende purpure describit.

Comitis Stephani insinuatione comperimus, sacre uestis operam [ms. Remig., superiora], quam nos uoluimus  necessaria festinatione compleri, disrupto magis labore pendere: cui cursum [ed., usum] subtrahendo solemnem, abominandam potius inferre cognosceris tarditatem. Credimus enim aliquem prouenisse neglectum, ut aut crines illi lactei, carneo [Iuretus, forte aheneo] poculo bis terque satiati, pulcherrima minus ebrietate rubuerint; aut lane non hauserint adorandi [ms. Aud., adornandi] muricis pretiosissimam qualitatem [b 1Kb] . Quapropter si perscrutator Hydruntini maris infusa [alii, intusa, uel intrusa] conchylia solemniter condidisset apto tempore, aceruus ille Neptunius, generator florentis semper purpure [c 1Kb] , ornator solii, aquarum copia resolutus imbrem aulicum flammeo liquore laxaret. Color nimio lepore uernans, obscuritas rubens, nigredo sanguinea  regnantem discernit, dominum conspicuum facit; et prestat humano generi ne de aspectu principis possit errari. Mirum est substantiam illam morte confectam, cruorem de se post spatia tam longi temporis exsudare, qui solet uiuis corporibus uulnere sauciatis 4 uix effluere. Nam cum sex pene mensibus marine delicie a uitali fuerint uigore separate, sagacibus naribus nesciunt esse grauissime; scilicet ne sanguis ille nobilis aliquid spiraret horroris. Hic cum infecta semel substantia perseuerat, et nescit ante subtrahi, quam uestis possit absumi. Quod si conchyliorum qualitas non mutatur, si torcularis illius una uindemia est, culpa nimirum artificis erit, cui se copia nulla subtraxit. In illis autem rubicundis fontibus cum albentis comas serici doctus moderator  intinxerit, habere debet corporis purissimam castitatem, quia talium rerum secreta refugere dicuntur immunda. Hec si omnia constiterint, si in nulla parte pretermissa uideatur esse solemnitas, miramur tua te pericula minime cogitasse, dum sacrilegus sit reatus negligentie [alii, dum sacrilegii sit reatus negligenter] in tali ueste peccare. Quid enim agunt tot artifices, tot nautarum caterue, tot familie rusticorum? Tu quoque comitiua subuectus tantis iubes, tanta te istius nominis presumptione defendis, ut cum regale opus crederis agere, in multis uidearis tanquam tuis ciuibus imperare. Hoc ergo remissio tua negligit, quod te et in prouincia subuexerat, et ad conspectum principis honorabilem uenire faciebat? Quod si te facultatis tue adhuc cura non deserit, si  salutis proprie tangit affectus, intra illum diem imminente tibi harum portitore, cum blatta [d 1Kb] , quam nostro cubiculo dare annis singulis consueuisti, uenire festina: quia iam non compulsorem ad te mittimus, sed ultorem, si aliqua credideris ludificatione tardandum. uerum talis tantaque res, quam facili legitur inuenta compendio? Cum fame canis auida in Tyrio [e 1Kb] littore proiecta conchylia impressis mandibulis contudisset, illa naturaliter humorem sanguineum defluentia, ora eius mirabili colore tinxerunt. Et ut est mos hominibus, occasiones repentinas ad artes ducere, talia exempla meditantes, fecerunt principibus decus nobile [f 1Kb] de re que substantiam noscitur habere mediocrem. Eoa Tyros est Hydron [g 1Kb] Italica, aulicum profecto uestiarium, non antiqua  custodiens, sed iugiter nouella transmittens. uide ergo, si quis te patiatur minus implere, quod nos tam necessarie cognoscis expetere.



EPISTOLA III. CASSIODORO uIRO ILLUSTRI ATQUE PATRICIO THEODORICUS REX. Summis laudibus illum extollit, et illi confert patriciatus apicem, cum iam fuisset rector Lucanie et Brutiorum, ac prefecturam pretorianam gessisset.

Quamuis proprio fruatur honore, quod est natura laudabile, nec desint probate conscientie fasces, cum generat [Gr. Cuias, gerat] animo dignitates , tamen iudicii nostri culmen excelsum est: quoniam  qui a nobis prouehitur, precipuus et plenus meritis [mss., precipuis plenus meritis] estimatur. Nam si equabilis credendus est, quem iustus elegerit; si temperantia preditus, quem moderatus asciuit, omnium profecto capax potest esse meritorum, qui iudicem cunctarum meruit habere uirtutum. Quid enim maius queritur [a 1Kb] , quam ibi inuenisse laudum testimonia, ubi gratificatio non potest esse suspecta? Regnantis quippe sententia iudicium de solis actibus sumit, nec blandiri dignatur animus domini [ed. Niu. et Gamon., domenii] potestate munitus. Repetantur certe que te nostris sensibus infuderunt; ut tui laboris fructum capias, cum nostris animis singula suauiter inhesisse cognoscas. In ipso quippe imperii nostri deuotus exordio, cum adhuc fluctuantibus rebus  prouinciarum corda uagarentur, et negligi rudem [Niuel., nomen] dominum nouitas ipsa pateretur, Siculorum suspicantium mentes ab obstinatione precipiti deuiasti, culpam remouens illis, nobis necessitatem subtrahens ultionis. Egit salubris persuasio, quod uehemens poterat emendare districtio. Lucratus es damna prouincie, que meruit sub deuotione nescire: ubi sub procinctu Martio ciuilia iura custodiens, publica priuataque commoda inauarus arbiter estimabas; et proprio censu neglecto, sine inuidia lucri, morum diuitias retulisti: excludens uel querelis auditum [ed. Accursy, aditum], uel derogationibus locum; et unde uix solet reportari patientie silentium, uoces tibi militauerunt laudantium. Nouimus enim, testante Tullio , Siculorum naturam, quam sit facilis ad querelas, ut solita consuetudine  possint iudices etiam de suspicionibus accusare. Sed non eo preconiorum fine contenti, Brutiorum et Lucanie tibi dedimus mores regendos, ne bonum quod peregrina prouincia meruisset, genitalis soli fortuna nesciret. At tu consuetudinem deuotionis impendens, eo nos obligasti munere, quo tibi putamus omnia reddidisse: inde amplificando [ed., applicando] debitum, unde credi poterat absolutum. Egisti per cuncta iudicem totius erroris expertem,  nec inuidia quempiam deprimens [b 1Kb] , nec gratia blandiente sublimans. Quod cum ubique sit arduum, tamen fit in patria gloriosum: ubi necesse est, ut aut gratiam parentela prouocet, aut odium longe contentiones exasperent. Oblectat igitur nos actus prefecture recolere, totius Italie notissimum [Niu., nouissimum] bonum, ubi cuncta prouida ordinatione disponens, ostendisti 5 quam leue sit stipendia sub iudicis integritate dependere. Nullus grauiter obtulit, quod sub equitate persoluit: quia quidquid ex ordine tribuitur, dispendium non putatur. Fruere nunc bonis tuis, et utilitatem propriam, quam respectu publico contempsisti, recipe duplicatam. Hec est enim uite gloriosa commoditas, dominos esse testes, ciues habere laudantes. His igitur tot amplissimis laudibus incitati, patriciatus tibi apicem iusta remuneratione  conferimus; ut quod aliis est premium, tibi sit retributio meritorum. Macte, summe uir, felicitate laudabili, qui ad hanc uocem dominantis animos impulisti, ut bonorum tuorum potius fateamur esse, quod cedimus. Sint hec diuina perpetua [ed., diuino perpetrata auspicio], ut cum hec pro remuneratione tribuimus, ad meliora iterum tuis meritis exigamur.



EPISTOLA Iu. SENATUI URBIS ROMAE THEODORICUS REX. Significat se Cassiodorum ad patriciatus apicem pro meritorum remuneratione, et post administratas egregie inferiores dignitates euexisse. Summe laudat Cassiodorum, eius patrem, auum, Heliodorum, totamque eius familiam.

 Optamus quidem, Patres Conscripti, coronam uestram diuersorum fascium flore depingi. Optamus ut libertatis genius gratam uideat turbam senatus. Conuentus siquidem talium est dignitas imperantium; et quidquid in uobis festiua gratulatione respicitur, nostris uere laudibus applicatur. Illud tamen maxime desideranter appetimus, ut collegium uestrum ornent lumina dignitatum: quando decenter augmenta patrie reddunt, qui aulica potestate creuerunt. Hos uiros nostra perscrutatur intentio; iis morum thesauris gaudemus inuentis, in quibus uelut figuratis honorum uultibus, clementia nostre serenitatis exprimitur. Hinc est quod Cassiodoro illustri et magnifico uiro, precipua in republica claritate notissimo,  patriciatus dedimus pro remuneratione suggestum: ut per honorem magni nominis declarentur merita seruientis. Qui non fragili felicitate prouectus, fortune ludo ad apicem fascium repentinis successionibus euolauit; sed, ut crescere uirtutes solent, ad fastigium preconii conscendit gradibus dignitatum. Primus enim, ut scitis, administrationis introitus comitiue priuatarum mole fundatus est: ubi non tirociniorum infirmitate titubans nouitatis uitio uel innocenter errauit, sed abstinentie firmato uestigio,  imitando uixit exemplo. Qui mox deinde sacrarum largitionum honore suscepto, creuit tantum conuersationis laude, quantum profecerat dignitate. Quid prouinciis redditam disciplinam, quid diuerso generi hominum momenta [alii, monimenta] iustitie infusa referamus? uixit enim tanta continentia, ut equitatem et institueret monitis, et doceret exemplis. Facilis enim recti persuasor est innocens iudex, sub cuius predicabili conuersatione pudet mores probabiles non habere. Quis enim uereatur scelus, cuius in suggestu gremii complicem uidet? Incassum personam ficte seueritatis induit [alii, inducit], cum auarus pecunie ambitum dissuadet, cum legibus parendum censet iniustus. Non habet distributionis gremium [Iur., districtionis genium] cui auctoritatem libera  conscientia non ministrat: quoniam excessus tunc sunt in formidine, cum creduntur iudicibus displicere. Hic itaque sub precedenti rege gymnasiis exercitatus, emeritis laudibus ad palatia nostra peruenit. Meministis enim, et adhuc uobis recentium rerum memoria ministratur, qua moderatione pretoriano culmini locatus insederit, et euectus in excelsum, inde magis despexerit uitia prospectorum [alii, prosperorum]. Nullo quippe, ut plerisque moris est, elatus fauore fortune, in cothurnum se magne potestatis erexit; sed equitate cuncta moderatus, gratiam nostram in se non reddidit odiosam. Maiora sibi de se fecit optari, dum intra modestie terminos magna cohibuit. Hic est enim probate conscientie gratissimus fructus, ut quamuis summa potuerit adipisci,  iudicetur tamen ab omnibus plus mereri. Iunxit bene cum uniuersorum gaudiis nostra compendia, erario munificus et iuste soluentibus gratiosus. Sensit tunc respublica ex illo cetu Romuleo innocentie uirum; qui licet se moderando gloriosum fecerit, hoc tamen maius contulit, quod bone actionis exemplum sequentibus dereliquit. Pudet enim eum peccare, qui laudatis uidetur potuisse succedere. Fuit itaque, ut scitis, militibus uerendus, prouincialibus mitis, dandi auidus, accipiendi fastidiosus, detestator criminis, amator equitatis. Quidnam fuit illi difficile custodire, qui se a rebus alienis decreuerat abstinere? Est enim inuicti animi signum, fame diligere commodum, et lucra potius odisse causarum. uerum hec in illo iure mirentur, qui patris atque aui mores  nobilissimos nescierunt. Cassiodoros siquidem precedentes  fama concelebrat. Quod uocabulum etsi per alios uideatur currere, proprium tamen eius constat esse familie. Antiqua proles, laudata prosapies, cum togatis clari, inter uiros fortes eximii, quando et ualetudine membrorum, et corporis proceritate floruerunt. Pater enim huius candidati sub ualentiniano principe gessit tribuni et notarii [a 1Kb] laudabiliter dignitatem: honor qui tunc dabatur egregiis, dum ad imperiale secretum tales constet eligi, in quibus reprehensionis uitium nequeat inueniri. Sed ut se pares animi solent semper eligere [Grul. et Cuiac., diligere], patricio Aetio pro iuuanda repub. magna fuit caritate sociatus; quem tunc rerum dominus [b 2Kb] propter sapientiam sui et gloriosos in repub. labores, in omni consilii parte sequebatur. Ad Attilam igitur  armorum potentem cum supradicti filio Carpilione legationis est officio non irrite destinatus. uidit intrepidus quem timebat imperium; facies illas terribiles et minaces, fretus ueritate [ed. Niu. et Gam., auctoritate], despexit; nec dubitauit eius altercationibus obuiare, qui furore nescio quo raptatus, mundi dominatum uidebatur expetere. Inuenit regem superbum, sed reliquit placatum; et calumniosas eius allegationes tanta ueritate destruxit, ut uoluisset gratiam querere, cui expediebat 6 pacem cum regno ditissimo non habere. Erigebat constantia sua partes timentes; nec imbelles sunt crediti, qui legatis talibus uidebantur armari. Pacem retulit desperatam. Cuius legatio quid profecerit, datur intelligi, que tantum est gratanter excepta, quantum et uidebatur  optata. Mox honore illustratus, mox reddituum dona equus arbiter offerebat. Sed ille potius natiua moderatione ditissimus, dignitatem suscipiens otiosam, in remunerationis locum expetiit amenissima Brutiorum. Negare illi non potuit optatam quietem, qui eum reddiderat ab immani hoste securum; tristis ab obsequio suo reliquit, quem sibi necessarium fuisse cognouit. Auus enim Cassiodorus illustratus honore cinctus, qui eius generi non poterat abnegari, a uandalorum incursione Siciliam Brutiosque armorum defensione liberauit; ut merito primatum in illis prouinciis haberet, quas a tam seuo et repentino hoste defendit. Debuit itaque uirtutibus eius respub. quod illas prouincias tam uicinas Gensericus non inuasit, quem postea truculentum Roma sustinuit.  Hi autem et in partibus Orientis parentum laude  uiguerunt. Heliodorus enim, qui in illa repub. nobis uidentibus prefecturam bis nouenis annis gessit eximie, eorum consanguinitati probabatur adiungi. Genus in utroque orbe preclarum, quod gemino senatui decenter aptatum, tanquam duobus luminibus oculatum, purissima claritate radiauit. Quo enim se queuis nobilitas ultra distendit, quam hec, que in utroque orbe clara esse promeruit? uixit et ipse in prouincia honore iudicis, et securitate priuati: cunctis illis nobilitate potior, omnium ad se animos attrahebat; ut qui libertatis iure non poterant subdi, uiderentur magis continuis beneficiis suauiter obligari. Tanta quin etiam patrimonii sui ubertate gloriatus est, ut inter reliqua bona equinis gregibus principes uinceret, et donando sepius inuidiam nominis  [nominis deest in ms., et D. Iuret. legit, hominis] non haberet. Hinc est quod candidatus noster Gothorum semper armat exercitus; et bono instituto melior, quod a parentibus accepit, hereditaria largitate custodit. Que ideo per ordinem nostra dignatio percucurrit, ut unusquisque intelligat, et parentum suorum apud nos laudes posse reparare, qui uiuere preclaris elegerit institutis. Et ideo, Patres Conscripti, quia uobis est commodus honor bonorum, et iudicium nostrum uester comitatur assensus, prospero auspicio suscipiatur eius prouectus, qui sibi fecit gratiam patere cunctorum. Est enim potius uicissitudo quam premium; ut qui nos probabili actione coluerunt, reciproco fauore gratulentur.



EPISTOLA u. FLORIANO uIRO SENATORI THEODORICUS REX. Iubet ut statuta comitis Anne de Mazene fundo seruentur.


In immensum trahi non decet finita litigia. Que enim dabitur discordantibus pax, si nec legitimis sententiis acquiescant? Unus enim inter procellas humanas portus instructus est; quem si homines feruida uoluntate pretereunt, in undosis iurgiis semper errabunt. Et ideo spectabilitati tue presentibus affamur oraculis, quatenus, si ita res se habet, ut a presentibus suspicatur [ms. Remig. et ed., supplicatur], et in comitis Anne iudicio Mazenis fundi controuersia statutis legitimis est decisa, nec aliqua  probatur appellatione suspensa, que sunt decreta seruentur. Quia sicut nolumus oppressis negare iudicium, ita irrationabilibus querelis non prebemus assensum. Cogi enim debet ut sit quietus, qui suo uitio renuit esse pacificus. Nam et medendi peritus inuitum frequenter sanat egrotum, dum uoluntas recta in grauibus passionibus non est, sed potius illud appetitur quod a salutis iudice grauare posse sentitur.



EPISTOLA uI. AGAPITO PRAEFECTO URBIS [1 1Kb] THEODORICUS REX. Scribit Roma mittat peritissimos marmorarios Rauennam ad basilicam Herculis perficiendam.


Decet principem cura que ad rempublicam spectat augendam; et uere dignum est regem edificiis palatia decorare. Absit enim ut ornatui cedamus ueterum, qui impares non sumus beatitudine seculorum. Quapropter in Rauennate urbe basilice Herculis amplum opus aggressi, cuius nomini antiquitas congrue tribuit, quidquid in aula predicabili admiratione fundauit, magnitudini tue studiosissime delegamus; ut secundum breuem [a 1Kb] subter annexum, de Urbe nobis marmorarios peritissimos destinetis, qui eximie diuisa coniungant, et uenis colludentibus illigata naturalem faciem laudabiliter mentiantur  [ed., metiantur]. De arte ueniat, quod uincat, naturam: discolorea crusta marmorum gratissima picturarum uarietate texantur. Quia illud est semper in pretium, quod ad decorem fuerit exquisitum. 7 His sumptus subuentionesque prestabis: ne quemquam nostrum grauet imperium, quod ad utilitatem uolumus respicere singulorum.



EPISTOLA uII. FELICI uIRO CLARISSIMO [ed. et DD. Grul. et Cuiac., COMITI] THEODORICUS REX. Illum iubet restituere Plutiani pupilli bona, que a Neoterio eius fratre non tam comparauerat quam subripuerat, et illum reprehendit quod successionem inter equales equalem non diuisisset.

uenantii tutoris Plutiani aditione cognouimus, in  eo te, qua non decuerat, actione uersatum; ut eum, quem sumptu proprio iuuare debuisses, dispendio proprietatis affligeres. Affinitatem quippe tuam solatia [mss., sola etiam] debuerant impensa testari. Quale ergo uidetur sanguine coniunctis, quod criminosum probaretur extraneis? Atque ideo presenti iussione censemus, ut quidquid a Neoterio prodiga uoluntate lasciuo, te non tam comparasse quam subripuisse cognoscis, incorporanda [ms. Aud. et ed. Niuel., incomparanda] militi nostro sine aliqua dilatione restituas: ne nos huiusmodi factum cogas legibus uindicare, qui nunc uidemur omnia mansuetudine temperasse. Perire enim pupillo non patimur, que parentibus sub nostra laude dederamus. Grauissimum est enim per calumniam subtrahi, quod collatum  est munificentia principali. Reliqua uero, que te pro iugalis tue asseris portione contempto iustitie tramite diuisisse , sic ad nostrum comitatum festines occurrere; ut inter uos ea que iustitie conueniunt ordinemus. Iniquum est enim, ut de una substantia, quibus competit equa successio, alii abundanter affluant, alii paupertatis incommodis ingemiscant.



EPISTOLA uIII. AMABILI EXSECUTORI THEODORICUS REX. Precipit ut bona Plutiani pupilli a fratre eius Neoterio male uendita curet uenantio Plutiani tutori sine dilatione restitui. Quod si intercesserit frater, causam uult ad tribunal suum uocari.


Cordi nobis est cunctos in commune protegere, sed eos maxime quos sibi nouimus defuisse. Sic enim equitatis libra seruabitur, si auxilium largiamur imparibus, et metum nostrum pro paruulis, insolentibus opponamus. Fortuna minor principem querit, quia in uituperationem nostram corruunt, quibus se publica uota subducunt. uenantii itaque tutoris Plutiani lacrymabili suggestione comperimus, Neoterium fratrem suum, affectum germanitatis oblitum, bona  paruuli hostili furore lacerasse. Quod nos pro rerum suarum acerbitate commouit: ne largitas nostra, quam uelut titulum uolumus stare pietatis, usurpata presumptionibus uideatur illicitis; et quia dubium non est in repetitione minoris maxime submoueri dispendia tarditatis, ideo deuotio tua, nostra iussione firmata, si nichil est quod rationabiliter a pulsato possit opponi, postulatas res predicto tutori faciat sine dilatione restitui. Aut si quid est quod pro suis partibus intentio retentoris [D. Grul. et Cuiac., retentatoris] obiiciat, legali positione precedente, ad nostrum uenire deproperet comitatum; ut allegationibus cognitis, pro consuetudine nostre iudicemus equitatis.



EPISTOLA IX. EUSTORGIO uIRO uENERABILI MEDIOLANENSI EPISCOPO THEODORICUS REX. Dicit se episcopum Augustane ciuitatis falsis criminibus a clericis accusatum honori pristino restituisse, et remittit ad Eustorgium clericos illos, ut eos debita pena cerceat.


Tuta est conditio subiectorum, ubi uiuitur sub equitate regnantium; nec dubio debet rumore [mss., ratio more] trahi, a quo debent non mutanda constitui. Fidem siquidem rerum a ratione colligimus, que nunquam desiderantibus absconditur, si suis uestigiis perquiratur. Atque ideo, quod beatitudini uestre gratissimum esse confidimus, presenti tenore declaramus, Augustane ciuitatis episcopum, proditionis patrie falsis criminationibus accusatum; qui a nobis  honori pristino restitutus, ius habeat episcopatus omne quod habuit. Nihil enim in tali honore temeraria cogitatione presumendum est, ubi si proposito  creditur, etiam tacitus ab excessibus excusatur. Manifesta proinde crimina in talibus uix capiunt fidem. Quidquid autem ex inuidia dicitur, ueritas non putatur. uolumus enim impugnatores eius legitima pena percellere; sed quoniam et ipsi clericatus nomine fungebantur, ad sanctitatis uestre iudicium cuncta transmisimus ordinanda, cuius est equitatem moribus talibus imponere, quem nouimus traditionem ecclesiasticam custodire.



8 EPISTOLA X. BeTIO uIRO ILLUSTRI ATQUE PATRICIO THEODORICUS REX. Scribit domesticos protectores equitum et peditum, qui aule regie iugiter excubant, conquestos esse ab arcario prefectorum se pro emolumentis solemnibus integri ponderis solidos non percipere, et in numero grauia dispendia sustinere. Ubi tractat de arithmetica, de denario numero, de solido, de senario, uncia et libra, que prohibet quominus ullatenus imminuantur.


Licet uniuersis populis generalis sit impendenda iustitia, que sic nominis sui obtinet dignitatem, si equabili moderatione per potiores currat et humiles; confidentius tamen illam expetunt, qui a palatii militia non recedunt. Otioso enim gratuite prestatur aliquid munificentia principali; consuetudo autem quodam debito redditur fideliter obsequenti. Domestici patres [D. Grul. et Cuiac., protectores] equitum et peditum, qui nostre aule uidentur iugiter excubare , adunata nobis supplicatione conquesti sunt, ab illo arcario prefectorum [a 10Kb] , pro emolumentis solemnibus,  nec integri ponderis solidos percipere, et in numero grauia se dispendia sustinere. Quapropter prudentia uestra lectionibus erudita dogmaticis scelestam falsitatem a consortio ueritatis eiiciat, ne cui sit appetibile aliquid de illa integritate subducere. Hec enim que appellatur arithmetica, inter ambigua mundi certissima ratione consistit; quam cum celestibus equaliter nouimus, euidens ordo, pulchra dispositio, cognitio simplex, immobilis scientia, que et superna continet, et terrena custodit. Quid est enim quod aut mensuram non habeat, aut pondus excedat? Omnia complectitur, cuncta moderatur; et uniuersa hinc pulchritudinem capiunt, quia sub modo [ed., modio] ipsius esse noscuntur. Iuuat inspicere quemadmodum denarius numerus, more celi,  et in se reuoluitur, et nunquam deficiens inuenitur. Crescit noua conditione, per se redeundo, addita sibi semper ipsa calculatio; ut cum denarius non uideatur  excedi, ex modicis preualeat maiora complecti. Hoc sepe repetitum inflexis manualibus digitis et erectis, redditur semper extensum; et quanto ad principium suum supputatio reducitur, tanto amplius indubitanter augetur [mss. et ed., redditur]. Quantitate numerabili arena maris, gutte pluuiarum, stelle lucide concluduntur. Auctori quippe suo omnis creatura sub numero est; et quidquid ad existentiam peruenit, a tali non potest conditione dimoueri. Et quoniam delectat nos secretiora huius discipline cum scientibus loqui, pecunie ipse quamuis usu celeberrimo uiles esse uideantur, animaduertendum est quanta tamen a ueteribus ratione collecte sunt. Sex enim millia denariorum solidum esse uoluerunt; scilicet ut radiantis metalli formata rotunditas etatem mundi [a 2Kb] , quasi sol aureus conuenienter includeret.  Senarium uero, quem non immerito perfectum [b 1Kb] docta antiquitas definiuit, uncie, qui mensure primus gradus est, appellatione signauit; quam duodecies similitudine mensium computatam, in libre plenitudinem ad anni curricula collegerunt. O inuenta prudentium! O prouisa maiorum! Exquisita res est, que et usui humano necessaria distingueret, et tot arcana nature figuraliter contineret. Merito ergo dicitur libra, que tanta rerum est consideratione trutinata. Talia igitur secreta uiolare, sic certissima uelle confundere, nonne ueritatis ipsius uidetur esse crudelis ac feda laceratio? Exerceantur negotiatores [mss. et Accur., negotiationes] in mercibus; emantur late, que uendantur angustius; constet populis pondus ac mensura probabilis, quia cuncta turbantur, si integritas  cum fraudibus misceatur. Mutilari certe non debet, quod laborantibus datur; sed a quo fidelis actus exigitur, compensatio imminuta prestetur. Da certe solidum, et aufer inde si preuales; trade libram, et aliquid inde, si potes, imminue. Cuncta ista nominibus ipsis constat esse prouisum, aut integra tribuis, aut non ipsa que dicuntur exsoluis. Non potestis omnino, non potestis nomina integritatum  dare, et scelestas imminutiones efficere. Prouidete itaque, et ut arbiter arce habeat iustas consuetudines suas [c 1Kb] ; et quod benemeritis impendimus, incorrupto munere consequantur.



EPISTOLA XI. SERuATO DUCI RHETIARUM THEODORICUS REX. Imperat ut mancipia a Breonibus militibus ablata, Maniario curet sine mora ulla restitui.

Decet te honorem quem geris nomine, moribus exhibere; ut per prouinciam cui presides nullam fieri uiolentiam patiaris; sed totum cogatur ad iustum, unde nostrum floret imperium. Quapropter Maniarii [mss., Moniarii] supplicatione commoti, presentibus te affamur oraculis; ut si reuera mancipia eius Breones irrationabiliter cognoueris abstulisse,  qui militaribus officiis assueti [d 1Kb] , ciuilitatem premere dicuntur armati; et ob hoc iustitie parere despiciunt, quoniam ad bella Martia semper intendunt, dum nescio quo pacto assidue dimicantibus, difficile est morum custodire mensuram. Quapropter omni proteruia remota, que de presumptione potest uirtutis assumi, postulata facies sine intermissione restitui: ne per dilationis incommoda, eorum uideatur supplex odisse uictoriam.



EPISTOLA XII. EUGENITI uIRO ILLUSTRI MAGISTRO OFFICIORUM THEODORICUS REX. Confert illi post administratam laudabiliter questuram, magisteriam dignitatem, et hortatur eum ad meliora promerenda.

 Pompa meritorum est regale iudicium, quia nescimus ista, nisi dignis impendere. Et quanquam potestati nostre, Deo fauente, subiaceat omne quod uolumus, uoluntatem tamen nostram de ratione metimur; ut illud magis estimemur elegisse, quod cunctos dignum est approbare. Hinc est quod te litterati dogmatis studia laudabiliter exsequentem, pridem ad questure culmen elegimus, ut honesti laboris tui fieret premium dignitas litterarum. Quid enim  aduocationis officio [a 1Kb] , si pure impendatur, ornatius, quod [1 1Kb] peregrinum negotium ad suas molestias trahit, ut laboribus subueniat alienis? In hoc campo exercitatus cursu meritorum, ad palmam nostri iudicii peruenisti. Nec tamen benignitas nostra una remuneratione contenta, honorem geminat, augmenta procurat; et eo studio dona reparat, quasi debeat omne quod prestat. Sume igitur magisterie infulas dignitatis, usurus omnibus priuilegiis que tuos habuisse constiterit decessores. Atque ideo tanto iudicio letare suscepto, qui pro labore honoris tui, honorem alterum accipere meruisti. Quid enim de priore senserimus premio, secunde dignitatis declaramus augmento. Nati sunt fasces ex fascibus, et naturam retinentes fetus arborei pullulauerunt iterum  decenter abscisi. uerum te hec remuneratio satietate non expleat, nec det laboribus tuis ferias nostri laus inuenta iudicii. Desiderabilior quinimo sit honestas, cum peruenit ad premium; et tunc fiat gratius labores anxios fuisse perpessum, cum te fructum eorum intelligis inuenisse. Honores ergo quos sumis ex chartis, redde de meritis. Nosti enim bene, quo nobis studio placeatur, qui ab ipsius consilii penetralibus uenis. Meministi, quoties apud nos laudati sint innocentes, quoties bonis actibus reddidimus uicem. Ore tuo iudicia nostra loquebamur: exemplis talibus incitare. Esto innocentie templum [b 1Kb] , temperantie sacrarium, ara iustitie. Absit a iudiciariis mentibus aliquid profanum. Pio principi sub quodam sacerdotio seruiatur.



EPISTOLA XIII. SENATUI URBIS ROMAE THEODORICUS REX. Significat se ad magisterii munus Eugenitem subuexisse, qui maximis laudibus exornatur, quod questoris officium bene exercuerit.


Dignitas, Patres Conscripti, dum ad incognitum uenit, donum est; cum ad expertum, compensatio meritorum; quorum alter debitor iudicii, alter obnoxius est fauori. Hos enim estimatione subuehimus, alios gratia promouemus, et ad omnes indulgentie uias nostra se relaxat humanitas. Sed amoris uestri intuitu commonemur, quoties in uestrum cetum ducitur, qui de gloriosis uirtutibus estimatur. Quidquid enim humani generis floris est, habere curiam  decet [c 1Kb] ; que sicut arx decus est urbium, ita illa ornamentum  est ordinum ceterorum. Atque ideo Eugenitem illustrem uirum litterati dogmatis opinione fulgentem, magisterii honore subueximus; ut gereret nomine quam possidebat meritis dignitatem. Quis enim tot eius officiosos labores ignoret, 10 quos non uilitate mentis exercuit, sed patrocinii honore seruauit? Dedimus itaque personam tantis honoribus parem, ut alterutro decore fulgentes, mutua se gratia qualitatis ornarent. Hic est, qui nostro pridem lateri ueridicus questor adhesit, quem liuoris nebula nulla fuscauit, nec maleuolentie studio nocendi artes fellitis sensibus exquisiuit; sincero pectoris arcano puritati nostre paruit, et ad pietatem iussionum innocentiam suam prebuit. Animus enim dolosus non arbitrium sequitur imperantis, sed suas potius explicat  uoluntates. Habetis certe euidens nostrum in hac parte iudicium; ut post illius apicis culmen, ad alteram conscenderet dignitatem; nec passi sumus otiosum, quem merita non sinebant esse priuatum: sereni solis consuetudinibus estimandus, qui licet susceptum diem peragat, alterum tamen eadem gratia claritatis illuminat. Hunc ergo, P. C., tot meritis absolute relucentem fauor uester excipiat. Debetis enim bene gerentibus, ut eos laudis uestre comitetur assensus. Nam si equorum cursus hominum clamoribus incitatur, et insonantium manibus agitur, ut a mutis animalibus uelocitas appetatur, quantum inde homines stimulari posse credimus, quos ad laudis auiditatem natos singulariter inuenimus!



EPISTOLA XIu. FAUSTO PRAEFECTO PRAETORIO THEODORICUS REX. Precipit ut genus Tertiarum quod Cathaliensibus imperabatur, annis singulis persoluatur.


Libentes omnibus modis prebemus assensum, quoties [d 1Kb] uox est iusta poscentium: quia nec decet esse difficile beneficium, quod largitate non patitur detrimentum. Et ideo precelsa magnificentia tua, quod a Cathaliensibus inferebatur, genus tertiarum faciat annis singulis in tributaria summa persolui; nec post super hac parte patiantur supplices aliquam questionem. Quid enim interest quo nomine possessor inferat, dummodo sine imminutione quod debetur, exsoluat? Ita et illis suspectum Tertiarum nomen auferimus, et a nostra mansuetudine importunitates  competentium submouemus.



EPISTOLA Xu. FESTO uIRO ILLUSTRI ATQUE PATRICIO THEODORICUS REX. Illi commendat tuitionem domus patricii Agnelli ad Africam descendentis.


Gratum nobis est, quoties de magnitudinis tue meritis estimatio talis procedit, ut et infirmorum auxilium, et absentium credaris esse tuitio. Nam ideo et senator [ms., senatus] prior esse meruisti, ut te sequentibus pro iustitie contemplatione prestares. Unde fit ut bona nobis de te crescat opinio, gloriose actionis exemplo. Nulli enim propria res a discedente committitur, nisi de cuius bona conscientia iudicatur. Idcirco presenti iussione decernimus, ut domus patricii Agnelli ad Africam descendentis,  qui regnum petens alterius, nostris est utilitatibus seruiturus, saluis legibus tua tuitione ualletur: ne uiolentos cuiusquam impetus subtracta domini defensione patiatur. Peruie sunt enim semper iniuriis facultates absentium; et quodammodo uidetur occasio homines in delictum trahere, que non potest animum peruadentis de resultatione terrere. Ideoque celsitudo uestra, quam uotum pium est habere uicinam, erigat humiles, eripiat opprimendos; et, quod potestatibus rarum est, proficias cunctis, qui uniuersis celsior inueniris.



EPISTOLA XuI. IULIANO COMITI PATRIMONII THEODORICUS REX. Iubet discutiat causam Apulorum conductorum frumenti, qui conquesti fuerant frumenta sibi inimicorum subreptionibus concremata; et imperat  ut de reliquis prime indictionis habita moderatione detrahat.


Illud amplius nostris utilitatibus applicamus, quod misericordi humanitate concedimus. Regnantis enim facultas tunc fit ditior, cum remittit; et acquirit nobiles thesauros fame, neglecta uilitate pecunie. Hinc est quod consuetudinis nostre humanitate commoniti, opem fessis, manum porrigimus oneratis; ut pietatis nostre remedio surgant, qui fortune sue acerbitate corruerant. Dudum siquidem conductores Apuli deplorata nobis aditione conquesti sunt, frumenta sibi inimicorum subreptionibus concremata: postulantes ne cogantur ad integram prestationem, quibus commerciorum sunt commoda diminuta.  Quod nos pro ingenita humanitate considerandum esse iudicamus, ut quorum non possumus accusare desidiam [Accurs., desideria], releuandam potius estimemus fortunam. Inde enim constitutas pensiones inferri uolumus, unde constat subiectos commoda consecutos. Et ideo hanc causam sublimitatem tuam iubemus diligenter inquirere, ut quantum eos minus uendidisse constiterit, de reliquis prime indictionis habita moderatione detrahatis: ita tamen ut nulla fraus nostris beneficiis inferatur, ne aliqua negligentia reddaris obnoxius, qui semper nobis prouida intentione placuisti. 11 Quia sicut nos tangunt  supplicum damna, ita nobis eorum fructuosa debent esse compendia.



EPISTOLA XuII. UNIuERSIS GOTHIS ET ROMANIS DERTONAE CONSISTENTIBUS THEODORICUS REX. Precipit castrum circa eos positum, dum pace fruuntur, communiant, ac domos sibi in eo construant.

Publice utilitatis ratione commoniti , castrum iuxta uos positum precipimus communiri: [a 1Kb] quia res preliorum bene disponitur, quoties in pace tractatur. Munitio quippe tunc efficitur preualida, si diutina fuerit excogitatione roborata. Omnia subita probantur incauta, et male constructio loci tunc queritur, quando iam pericula formidantur. Adde quod animus ipse  non potest esse in audaciam pronus, qui diuersa fuerit cura sollicitus. Hanc merito expeditionem nominauere maiores, quia mens deuota preliis non debet aliis cogitationibus occupari. Quapropter amplectenda res est, que generalitatis consideratione precipitur: nec moram fas est incurrere iussionem, que deuotos maxime noscitur adiuuare. Et ideo presenti auctoritate decernimus, ut domos uobis in predicto castello alacriter construatis, reddentes animo nostro uicissitudinem rerum; ut sicut nos uestris utilitatibus profutura censemus, ita tempora nostra ornare uos pulcherrimis fabricis sentiamus. Tunc enim accidit ut et sumptus competentes nostris iam penatibus congregare uelitis, et habitatio uobis non sit ingrata, quam propria potest commendare constructio. Quale est, rogo, in laribus propriis  esse, cum durissimas mansiones hostis cogitur sustinere? Ille imbribus pateat, uos tecta defendant; illum inedia consumat, uos copia prouisa reficiat. Sic uobis tutissime constitutis hostis uester ante euentum certaminis fata patietur perditoris. Constat enim tempore necessitatis illum probari fortissimum uirum, qui se per multa non distrahit. Nam quis eum prouidentiam habuisse putet, si tunc ceperit fabricis operam dare, aut penum condere, cum oporteat bella tractare?



EPISTOLA XuIII. DOMITIANO ET UuILIAE THEODORICUS REX. Illis respondet quod debeant restitui predia a presumptoribus occupata, nisi aut contractus, aut prescriptio triginta annorum obuiet; et quod fratris percussor sit in exsilium deportandus.


Oportet uos colere et obseruare iustitiam, qui equitatem populis dicere suscepistis: quando non licet delinquere, qui alios creditur sub equitatis regula continere, ne fiat exemplum prauum, qui electus ad laudabile [ms., habile] cognoscitur institutum. Et ideo ad interrogationem uestram curauimus prebere responsum: ne per dubitationem possitis errare, nisi  uelitis excedere. Si Romanum predium  sine delegatoris cuiusquam pyctacio [ed. Niu. et Gam., petitione], presumptor barbarus occupauit, eum priori domino submota dilatione restituat. Quod si ante designatum tempus rem uidetur ingressus, quoniam prescriptio probatur obuiare tricennii, petitionem iubemus quiescere pulsatoris. Illa enim reduci in medium nolumus, que nostris temporibus presumpta damnamus: quia locus calumniandi non relinquitur, cum longi temporis obscuritas preteritur. De percussore tantummodo, non etiam peremptore fratris, quanquam omnium communi lege damnetur, solumque sit parricidium, quod totius tragediam reatus exsuperet: tamen humanitas nostra, que sibi etiam in sceleratis locum pietatis inquirit, presenti auctoritate definit,  ut huiusmodi portenta prouincie finibus abigantur [a 1Kb] . Nam quibus fuit exosa societas parentum [b 1Kb] , ciuium non merentur habere consortium, ne puri corporis iucunda serenitas nebulosis maculis polluatur.



EPISTOLA XIX. SATURNINO ET uERBUSIO uIRIS ILLUSTRIBUS SENATORIBUS THEODORICUS REX. Precipit ut quicunque Gothorum fiscum detrectauerit implere, eum ad redhibitionis equitatem compellant.

Fisci uolumus legale custodire compendium: quia nostra clementia rebus propriis uidetur esse contenta. Et sicut nullum grauare cupimus, ita debita nobis perdere non debemus. Indigentiam iuste fugimus, que suadet excessus: dum perniciosa res est in imperante tenuitas. Modus ubique laudandus est [c 1Kb] .  Nam cur aut uituperabilis negligentia in propriis defluat, aut aliena cupiditas turpis abradat? Et ideo uobis presenti iussione precipimus, ut Adriane ciuitatis curialium insinuatione suscepta, quicunque Gothorum fiscum detrectat implere, eum ad equitatem redhibitionis arctetis: ne tenuis de proprio cogatur exsoluere, quod constat idoneos indebite detinere. Hac scilicet ratione seruata, ut si quis contumacie uitio maluerit nostra iussa tardare, cum mulcta reddat, que debuit etiam non compulsus offerre; quatenus proteruo spiritu indecenter erecta, impunita iustis seculis non relinquatur audacia.



12 EPISTOLA XX. ALBINO ET ALBIENO uIRIS ILLUSTRIBUS ATQUE PATRICIIS THEODORICUS REX. Illos commonet ut in spectaculis patrocinium partis Prasini assumant, et ut de Hellandio et Thodoron, qui letitie publice aptior fuerit estimatus, ab illis Prasini pantomimus, confusione populi sublata, constituatur.


Licet inter gloriosas reipublice curas et regalium sollicitudinum salutiferos fluctus [ed., fructus] pars  minima uideatur, principem de spectaculis loqui: tamen pro amore reipub. Romane non pigebit has quoque cogitationes intrare: quia undecunque prestare possumus, dignum nostris sensibus estimamus; presertim cum beatitudo sit temporum, letitia populorum. Illud enim, propitiante Deo, labores nostros asserit, quod se otiosam generalitas esse cognoscit. Partis itaque Prasini insinuata petitione, comperimus  seditiones turbulentas a quibusdam scelestissimis incitari, et causam letitie publice ad furoris certamina prorupisse. Quod utique gaudii decoram non potest habere qualitatem, si [ms. Aud., ubi] pacem non meruerit possidere communem. Et ideo dignum est clementiam nostram has quoque  partes aspicere, ut ubique possit morum probitas elucere. Non enim inania uerborum popularium cogitamus, sed perniciose semen seditionis excludimus. Quapropter illustris magnitudo uestra presenti iussione commonita, patrocinium partis Prasini, quod gloriose recordationis pater uester [ed., noster] impendit, dignanter assumat. Putari enim non debet iniuria, populos regere ac gubernare Romanos. Nam si bonorum [Gr. et Cui., honorum] omnium causa pensetur, pro eorum utilitate delecti sunt, qui honores gloriosissimos accipere meruerunt. Conuocatis ergo spectatoribus, de Hellandio et Thodoron [ed., Theodoro], qui letitie publice aptior fuerit estimatus, populi confusione sublata [d 1Kb] , constituatur a uobis Prasini pantomimus: quatenus sumptum,  quem pro spectaculo ciuitatis impendimus, electis contulisse uideamur. Hanc partem musice discipline Mutam nominauere maiores, scilicet que ore clauso manibus loquitur, et quibusdam gesticulationibus facit intelligi, quod uix narrante lingua aut scripture textu possit agnosci.



EPISTOLA XXI. MAXIMIANO uIRO ILLUSTRI ET ANDREAE uIRO SENATORI THEODORICUS REX. Decernit ut discutiant, num pecunia fabricis Urbis deputata, tota fuerit absque fraude in eas expensa.

Prouocandi sumus affectuosis ciuium studiis ad augmenta ciuitatis: quia nemo potest diligere quod habitatores intelligit non amare. Unicuique patria sua carior est, dum supra omnia saluum fore queritur,  ubi ab ipsis cunabulis commoratur. Quapropter uotis paribus inuitemur ad dona; quatenus quod sponte tribuimus, duplicata gratia conferamus. Et ideo nulli graue sit, Romanis fabricis deputate pecunie reddere rationem, cum pura conscientia desideret se probari: quando fructum laboris sui capit, dum ad nos prospera de se peruenire cognoscit. Quocirca  presenti decernimus iussione, Romane ciuitatis fabricas uos debere discutere, si labor operis concordat expensis, uel si apud aliquem constet residere pecuniam, que non sit fabricis expensa, deputate rei reddat erogandam. Quibus rationibus euidenter expressis, ad nos instructionem fidelissimam destinate; ut iudicio nostro respondere uideamini, qui estis ad indaginem ueritatis electi. Nullum enim de largitate nostra fraudari uelle credimus, quando in tali negotio et de propriis facultatibus eum impendere posse iudicamus. Aues ipse per era uagantes proprios nidos amant; erratiles fere ad cubilia dumosa festinant; uoluptuosi pisces campos liquidos transeuntes, cauernas suas studiosa indagatione perquirunt; cunctaque animalia ibi se norunt  refugere, ubi longissima cupiunt etate constare. Quid iam de Roma debeamus dicere, quam fas est ab ipsis liberis plus amari?



EPISTOLA XXII. MARCELLO uIRO SENATORI ADuOCATO FISCI THEODORICUS REX. Illum ex aduocato priuato creat aduocatum fisci.

Solida laus est regie largitatis, quoties conueniunt indulta iudiciis; nec sibi audet casus ascribere, quod bone dispositionis librat examen: quia ubi aptantur officia meritis, nil debetur incertis. Non enim de rudibus sententiam ferimus, sed de probatissimis iudicamus. Polisti siquidem forensi cote multifarie predicatus ingenium; nutristi facundiam  exercitatione causarum; expertus es quam suaues fides afferat fructus, ut etiam ipsa conciliet corda regnantium. Hec in te speculator uirtutum noster sensus inspexit. His apud nos suffragiis placere meruisti, ut dignus existeres ad publicas causas, qui gessisti hactenus sub integritate priuatas. Sume igitur fisci nostri tuenda negotia, in utendis officii tui priuilegiis decessorum exempla secuturus. Ita ergo per medium iustitie tramitem moderatus incede; ut nec calumnia innocentes graues, nec iustis petitionibus retentatores exoneres [Iur., exhonores]. Illa 13 enim uera lucra iudicamus, que integritate suffragante percipimus. Non ergo quoties superes, sed quemadmodum uincas, inquiramus. Aequitatem nobis placiturus intende: non queras de potestate nostra,  sed potius de iure uictorias: quando laudabilius a parte fisci perditur, cum iustitia non habetur. Nam si dominus uincat, oppressionis inuidia est; equitas uero creditur, si supplicem superare contingat. Non ergo paruo periculo causas dicimus, quando tunc fama nostra proficit, cum se commoditas iniusta subducit. Quapropter fit interdum causa mala fisci, ut bonus princeps esse uideatur. Maiori quippe compendio perdimus, quam si nobis indebite uictoria suffragetur.



EPISTOLA XXIII. CAELIANO [Gr. et Cui., FELICIANO] ET AGAPITO uIRIS ILLUSTRIBUS ET PATRICIIS THEODORICUS REX. Hi iudices eliguntur ut litem patriciorum uirorum Festi et Symmachi contra patricium Paulinum dirimant.


Decet regalis apicis curam, generalitatis custodire concordiam: quoniam ad laudem regnantis trahitur, si ab omnibus pax ametur. Quid est enim quod nos melius predicet, quam quietus populus, concors senatus, totaque respub. morum nostrorum honestate uestita? Hinc est quod presenti iussione decernimus ut magnifici uiri atque patricii Festus atque Symmachus, contra illustrem et patricium Paulinum in iudicio uestro, quas se habere dicunt exerant actiones. Quibus pro legum ratione susceptis, et, si iuris ordo patitur, definitis; tunc patricius Paulinus, quidquid aduersum supra memoratos magnificos uiros se habere causatur, pari sorte depromat. Nec  tardari uolumus in eius quoque parte sententiam, dum uelimus omnia inter eos esse decisa; nichilque aliud relinqui, nisi quod debetur affectui. uidete ergo tanti iudicii arbitros uos electos; uidete exspectationem nostram, equabilem flagitare iustitiam: relaturi gratie uberrimum fructum, si presens disceptatio, quos dignos credidit, non impares probet esse. Debet enim de talibus uiris esse cura precipua, qui dare possunt minoribus euidenter exempla. Nam qui inter pares summos uiros litem negligit absoluendam [ed., abolendam], hoc imitari reliquos sine dubitatione permittit.



EPISTOLA XXIu. UNIuERSIS GOTHIS THEODORICUS REX. Indicat se per Nandium Saionem illos admonendos curasse, ut ad expeditionem Gallicanam uIII calendar. Iuliar., rebus omnibus necessariis sufficienter instructi, properent, et seniores iunioribus exemplo sint.


Innotescenda sunt magis Gothis quam suadenda certamina, quia bellicose stirpi est gaudium comprobari. Laborem quippe non refugit, qui uirtutis gloriam concupiscit. Et ideo, iuuante Deo, quo auctore omnia prosperantur, pro communi utilitate exercitum ad Gallias constituimus destinare; ut simul et uos prouectus occasionem habere possitis, et nos que prestitimus, meritis contulisse uideamur. Latet enim sub otio laudabilis fortitudo; et dum se probandi non habet spatium, occulta est lux tota meritorum. Atque ideo per Nandium Saionem nostrum  admonendum curauimus, ut ad expeditionem, in Dei nomine, more solito, armis, equis, rebusque omnibus necessariis sufficienter instructi, octauo die cal. Iuliarum proxime ueniente, modis omnibus, Deo fauente, moueatis; quatenus et parentum uestrorum in uobis ostendatis inesse uirtutem, et nostram peragatis feliciter iussionem. Producite iuuenes uestros in Martiam disciplinam. Sub uobis uideant, quod posteris referre contendant. Nam quod in iuuentute non discitur, in matura etate nescitur. Accipitres ipsi, quorum uictus semper ex preda est, fetus suos nouitate marcentes nidis proturbant, ne molli otio consuescant; alis uerberant immorantes, cogunt pullos teneros ad uolatum; ut tales debeant existere, de quibus possit pietas materna  presumere. uos autem, quos et natura erigit, et amor opinionis exacuit, studete tales filios relinquere, quales uos patres uestros constat habuisse.



EPISTOLA XXu. SABINIANO uIRO SENATORI THEODORICUS REX. Iubet portum Lucini et portus iunctos reparari, eorumque diligentiorem inposterum curam haberi.

Nil prodest initia rei solidare, si ualebit presumptio ordinata destruere. Illa sunt enim robusta, illa diuturna, que prudentia incipit et cura custodit. Atque ideo maior [ed., non minor] in conseruandis rebus quam in inueniendis adhibenda cautela est: quia de initiis predicatio debetur inuento, de custoditis autem acquiritur laudata perfectio. Dudum siquidem propter Romane menia ciuitatis, ubi studium  nobis semper impendere infatigabilis ambitus erit, portum Lucini deputatis redditibus reparari iussio nostra constituit; ut uiginti quinque millia tegularum annua illatione prestentur; simul etiam portubus iunctis, qui ad illa loca antiquitus [mss., antiquitate] pertinebant, et nunc diuersorum usurpatione suggeruntur inuasi. Cuncta ergo ad statutam prestationem facies sine dilatione reuocari: quia licet nostra iussa pro sua reuerentia in nullo uiolanda sint, ea tamen custodiri uolumus maxime, que Urbis faciem uidentur ornare. Quis enim dubitet, fabricarum miracula hac prouisione seruata, et pendenti saxo formatas [mss., tornatas] cameras tegularum tegmine custoditas? Ut antiqui principes nobis merito debeant suas laudes, quorum fabricis  dedimus longissimam iuuentutem [a 3Kb] ; ut pristina nouitate reluceant, que iam fuerant ueternosa senectute fuscata.



EPISTOLA XXuI. FAUSTO PRAEFECTO PRAETORIO THEODORICUS REX. Statuit ut que dudum Ecclesie uersille antistitis prestitit, ualeant in perpetuum, et extraordinaria tributa, que a temporibus Cassiodori sunt soluta, non sentiat: uult tamen ea que Ecclesie postea collata sunt bona, oneri solutionis subiaceant.

Nefas est apud eos fidem beneficii prioris imminui,  quibus alia conuenit a nostra sepius largitate prestari. Sed sicut que semel annuimus rescindi in perpetuum non merentur, sic qui largitatem nostram moderatis precibus impetrarunt, nostrorum terminos prestitorum immodica non debent presumptione transcendere. Unde quia religiosi studii reuerentia commonemur, ut que dudum Ecclesie uiri uenerabilis uersille antistitis prestitimus, ualere in perpetuum censeamus; nunc quoque illustrem magnificentiam tuam duximus admonendam, quatenus superindictorum onera titulorum [id est, extraordinariorum tributorum], prefata Ecclesia in ea summa non sentiat, que usque a magnifici uiri Cassiodori patricii, pura nobis fide et integritate comperti, temporibus est soluta. Ea uero que a tempore beneficii ad Ecclesiam  uestram ab aliquibus est translata possessio [mss. Gr. et Cui., professio], commune cum uniuersis possessionibus [Gr. et Cui., possessoribus] onus solutionis agnoscat, et illius subiaceat functioni, cuius nacta est iura dominii. Alioqui grata nobis augmenta eorum esse non possunt, qui fisci damno proficiunt. Sufficiat possessori compendium pensionis. Tributa sunt purpure, non lacerne. Lucrum cum inuidia periculum est; quanto melius omnia moderata gerere, que nullus audeat accusare!



EPISTOLA XXuII. SPECIOSO THEODORICUS REX. Indicat populum partis Prasini, dum ad curiam uenirent, insidias a Theodorico patricio et Importuno consule pertulisse [b 1Kb] , ita ut unus occisus fuerit; iubetque predictos uiros illustres moneat, ut instructas personas ad iudicium Celiani et Agapiti mittant, qui hanc causam legibus dirimant.


Si exterarum gentium mores sub lege moderamur; si iuri Romano seruit quidquid sociatur Italie; quanto magis decet ipsam ciuilitatis sedem legum reuerentiam plus habere, ut per moderationis exemplum luceat gratia dignitatum? Ubi enim queratur modestus animus, si fedent uiolenta patricios! Populi itaque nobis partis Prasini petitione suggeritur, dum ad nostrum disponerent comitatum uenire, remedia  consueta poscentes, se truculentas insidias a patricio Theodorico [ms. Rem., Theodoro] et Importuno uiro illustri consule pertulisse, ita ut unus eorum defleatur exstinctus. Quod nos, si ita est, pro facti sui acerbitate commouit, ut innoxiam plebem furor persequeretur armatus, quam fouere ciuicus debuisset affectus. Sed quia conditio minorum regnantis equabiliter implorat auxilium, supra memoratos illustres admoneri presenti iussione censemus, ut ad Celiani atque Agapiti illustrium uirorum adeque iudicium instructas destinare non differant, te instante, personas; quatenus legibus examinata cognitio, eorum sententia terminetur. Sed ne forsitan magnificos uiros loquacitas popularis offenderit, presumptionis huius habenda discretio est. Teneatur  ad culpam quisquis transeunti reuerentissimo senatori iniuriam proteruus inflixit, si male optauit, cum bene loqui debuit. Mores autem graues in spectaculis quis requirat? Ad Circum nesciunt conuenire Catones. Quidquid illic gaudenti populo dicitur, iniuria non putatur. Locus est qui defendit excessum. Quorum garrulitas si patienter accipitur, ipsos quoque principes ornare monstratur. Respondeant nobis certe qui talibus studiis occupantur, si tranquillos optant aduersarios suos; certe uolunt eos esse uictores, quando ad iniurias tunc prosiliunt, cum se superatos turpiter erubescunt. Unde ergo irasci uolunt, quod sine dubio se optasse cognoscunt?



EPISTOLA XXuIII. UNIuERSIS GOTHIS ET ROMANIS THEODORICUS REX. Hac epistola sancit, ut si quis cuiuslibet generis saxa in agris suis iacentia muris profutura habuerit, libens ad instaurationem urbium impendat.


Digna est constructio ciuitatis, in qua se commendat cura regalis: quia laus est temporum 15 reparatio urbium uetustarum: in quibus et ornatus pacis acquiritur, et bellorum necessitas precauetur. Ideoque presenti iussione profutura sancimus, ut si quis cuiuslibet generis saxa, in agris suis iacentia [ms. Aud., iacentibus], muris habuerit profutura, libens animo sine aliqua dilatione concedat. Qui tunc uerius possidebit, cum hec ciuitatis sue utilitati indulserit. Quid enim est gratius quam uidere crescere publicum decus, ubi omnium utilitas in generalitate concluditur? Et licet prestentur uilia, ad auctores suos magna sunt commoditate reditura. Datur enim  plerumque, quod maiori utilitate recipitur. Et frequenter homo lucra sua complectitur, cum necessario pro temporis qualitate largitur.



EPISTOLA XXIX. UNIuERSIS LUCRISTANIS SUPER SONTIUM CONSTITUTIS THEODORICUS REX. Iubet ut terrarum spatia que ueredis antea licuerant mutationibus suis, a possessore uindicata curent restitui.

Non dubium est ad utilitatem reipub. cursus custodiam pertinere, per quem nostris ordinationibus  celerrimus prestatur effectus. Et ideo, uelut necessarie rei, maior adhibenda cautela est, ut qui ad continuos excursus constituti sunt, turpi macie non tabescant: ne ieiuna tenuitas laboribus preuenta succumbat, et incipiat iter fieri morosum, quod ad celeritatem constat esse inuentum [a 1Kb] . Quapropter deuotio uestra, presenti iussione commonita, terrarum spatia que ueredis  antea licuerant mutationibus suis [b 1Kb] , a possessore uindicata restituat; ut nec illis paruo spatio inducantur [ms. indicantur] damna, et istis recuperata sufficiant.



EPISTOLA XXX. SENATUI URBIS ROMAE THEODORICUS REX Queritur apud illos quod seruilis furor armatus tempore spectaculorum persecutus sit innoxios, et sancit, ut si cuiuspiam senatoris famulus in ingenui cede fuerit uersatus, eum tradat herus legibus puniendum. Quod si reum iudicibus sistere distulerit, nouerit se decem librarum auri dispendio mulctandum.


Animum nostrum, Patres Conscripti, reipub. curis calentem, et diuersarum gentium consilia perscrutantem, pulsauit sepius querela populorum, orta quidem ex causis leuibus, sed graues eructauit excessus. Deplorat enim pro spectaculorum uoluptate ad discriminis se ultima peruenisse; ut legum ratione calcata, desperate persequeretur innoxios seruilis furor armatus; et quod illis humanitas nostra letitie causa prestitit, in tristitiam audacia plectenda conuertit. Quod nos clementie nostre solita prouisione comprimimus, ne paulatim sinendo, grauiorem uindicare cogamur offensam. Benigni quippe principis  est non tam delicta uelle punire, quam tollere: ne aut acriter uindicando, estimetur nimius; aut leuiter agendo, putetur improuidus. Atque ideo presenti definitione sancimus, ut si cuiuspiam senatoris famulus in ingenui cede fuerit fortasse uersatus, eum tradat legibus impetitum; ut facti qualitate discussa, proferatur iure ualitura sententia. Si uero tanti facinoris reum mala fide dominus iudiciis presentare distulerit, nouerit se decem librarum auri dispendio uulnerandum, et nostre ingratitudinis [id est indignationis], quod multo grauius est, pericula subiturum. Sed ut honestatem omnium par libra componeret, et ciuilitatis [mss. et ed. Accurs., ciuitatis] gratia reductis moribus conueniret, ad populum quoque precepta nostra direximus, que uobis reserari  libenter amplectimur; ut alterutra iussione pensata resarciatur ciuibus scissa concordia. Proinde nullum a spectaculorum gaudio remouemus, sed seditionis semina radicitus amputamus. Intersit igitur inter splendorem uestrum moresque mediocres: refugite tales familiares, qui sint iniuriarum ministri: qui honori uestro nitantur ascribere, quod delinquunt, et dum leuitates suas asserere  cupiunt, uestram reuerentiam implicare contendunt. uos enim, quos semper grauitas decet, nolite truculenter insequi inania uerba populorum. Si quid est  forte, quod penam mereatur admissum, in prefecti Urbis notitiam deferatur; ut culpa legibus, non per presumptam cerceatur iniuriam. Quid enim discrepat a peccante, qui se per excessum nititur uindicare? Impenitenda est ultio de ciue, que de legibus uenit; et excellenter uidetur de pulsato triumphasse, qui uictor pronuntiatur a iudice. Inter ipsos quoque aduersarios, ut scitis, non erant prius armata certamina, sed pugnis se quamlibet feruida lacessebat intentio; unde et pugna nomen accepit [a 6Kb] . Postea Belus [b 119Kb] ferreum gladium primus produxit, a quo et bellum placuit nominari. Consilium atrox, crudele presidium, ferina concertatio. Nam et si datum illi est prius inermem facile uincere, tamen crimini applicandum est, quod inde posteritas potuit interire.  Non permittatis ergo a famulis uestris fieri in ciuibus quod adhuc debet in hostibus accusari.



16 EPISTOLA XXXI. POPULO ROMANO THEODORICUS REX. Edicit ut si quis ex populo atroces iniurias in quempiam senatorum protulerit, nouerit se a prefecto Urbis pro qualitate facti plectendum; et precipit ut pantomimi prefinitis locis artes suas exerceant.

Spectacula uoluptatum, letitiam uolumus esse populorum; nec erigere debet motus irarum, quod ad remissionem animi constat inuentum. Ideo enim tot expensarum onus subimus, ut conuentus uester non sit seditionis strepitus, sed pacis ornatus. Mores peregrinos abiicite; Romana sit uox plebis, quam delectet audiri. Conuicia nec gaudium pariunt, nec de letitia procreantur. Hoc fuit certe, quod culpabatis  in exteros. Nolite modo uitia turbulenta contrahere, que uidetis alios abiecisse. Atque ideo edictali programmate definimus , ut si atroces iniurias in quempiam senatorum uox iniusta presumpserit, nouerit se a prefecto Urbis legibus audiendum; ut pro facti qualitate discussa, excipiat promulgatam iure sententiam. uerum ut omne semen discordie funditus amputetur, prefinitis locis pantomimos artes suas exercere precipimus; quod uos poterit instruere ad prefectum Urbis data preceptio. Tantum est, ut animis compositis peragatis letitiam ciuitatis. Nihil est enim, quod studiosius uos seruare cupimus quam uestrorum [ed. Niu., uirorum] ueterum disciplinam; ut quod ab antiquis laudabile semper habuistis, sub nobis potius augeatis. Soletis  enim era ipsa mellifluis implere clamoribus [c 1Kb] , et uno sono dicere, quod ipsas quoque belluas delectet audire; profertis uoces organo dulciores; et ita sub  quadam harmonia cithare concauum theatrum per uos resonat, ut tonos possit quilibet credere [subaudi, potius] quam clamores. Nunquid inter ista rixe decent, aut inflammata contentio? Abiicite furores, leti, iram gaudentes excludite. Taliter enim animi aliorum temperari possunt, cum uestri fauores [ed. Niu., fautores] suauiter audiuntur.



EPISTOLA XXXII. AGAPITO [d 1Kb] uIRO ILLUSTRI PRAEFECTO URBIS THEODORICUS REX. Illum monet se scripsisse ad senatum et ad populum, iubetque ut si a quoquam irrogata fuerit iniuria senatori, confestim ille legum seueritate plectatur; si uero senator quemquam ingenuum nefaria cede uexauerit, statim mulctam excipiat. Decernit preterea ut Helladius habeat equalitatem menstrui cum ceteris pantomimis.


Eximie Urbis presulem, pacis conuenit esse custodem. Nam a quo melius moderatio debet sperari, quam cui potuit Roma committi? Illa enim mater omnium dignitatum uiros sibi gaudet presidere uirtutum. Et ideo honori tuo debes animos exequare, ut quod nostris adeptus es beneficiis, tuis meritis inuenisse credaris. Circumspicere te decet, ne qua in spectaculis seditionum causa nascatur, quia tuum preconium est populus quietus. Sit insultandi consuetudo moderata, ut nec libertati pereat honesta licentia, nec desit moribus disciplina. Quocirca sicut nostris oraculis et amplissimum ordinem docuimus, et plebem decreuimus admoneri, hoc tuam quoque magnitudinem obseruare censemus; ut si a quoquam  irrogata fuerit iniuria senatori, confestim loquax temeritas legum seueritate plectatur. Si uero senator, ciuilitatis immemor, quemquam ingenuum nefaria fecerit cede uexari, protinus relatione transmissa perennitatis nostre mulctam perculsus excipiat. Meminerint enim cuncti sic spectaculorum studia partesque diuidere, ut in patria debeant esse concordes; nec ad hoc uoluptatum sibi exhiberi certamina, ut exinde hostilis ira feruescat. uerum, ne posthac ulla possit iterum furiosa contentio prouenire, Helladius de medio, uoluptatem populis prestaturus, intreat: habiturus equalitatem menstrui cum ceteris partium pantomimis [Niu et Gam., Gr. et Cui., Prasini pantominus]. Illud etiam, quod crebras inter eos seditiones exagitat, presenti iussione  definimus, ut amatores Helladii, quem de medio saltare precepimus, sine utriusque partis studio, spectandi eis, ubi delegerint, libera sit facultas. Si uero  eorum lubrica uoluntas in unius coloris fauorem migrauerit, studia sua populus tam in circo quam theatro habeat pro parte quam diligit; ut is qui presumpserit uetita, ipse iudicetur quesiisse discordiam.



EPISTOLA XXXIII. AGAPITO uIRO ILLUSTRI PRAEFECTO URBIS THEODORICUS REX. Presenti ordinatione decernit ut pantomimo ab Albino et Albieno electo solitum menstruum partis Prasini sine imminutione tribuat.

Nescit serenitatis nostre semel prolatum titubare iudicium; nec quod prouida dispositione constituit, cuiusquam occasionis subreptione mutare [alii, mutauit]. Dudum siquidem ad Albinum atque Albienum patricios uiros precepta nos dedisse retinemus, ut pantomimum Prasini partis eligerent, qui prestantius  spectaculis conueniret. Quod nobis factum sua relatione reserarunt. Et ideo nunc presenti auctoritate decernimus, ut quem a supra memoratis magnificis uiris electum esse constiterit, ei solitum menstruum partis Prasini sine imminutione tribuatis; ut quod 17 nostra prouisio confusionis [mss., compulsionis] tollende causa constituit, non fiat seditionis occasio, sed quietis.



EPISTOLA XXXIu. FAUSTO PRAEFECTO PRAETORIO THEODORICUS REX. Iubet ut per singula loca maritima commoneat ne quisquam presumat peregrinas naues ante frumentis onerare quam prouincie quod necessarium fuerit retinuerint.

Copia frumentorum prouincie debet primum prodesse  cui nascitur: quia iustius est ut incolis propria fecunditas seruiat, quam peregrinis commerciis studiose cupiditatis exhauriat. Alienis siquidem partibus debet impendi quod superest, et tunc de exteris cogitandum, cum se ratio proprie necessitatis expleuerit. Atque ideo illustris magnificentia tua per loca singula, qui curam uidentur habere littorum, faciat commoneri, ut non ante quispiam peregrinas naues frumentis oneret ad aliena littora transituras, quam expense publice ad optatam possint copiam peruenire.



EPISTOLA XXXu. FAUSTO PRAEFECTO PRAETORIO THEODORICUS REX. Significat se nonnichil commoueri quod frumenta publica, que de Calabro atque Apulo littoribus per cancellarium estatis tempore consueuerant deportari, autumno adiecta nondum fuissent; et precipit ut hoc celerrima curet emendatione corrigi.


Cum siccitas presentis anni, que localiter certis solet deseuire temporibus, terrenis uisceribus nimio calore duratis, abortiuos messium fetus non tam edidit, quam imperfecta ubertate proiecit, maiori nunc studio querenda sunt que etiam in abundantia expeti consueuerunt. Et ideo frumenta publica que de Calabro atque Apulo littoribus per cancellarium uestrum estatis tempore consueuerant destinari, nec autumno uenisse modis omnibus permouemur: cum  solis reflexus australia signa discurrens, nature ordinem modificat [ed., ordine modificatus], tumultuosas procellas eris permistione resuscitat; quod ab ipsis quoque mensibus datur intelligi, quando ex numero imbrium futurorum competenter nomina [a 1Kb] susceperunt. Que ergo talis mora, ut in tantis tranquillitatibus uelocia necdum fuerint destinata nauigia, cum stellarum non mergentium lucidum sidus tendi carbasa festinanter inuitet, et eris sereni fides properantium nequeat uota terrere? Aut forte incumbente Austro, remigiisque iuuantibus meatus nauium echeneis [b 17Kb] morsus inter undas liquidas alligauit; aut Indici maris conche simili potentia labiis suis nauium dorsa fixerunt; quarum quietus tactus plus dicitur retinere quam exagitata possint elementa compellere  [mss. et Ac., complere]. Stat pigra ratis tumentibus alata uelis, et cursum non habet, cui uentus arridet; sine anchoris figitur, sine rudentibus alligatur; et tam parua animatia plus resistunt quam tot auxilia prosperitatis impellunt. Ita cum subiecta unda precipitet cursum, supra maris tergum nauigium stare constat infixum; miroque modo natantia inconcusse retinentur, dum innumeris motibus unda rapiatur. Sed ut dicamus aliam piscis naturam, forte naute predictarum nauium torpedinis tactu segnissime torpuerunt: a qua tantum infigentium dextre pregrauantur, ut per hastam qua fuerit uulnerata, ita manum percutientis inficiat, quatenus uiue substantie pars sine sensu aliquo immobilis obstupescat. Credo talia incurrerunt, qui se mouere non possunt.  Sed echeneis illis impedimentosa uenalitas est; concharum morsus, insatiata cupiditas; torpedo, fraudulenta simulatio. Ipsi enim studio prauo faciunt moras, ut occasiones incurrere uideantur aduersas. Quod magnitudo tua, cui specialiter conuenit cogitare de talibus, celerrima faciat emendatione recorrigi: ne inopia non tam a sterilitate temporis quam a negligentia matre nata esse uideatur.



EPISTOLA XXXuI. THERIOLO uIRO SENATORI THEODORICUS REX. Iubet illum in Pedonensi ciuitate Benedicti locum suscipere, et eiusdem filios ciuili tuitione uallare.

Utilitas personarum bonarum debet successione renouari, ne defectu seruientium patiatur aliquod res suspensa dispendium. Et ideo locum te iubemus  quondam Benedicti in Pedonensi ciuitate ex nostra auctoritate suscipere, ut omnia uigilanti ordinatione procurans, nostre gratie merearis augmenta. Debes enim aduertere quam uicissitudinem reddere studeamus uiuis, qui mortuorum fidem non possumus obliuisci. Illud etiam pietatis nostre consuetudine commonemur, ut quoniam deuotorum nobis memoria, probata non deficit, antefati Benedicti quondam filios, qui sincera nobis cognoscitur deuotione paruisse, ciuili facias tuitione uallari; quatenus defensionis presentis commodo subleuati, securitatem sibi gaudeant  paterna seruitia contulisse. Prosit ergo generi, quod potuit unius deuotione prestari: quia maiora nos decet tribuere, quam uideamur a seruientibus accepisse. Hic [Niu., Hec] equalitas equitas non est, sed pars nostra iustissime pensat, cum reddendo plus fuerit onerata.



EPISTOLA XXXuII. CRISPIANO THEODORICUS REX. Illum ab exsilio reuocat, si reuera in adulterio deprehensum occiderit, et iubet ut pecunia Agnello fideiussori Crispiani a uicario 18 urbis uel eius officio extorta restituatur; illique Candacis tuitionem contra quoslibet impetus prestat.

Quamuis homicidii facinus primus detestetur auditus, et cruentam manum oculi refugiant iudicantum;  quia procliuior ad misericordiam uia bonis mentibus semper patet, tamen iustitie consideratione librandum est, qua cuique fiat iniuria nefarium scelus, quod noua infelicitate fortune commissum est: tunc erit detestatio cunctorum, si se seruet innoxium. Quis enim ferat hominem ad leges trahere, qui matrimonii nisus est iura uiolare? Feris insitum est copulam suam extrema concertatione defendere: dum omnibus est animantibus inimicum, quod naturali lege damnatur. uidemus tauros feminas suas cornuali concertatione defendere; arietes pro suis ouibus capitaliter inseuire; equos adiunctas sibi feminas colaphis ac morsibus uindicare. Ita pro copulatis sibi animas ponunt, qui uerecundia non mouentur. Homo autem quemadmodum patiatur adulterium  inultum relinquere [a 1Kb] , quod ad eternum suum dedecus cognoscitur omisisse [ed. Niu. et Gam., commisisse]? Et ideo si oblate petitionis minime sis ueritate fraudabilis [ed., ueritate fraudaris], et genialis thori maculam deprehensi adulterii sanguine diluisti, nec sub pretextu cruente mentis causam pudoris intendis, ab exsilio quod tibi constat inflictum, te precipimus alienum: quoniam pro amore pudicitie porrigere ferrum maritis, non est leges calcare, sed condere. Ita tamen, ut si legitimus exstiterit accusator, de facti tui qualitate te noueris audiendum; ut si innoxios peremisti, crimen publica districtione resecetur. Si male initos complexus adulterorum morte diuisisti, estimetur potius uindicta quam culpa. Si quis autem tibi calumniantium damna generauit, et Agnello, ut asseris, fideiussori tuo a uicario  uel eius officio extortam constiterit fuisse pecuniam; nostra iussione conuentus (Accurs., conuictus], secundum leges ablata restituat. Nolumus enim ea in cuiusquam predam cadere, que nostra uisa est sententia liberare. Pari modo contra inciuilium impetus Candacis tibi tuitionem sub equabili defensione  prestamus; ut nec legibus te subtrahat, nec iterum contra iura publica laborare permittat.



EPISTOLA XXXuIII. COIONI [alii, COINONI, alii, BAIONI] uIRO SENATORI THEODORICUS REX. Precipit ut bona uiriliani nepotis, que non modo non ampliandi, sed etiam minuendi studio detinebat, quamprimum restituat.

Non est beneficium, quod prestatur inuitis: nec cuiquam uidetur utile, quod aduersa uoluntate conceditur. Unde spectabilitas tua uiriliani [ed., Hilarii] adolescentis nepotis tui cognoscat nos querelis grauibus expetitos, quod res patris eius, non meliorandi causa, sed deteriorandi uoto detineas. Quapropter  quidquid ex iure memorato te retentare cognoscis, sine aliqua dilatione restitue, ut res parentum propria uoluntate disponat: quia et nobis congrua uidetur esse persona, qui assumpta domini libertate proficiat. Pullos suos audaces aquile tandiu procurato cibo nutriunt, donec paulatim a molli pluma recedentes, adulta etate pennescant: quibus ut constiterit firmus uolatus, nouellos ungues in predam teneram consuescunt; nec indigent alieno labore uiuere, quos potest captio propria satiare. Sic iuuenes nostri, qui ad exercitum probantur idonei, indignum est ut ad uitam suam disponendam dicantur infirmi; et putentur domum suam non regere, qui creduntur bella posse tractare. Gothis etatem legitimam uirtus facit; et qui ualet hostem confodere, ab omni se iam debet uitio uindicare.



EPISTOLA XXXIX. FESTO uIRO ILLUSTRI PATRICIO THEODORICUS REX. Scribit Filagrium rogasse ut ad lares proprios reuerteretur, filiosque fratris sui Romam studiorum causa misisse, et illum iubet eos sic in Urbe constituere, ut eis non liceat inde ante discedere quam secunda decernat iussione.


Rationabiles petitiones supplicum libenter amplectimur, qui etiam non rogati iusta cogitamus. Quid est enim dignius quod die noctuque assidua deliberatione uoluamus, nisi ut rempub. nostram sicut arma protegunt, equitas quoque inuiolata custodiat? Spectabilis itaque Filagrius in Syracusana ciuitate consistens, palatii nostri longa obseruatione dilatus, reuerti se ad lares proprios supplicauit, qui studiorum causa fratris filios ad Romanam exhibuit ciuitatem.  Quos illustris magnificentia tua ex nostra continens iussione, in supradicta Urbe constituat; nec illis liceat ante discedere, nisi hoc secunda decernamus iterum iussione [b 115Kb] . Ita enim et illis ingenii prouectus acquiritur, et nostre utilitatis ratio custoditur. Non ergo sibi impositum putet, quod debuit esse uotiuum. Nulli sit ingrata Roma que [c 2Kb] dici non potest  aliena. Illa eloquentie fecunda mater; illa uirtutum omnium latissimum templum: sentiatur plane quod clarum est. Non enim sine gratia creditur, cui habitatio tanta prestatur: quibus mora potest esse proficua, dum interdum expedit patriam negligere, ut sapientiam quis possit acquirere. Ulysses Ithacus nisi hoc fecisset, in laribus [Ac., laboribus] propriis [a 1Kb] forsitan latuisset; cuius sapientiam hinc maxime Homeri nobile carmen asseruit, quod multas ciuitates et populos circuiuit: dum illi prudentiores sunt semper habiti, qui multorum hominum conuersationibus probantur eruditi. Natura siquidem humana sicut duris laboribus instruitur, ita per otia torpentia fatuatur.



EPISTOLA XL. ASSUIN. [ed. Accurs., ASSIO. D. Gr. et Cui., ASSUM.] uIRO ILLUSTRI COMITI THEODORICUS REX. Iubet ut arma necessaria Salonitanis militibus, antequam ad bellum proficiscantur, procuret.


Ordinatio nostra non debet per moram impediri, ne quod salubriter constat esse dispositum, per tarditatis uitium incurrat obstaculum. Et ideo ante distribuenda sunt arma quam possit flagitare necessitas; ut cum ea tempus exegerit, paratiores ad imperata sufficiant. Ars enim bellandi, si non preluditur, cum necessaria fuerit non habetur. Proinde illustris sublimitas tua Salonitanis militibus, ut cuique se expediendi facultas obtulerit, pro nostra iussione arma necessaria procurabit: quia fida reipub. salus  est defensor armatus. Discat miles in otio quod perficere [ed., proficere] possit in bello. Animos subito ad arma non erigunt, nisi qui se ad ipsa idoneos, premissa exercitatione, confidunt. Gestiunt uituli certamina, que impleant etate robusta; catuli in nouellis uenationibus ludunt. Focos ipsos comprehendere uirgultis teneris inchoamus; ceterum si robora primis scintillis adhibeas, igniculum opprimis, quem fouere contendis. Sic animi hominum, nisi prius leniter fuerint imbuti, ad hoc quod tendis, idonei nequeunt reperiri. Primordia cuncta pauida sunt; et  aliter timiditas non tollitur, nisi cum rebus necessariis nouitas abrogatur.



EPISTOLA XLI. AGAPITO uIRO ILLUSTRI PRAEFECTO URBIS THEODORICUS REX. Precipit ut Faustum adultum, filium illustris Fausti, inter referendos curie annumeret.

Precipua uestri ordinis cura cautiora nos facit proferre iudicia; et admittendum reuerendo cetui, examinare cogit sollicitius honor senatus, quem non solum uolumus numero augeri ciuium, sed ornari maxima luce meritorum. Recipiat [mss. et Ac., Reiiciat] alius ordo forte mediocres; senatus respuit eximie non probatos. Quapropter unde melius nobilitati collegam querimus, quam de uena nobilium [b 2Kb] , qui  se promittat abhorrere moribus, quam refugit sanguine, uilitatem? Atque ideo illustris magnificentia tua Fausto adulto, filio illustris Fausti, decernat attribui, que circa referendos curie priscus ordo designauit [alii, dictauit]. Hec enim precipientes nichil imminuimus sacro ordini de solita auctoritate iudicii: quando gloria maior est dignitatis spectare sententiam procerum, post regale iudicium. Ornatus enim ipsorum est, si que solent illi deligere, nos iubemus; et si quod ab illis quotidie petitur, nos magnopere postulemus.



EPISTOLA XLII. ARTEMIDORO uIRO ILLUSTRI PRAEFECTO URBIS THEODORICUS REX. Illi confertur prefectura Urbis, et summis laudibus exornatur.


Remuneratio meritorum iustum dominantis prodit imperium: apud quem perire nescit, quod quempiam laborasse contigerit. Nam si inopinata tribuimus, quemadmodum negare possumus quod debemus? In tutum apud nos omnis reponit deuotio, quod meretur; et duplicem fructum metit, qui nobis se in aliquo paruisse cognoscit. Olim quidem quod esset dignitate pretiosius a nobis habere meruisti, ut regio lateri dignus adhereres. Differri te pertulit noster affectus: apud amantem prouectus tui causam tardius  impetrasti; ut post sacre amicitie [id est imperatoris] genium ad honores ornatior peruenires. Cuncta siquidem, unde famam captat humanitas, in te congeminata [ed. Ac., congenita] sederunt, patria, genus, instituta preclara. Quorum si unum nobilitatem complet, in te collecta plus facient, qui non minus genitalis soli fortuna resplendes, quam gloria stemmatis et uirtutis ornaris. Hinc est quod nunc te per 20 indictionem feliciter tertiam [id est, an. Chr. 510] ad prefecture urbane [a 1Kb] culmen erigimus: tribuentes tibi in ea ciuitate fasces, [b 2Kb] , ubi perpetui sunt honores. Quod nos, qui munera nostra uerecundius estimamus, certe fatebimur, multum te meruisse de nostro iudicio, ut illi cetui presidere possis quem reuerendum humano generi esse cognoscis.  Nunquid hoc est palatia regere, et domos proprias ordinare? Plerumque honor ex commendatis acquiritur; nec tale est cellam uinariam tuendam suscipere, quale pretiosa diademata custodire. Illa, que potiora credimus, ad conseruandum melioribus damus; et in quibus sustinere damna non patimur, fidelioribus profecto mentibus applicamus. Roma si habet parem, estima nos et aliis similia credidisse; si uero singulare bonum est, iudicem te precipue rei facimus, quam augere semper optamus.



EPISTOLA XLIII. SENATUI URBIS ROMAE THEODORICUS REX. Illi significat se Artemidoro fasces urbane prefecture indulsisse, et magnopere eum laudat, petitque ut ipsius electionem suis confirmet suffragiis.

 Scitis, Patres Conscripti, nostrum esse genium [Niu., gremium, Acc., gaudium, Iuret., premium] culmina dignitatum; scitis uobis proficere, quod nobis contigerit in fascium honore prestare. Quidquid enim ab unoquoque suscipitur, senatus est, qui meretur. Quid enim de uobis estimemus, agnoscitis: quando uiris longo labore compertis, hoc certe in premium damus, ut uestri corporis mereantur esse participes. Hic est enim uir, qui genitalis soli relicta dulcedine, nobis maluit inherere. Et licet esset clarus in patria, nostram tamen elegit subire fortunam, superans gratie magnitudine uim nature: qui principe Zenone, non tam beneuolo quam affine guadebat. Et quid in illa repub. gratia non potuit obtinere parentis, que sic facillime fauet extraneis? Sed hec  omnia nimius despexit affectus; ut nos ipsi, pro quibus hec fecisse cognoscitur, merito stupere uideamur in unius gratia tot desiderabilia fuisse contempta. Qui super hanc eximiam fidem solatia nobis sue confabulationis adiecit; ut asperas nonnunquam  reipub. curas, quas emergentium rerum necessitate suscipimus, sermonis suauitate deliniret. Blandus alloquio, supplicantium fidelis patronus, accusare nesciens, commendare presumens. Qui tanta se animi puritate clarificauit, ut cum apud nos meretur aulicas dignitates, spectaculorum ordinatione lestissimam sibi militiam uindicaret; quatenus sub specie uoluptatis libere [mss., libenter. Quidam, libere] uideretur uelle seruire. A laboribus quidem temperans, sed in nulla se nobis parte dissocians. Regalem quin etiam mensam conuiua geniatus ornauit [ed., amauit]: ibi se nobis studens iungere, ubi certum est nos posse gaudere. Sed quid ultra de eius moribus est dicendum, cui ad perfectam probationem sufficit quod amorem nostrum iugiter habere promeruit? Non est maius  meritum, quam gratiam inuenisse regnantium. Nam quibus fas est de cunctis optimos querere, uidentur semper meritos elegisse. Atque ideo labores eius remuneratione pensantes, Artemidoro illustri uiro urbane prefecture fasces indulsimus. Huic ergo, P. C., tot ac talibus meritis prelucenti, fauete linguis, fauete collegiis. Erit uestre quoque beneuolentie laus, ut cum dignis caritatem impenditis, ad exemplum ceteros incitetis.



EPISTOLA XLIu. POPULO URBIS ROMAE THEODORICUS REX. Illum certiorem facit se Artemidoro prefecture urbane fasces dedisse regendos, ut innoxii purissimum haberent testem, et errantes iustissimum paterentur ultorem.

 Charitatem uestri precipuam nos habere ex ipsa cura uos potestis agnoscere: pro quibus ita uidemur esse solliciti, ut nichil admonitionis patiamur omitti. Cautela siquidem prodit affectum; et que studiosius diligimus, maiori gratia custodimus. Hinc est quod uiro illustri Artemidoro, diu nostris obsequiis erudito, prefecture urbane dedimus fasces regendos; ut quia quorumdam illicitis seditionibus ciuilitas turbatur, haberent et innoxii purissimum testem, et errantes iustissimum paterentur ultorem. Quod nos, qui delectamur insontibus, in cunctorum notitiam duximus perferendum, ne quis inopinata districtione solite presumat excedere. Quocirca talia nos prefato uiro delegasse noueritis, ut si quispiam inciuilis exstiterit, districtionem illico nostre iussionis incurrat. Et  quanquam prefecture urbane hanc potestatem dederint leges, nos tamen specialiter delegauimus, ut confidentius fieret, quod duplex permisisset auctoritas. Audebit ergo seditiosos, et a disciplina publica deuiantes, nostra auctoritate percellere. Quiescat  concertantium feruor animorum. Bona pacis, que, Deo propitio, nostro labore meruistis, cur seditionibus fedantur illicitis? Nunquam maiori damno periclitati sunt mores, quam cum grauitas Romana culpatur. Reparet itaque honesta ciuitas moderationem suam. Pudor est degenerasse a prioribus, eo presertim tempore cum talem principem cognoscitis uos habere qui premia benemeritis, ultionem tribuat inquietis.



21 EPISTOLA XLu. BeTIO uIRO ILLUSTRI PATRICIO THEODORICUS REX. Dicit se rogatum esse a Burgundionum rege ut horologia aquatile et solare ad ipsum transmitteret; Betiumque omnia mathesis miracula apprime callentem, ad hoc opus perficiendum inuitat.

 Spernenda non sunt que a uicinis regibus presumptionis gratia postulantur: dum plerumque res parue plus preualent prestare quam magne possunt obtinere diuitie. Frequenter enim quod arma explere nequeunt, oblectamenta suauitatis imponunt. Sit ergo pro repub. et cum ludere uidemur. Nam ideo uoluptuosa querimus, ut per ipsa seria compleamus. Burgundionum itaque dominus a nobis magnopere postulauit ut horologium quod aquis sub modulo fluentibus temperatur, et quod solis immensi comprehensa illuminatione distinguitur, cum magistris rerum ei transmittere deberemus: quatenus impetratis delectationibus perfruendo, quod nobis est quotidianum, illis uideatur esse miraculum. Merito siquidem respicere cupiunt, quod legatorum suorum  relationibus obstupescunt. Hoc te, multa eruditione saginatum, ita nosse didicimus, ut artes quas exercent uulgariter nescientes, in ipso disciplinarum fonte potaueris. Sic enim Atheniensium scholas longe positus introisti; sic palliatorum choris miscuisti togam, ut Grecorum dogmata doctrinam feceris esse Romanam. Didicisti enim qua profunditate cum suis partibus speculatiua cogitetur; qua ratione actiua cum sua diuisione discatur: deducens ad Romuleos senatores quidquid Cecropide mundo fecerant singulare. Translationibus enim tuis Pythagoras musicus, Ptolemeus astronomus leguntur Itali. Nicomachus arithmeticus, geometricus Euclides audiuntur Ausoniis. Plato theologus, Aristoteles logicus Quirinali uoce disceptant. Mechanicum etiam Archimedem [a 1Kb] Latialem Siculis reddidisti. Et quascunque disciplinas  uel artes facunda [ed., fecunda] Grecia per singulos uiros edidit, te uno auctore, patrio sermone Roma suscepit. Quos tanta uerborum luculentia reddidisti claros, tanta lingue proprietate conspicuos, ut potuissent et illi opus tuum preferre, si utrumque didicissent. Tu artem predictam, ex disciplinis nobilibus natam, per quadrifarias mathesis ianuas introisti. Tu illam in nature penetralibus [Iur., penetrabilibus]  considentem, auctorum libris inuitantibus, cordis lumine cognouisti, cui ardua nosse usus miracula, monstrare propositum est. Molitur ostendere, quod obstupescant homines euenisse; miroque modo naturis conuersis facti detrahit fidem, cum ostentet ex oculis uisionem. Facit aquas ex imo surgentes, precipites cadere, ignem ponderibus currere, organa extraneis uocibus insonare, et peregrinis flatibus calamos complet, ut musica [ed., iniuncta; mss., minuta] possint arte cantare. uidemus per eam defensiones iam nutantium ciuitatum subito tali firmitate consurgere, ut machinamentorum auxiliis superior reddatur, qui desperatus [ms. R., desperatis] uiribus inuenitur. Madentes fabrice in aqua marina siccantur; dura cum fuerint, ingeniosa dispositione  soluuntur. Metalla mugiunt, Diomedis in ere grues buccinant, eneus anguis insibilat, aues simulate fritiniunt [b 1Kb] ; et que propriam uocem nesciunt habere, dulcedinem [ed., ab ere dulcedinem] probantur emittere cantilene. Parua de illa referimus, cui celum imitari fas est. Hec enim fecit secundum solem in Archimedis sphera decurrere; hec alterum zodiacum circulum humano consilio fabricauit. Hec lunam defectu suo reparabilem artis illuminatione monstrauit; paruamque machinam grauidam mundo, celum gestabile, compendium rerum, speculum nature ad speciem etheris incomprehensibili mobilitate uolutauit. Sic astra, quorum licet cursum sciamus, fallentibus tamen oculis, prodire non cernimus. Stans quidam in illis transitus est; et que uelociter currere  uera ratione cognoscis, se mouere non respicis. Quale est hoc homini etiam facere, quod uel intellexisse potest esse mirabile? Quare cum uos ornet talium rerum predicanda notitia, horologia nobis, publicis expensis, sine uestro dispendio destinate. Primum sit, ubi stylus diei index, per umbram exiguam horas consueuit ostendere. Radius itaque immobilis, et paruus, peragens quod tam miranda magnitudo solis discurrit; et fugam solis equiparat, quod motum semper ignorat. Inuiderent talibus, si astra sentirent; et meatum suum fortasse deflecterent, ne tali ludibrio subiacerent. Ubi est illud horarum de lumine uenientium singulare miraculum, si has et umbra demonstrat? Ubi predicabilis indefecta roratio, si hoc et metalla peragunt, que situ perpetuo continentur? O artis inestimabilis uirtus, que dum se  dicit ludere, nature preualet secreta uulgare! Secundum sit [c 1Kb] , ubi preter solis radios hora dignoscitur, noctes in partes diuidens; quod ut nichil deberet astris, rationem celi ad aquarum potius fluenta conuertit: quorum motibus ostendit, quod celum uoluitur; et audaci presumptione concepta, ars elementis confert, quod originis conditio denegauit. Uniuerse discipline cunctus prudentium labor nature potentiam, ut tantum  possint, nosse perquirit. Mechanisma solum est, quod illam ex contrariis appetit imitari; et si fas est dicere, in quibusdam etiam nititur uelle superare. Hoc enim fecisse dignoscitur Dedalum uolare [a 1Kb] : hoc ferreum Cupidinem in Diane templo sine aliqua alligatione pendere. Hoc hodie facit muta cantare, insensata uiuere, immobilia moueri. Mechanicus, si fas est dicere, pene socius est nature, occulta reserans, manifesta conuertens, miraculis ludens: ita pulchre simulans, ut quod compositum non ambigitur, ueritas estimetur. Hec, quia studiosius te legisse cognouimus, predicta nobis horologia quantocius transmittere maturabis, ut te notum in illa parte mundi facias, ubi aliter peruenire non poteras. Agnoscant per te extere gentes, tales nos habere nobiles, quales  leguntur auctores. Quoties non sunt credituri quod uiderint, quoties hanc ueritatem lusoria somnia putabunt? Et quando fuerint a stupore conuersi, non audebunt se equales nobis dicere, apud quos sciunt sapientes talia cogitasse.



EPISTOLA XLuI. GUNDIBABO [b 1Kb] REGI BURGUNDIONUM THEODORICUS REX. Horologia solare, et aquatile a Betio fabricata cum eorum dispositoribus illi mittit.

Amplectenda sunt munera que probantur omnimodis  expetita: quando non est abiectum, quod potest explere desiderium. Nam per quaslibet pretiosas res ad illud tantum tenditur, ut cupientis animus expleatur. Quapropter salutantes gratia consueta, per harum portitores illum et illum [c 1Kb] , oblectamenta presentie [D. Iur. legit prestantie] uestre, horologia cum suis dispositoribus credidimus destinanda: unum, in quo humana solertia uidetur colligi, quod totius celi noscitur spatia peruagari; aliud, ubi solis meatus sine sole cognoscitur [d 1Kb] , et aquis guttantibus horarum spatia terminantur. Habetote in uestra patria, quod aliquando uidistis in ciuitate Romana. Dignum est ut bonis nostris uestra gratia perfruatur, que nobis etiam affinitate coniungitur [e 1Kb] . Discat sub uobis Burgundia res subtilissimas inspicere, et antiquorum  inuenta laudare: per quos [f 1Kb] [ed., per uos] propositum gentile deponit; et dum prudentiam regis sui respicit, iure facta sapientium concupiscit. Distinguat spatia diei actibus suis, horarum aptissime momenta constituat. Ordo uite confusus agitur, si talis discretio sub ueritate nescitur. Belluarum quippe ritus est [g 1Kb] ex uentris esurie horas sentire, et non habere certum, quod constat humanis usibus contributum.





LIBER SECUNDUS.



23 EPISTOLA PRIMA. PIISSIMO ANASTASIO IMPERATORI THEODORICUS REX. Renuntiat Felicem Gallum pro meritis hoc anno consulem fuisse creatum.


Admonet nos consuetudo solemnis dare Fastis nomen, ornatum proprium Rome, terrenam curie claritatem; ut per annorum numerum decurrat gratia  dignitatum, et beneficiis principum sacretur memoria seculorum. Felix a consule sumat annus auspicium [a 2Kb] , portamque dierum tali nomine dicatus annus intreat, faueatque relique parti fortuna principii. Quid enim uobis credi possit optatius quam ut alumnos proprios ad ubera sua Roma recolligat, et in uenerando nominis cetu senatum annumeret Gallicanum [a 1Kb] ?  Agnoscat curia Transalpini sanguinis decus, que non semel coronam suam nobilitatis eius flore uestiuit. Nouit inter reliquos fasces uiros inde sumere consulares, qui longo stemmate ducto per trabeas, lege temporum originarius est honorum. Nam quis bonorum indolem nesciat esse Felicem, qui primis auspiciis hinc prodidit meritum, quod ad patriam uisus est festinare uirtutum. Bonum iudicium est, secuta prosperitas: creuit cum libertate prouectus; nec passi sumus eum inglorium relinquere, qui ad honorem reipub. meruit peruenire. Dignus plane largitatibus nostris, qui in ipso pueritie flore maturis moribus lubricam frenauit etatem; et, quod rarum continentie bonum est, patre priuatus, grauitatis factus est filius: cupiditatem inimicam sapientie  subiugauit, uitiorum blanda contempsit, superbie uana calcauit. Ita superatis excessibus ante dare uisus est de moribus consulatum. Nos autem qui bonis redimimur institutis, quos probitas inspecta conciliat, curules infulas [b 2Kb] prestitimus candidato, ut uirtutum desideria possimus prouocare per munera: quia non deficit rei studium, que premium largius habet. Atque ideo uos, qui utriusque reipub. bonis indiscreta potestis gratia delectari, iungite fauorem, adunate sententiam. Amborum iudicio dignus est eligi, qui tantis fascibus meretur augeri.



EPISTOLA II. FELICI uIRO ILLUSTRI CONSULI ORDINARIO THEODORICUS REX. Confertur illi indictione Iu consulis dignitas, multisque laudibus effertur. [d 1Kb]


Amamus beneficia nostra geminare, nec semel prestat largitas collata fastidium; magisque nos prouocant ad frequens premium, qui initia nostre gratie suscipere meruerunt. Nouis enim iudicium impenditur, fauor autem semel placitis exhibetur. Decorum est namque principis arbitria non herere, quia commendantur priora posterioribus donis, et firmatur omnis indubitata de repetitione sententia. Pridem tibi honorum tribuimus gradum, nunc fastigium concedimus dignitatum; ut et anteriora tibi merito contulisse uideamur, et in sequentibus constantiam tenere nostra benignitas estimetur. Non enim relinqui inglorios patimur, qui generis claritate  predicantur. Currat quinimo honorum gratia per parentes, sub imperio boni principis omnium fortuna proficiat. Nam quis desperet augmentum, ubi est in amore donum, et prestare propositum? Huius experimenta clementie te retines approbasse mss., tenes me approbasse], cum soli genitalis fortuna relicta, uelut quodam postliminio in antiquam patriam commeasses. Excepit te noster affectus, impleuit beneficiis manus, fecitque esse uotum, quod nostrum expetiisses imperium. Sic enim decebat crescere, qui meliora uisus est elegisse. Mutatur enim fortuna cum dominis; et in laude regnantis proficit, quod subiectus acquirit. At tu parem te huic indulgentie prestitisti. Illustri enim honore ditatus, tanta te maturitate tractabas, ut annos leues patereris esse sub  pondere, quem non potuit in prima etate uincere fortissima uis nature. Paterna enim substantia locupletatus, que semper nouos extollit heredes, conseruasti diuitias, cum ad eas preter laboris studia peruenisses. Solet enim facile labi, quod sine difficultate potuit inueniri. Auxisti patrimonium uiuacitatis [Gr. et Cui., uicinitatis] instantia. Nam quod signum magis bone dispensationis [ed. Ac., dispositionis] queratur, ubi testis est consulatus? In tanta facultate meruisti, ad quod uix euersis patrimoniis peruenitur. Priuata parcitas liberalitates publicas [c 20Kb] enutriuit. Transiisti gloriam patris dispositione laudabili; et quod ille assumere non ualuit, de eius opibus effecisti. Celsos currus nisi confidentia magna non appetit, dum generosi est animi optare quod summum  est. Audentes facit homines fiducia sui, quia se non patitur occulere, quem precipitat natura prodire. Rediit per te Transalpine familie consulatus, et arentes laurus uiridi germine renouasti. Sacram Urbem aspice tuis uotis candidatam. Tende igitur ad laudum celsa uestigia; ut priores tuos, quos honore reparas, uirtute transcendas. Sume igitur per indictionem quartam [id est an. Chr. 511] consulatus insignia, dignumque te tantorum desideriis presenti comproba largitate. Hic profecto locus est, ubi preconium meretur effusio; et uirtutis genus est, propriam substantiam non amare, ubi tantum opinionis acquiritur, quantum facultatibus abrogatur. Respice te supra omnium humeros atque ora uolitare; talemque  te prebe, ut dignus genere, dignus Urbe, dignus nostro iudicio, dignus trabeis estimeris.



EPISTOLA III. SENATUI URBIS ROMAE THEODORICUS REX. Felix Gallus una cum patre plurimum commendatur, eiusque ad consulatum promotio senatui renuntiatur.

Gaudete, Patres Conscripti, uobis rediisse stipendia dignitatum; gaudete prouincias longa etate desuetas uiros uobis pendere consulares, et de tali auspicio maiora promittite. Solent enim initia portendere meliora, dum a paruis inchoant, que in sequentibus magna se admiratione sublimant. Iacebat nobilis origo sub Gallicano iustitio [a 1Kb] , et honoribus suis priuata, peregrinabatur in patria. Tandem pressos diuina leuauerunt, Romam recepere cum gloria, et  auorum antiquas laurus ab ornata curie silua legerunt. Nam quis possit negare generi munus, cuius habeatis uelut in arce depositum? In ore quippe rumoris est, quondam Felicis adhuc uiuere consulatum: quia bona durare norunt post hominem; et quod gloriose geritur, fine temporis non tenetur. Cuius ut antiquam prosapiam, satiati ueterum copia, transeamus; est adhuc in oculis omnium candidati nobilissimus pater, qui prudentie facibus ita preluxit in curia, ut haberetur merito clarus inter tot lumina dignitatum. Litterarum quippe studiis dedicatus, perpetuam doctissimis disciplinis mancipauit etatem. Non primis, ut aiunt, labris eloquentiam consecutus, toto se Aonii fonte satiauit. uehemens disputator in libris, amenus declamator in fabulis, uerborum nouellus sator, equiparauerat prorsus meritis, quos  lectitarat auctores. Commendauit etiam studiorum bona per benignitatis insignia: sciens imperitiam magis inflari aura superbie, que leuibus flabris exponitur, quia uirtutum radicibus non tenetur. Fuit quidam nostrorum temporum Cato, qui abstinendo uitiis, alios formaret exemplis. Rerum quoque naturalium causas subtilissime perscrutatus, Cecropii dogmatis Attico se melle saginauit. Digna plane scientia, in qua mens honestissima conquiescat; que animo semper aliquid salutare complectitur: cui 25 accidere nulla possunt ingrata, dum sibi commendat omnia mundanarum rerum: sola cui labilis Fortuna non imperat. Cetera de ipso meminisse uos sufficit, quando bona explicare tanti uiri non uacat occupatis [mss. et ed. Niu., et Gam., otio patris].  Nunc ad candidatum ora conuertite, ut paternarum laudum in hunc recognoscatis esse uestigium, nec tam pater imaginem dedisse corporis, quam signa iudicetur transfudisse uirtutis. uixit enim inter uos, ut scitis, non consuetudine peregrina, sed grauitate Romana. Ab ipsis quippe primordiis honoribus aggregatus, pueritiam suam  gloriosissimis uiris emula semper grauitate sociauit, ut post domestice uirtutis exempla sumeret de publica auctoritate sententiam [ms. R. et  ed., constantiam]. Et quanquam omnium gratiam indiscreta fuerit electione sectatus , tantum se ornauit patricii Paulini affectu, ut hinc daret mirabilis conscientie signum, quod ad uirum uisus est festinare precipuum. Prestat enim decus amicitia desiderata potiorum, quam societas bonorum morum callet infundere, dum affectione concordi parem sibi studet esse, quem diligit. Huic ergo, P. C., auitis bonis cum suis meritis relucenti, uestre gratie prestate fulgorem. Non impar ad curialium insignia uenit, qui de speciosa stirpe descendit. Legit enim Roma frequenter fasces de menibus Gallicanis [b 1Kb] : ne aut in damno suo precipua contemneret, aut probata uirtus inhonora esset [mss., inhonorasceret]. Impleatur igitur nobilis curia prouincialibus  bonis, cuius est proprium quodcunque uidetur esse precipuum. Ipse quoque annus, temporum pater, quadrifaria se diuersitate componit; nec desiderium caperet, si nouitatis gratiam non haberet. Fauete ergo, P. C., augmento uestro, nostro iudicio. Nam si candidatus ornabitur, iam uobis proficit quod meretur.



EPISTOLA Iu. ECDICIO [ed. Niu. et Gam., BENEDICTO] uIRO HONESTO THEODORICUS REX. Confert siliquatici uel monopolii, quos antea exercebat Antiochus, titulos, cum Saionis adminiculis.

Delectamur uetustatis inuento, et sequi regulas constitutas libenter amplectimur: quia locus subreptionibus non relinquitur, quoties rationabiliter constituta  seruantur. Et ideo supplicationum tuarum tenore comperto, presenti auctoritate definimus, ut quidquid ad Antiochum, siliquatici uel monopolii titulos exercentem, nostra iussione pertinuit, ad te ratione simili transferatur, contra omnium calumniantium insidias, salua equitate, presenti auctoritate munitum; habiturum etiam adminicula Saionis, que pro uindicandis titulis antefatis nostra tibi solemniter auctoritas deputauit: ita tamen ut priuatis minime negotiis misceatur defensio tua. Nam quod ad auxilium dedimus, contrarium nullo modo iustitie sentiatur: quia rationabiliter aliena culpa te respicit, si quem tibi petis prodesse, per te sibi alter sentiat obfuisse.



EPISTOLA u. FAUSTO PRAEFECTO PRAETORIO THEODORICUS REX. Precipit ut triginta militibus in Augustanis clusuris constitutis, annonas easdem que aliis tribuuntur prestet.


Cum nostra humanitas locum munificentie uideatur exquirere, et interdum personis minus necessariis, amore clementie, sua desideria largiatur, quanto magis in utilitate reipub. delectamur expendere, ubi quidquid tribuitur, donantis utilitas duplicatur! Quapropter illustrem magnificentiam tuam presenti auctoritate precipimus, sexaginta militibus in Augustanis  clusuris [a 1Kb] iugiter constitutis annonas, sicut aliis quoque decrete sunt, sine aliqua dubitatione prestare; ut utilitas reipub. grato animo compleatur, que emolumentorum commoditatibus adiuuatur. Decet enim cogitare de militis transactione, qui pro generali quiete finalibus locis noscitur insudare, et quasi a quadam porta prouincie gentiles introitus probatur excludere. In procinctu semper erit, qui barbaros prohibere contendit: quia solus metus cohibet quos fides promissa non retinet.



EPISTOLA uI [b 1Kb] . AGAPITO uIRO ILLUSTRI PATRICIO THEODORICUS REX. Legatus eligitur in Orientem mittendus.

Deliberationis nostre consilium uirorum prudentium  requirit obsequium, ut utilitatis publice ratio sapientium ministerio compleatur. Et ideo illustris magnitudo tua, Deo auxiliante, cognoscat legationem nos ad Orientem deliberasse transmittere: cui te idoneum iudicantes, iussis presentibus euocamus, ut et tibi de estimatione nostra crescat ornatus, et nostris iussionibus per te procuretur effectus. Sed licet omnis legatio uirum sapientem requirat, cui prouinciarum utilitas totiusque regni status committitur uindicandus [ed. Ac., iudicandus] [c 1Kb] ; nunc tamen necesse est prudentissimum eligere, qui possit contra subtilissimos disputare, et in conuentu doctorum sic agere, ne susceptam causam tot erudita possint ingenia superare. Magna ars est contra artifices loqui, et apud illos aliquid agere qui se putant omnia preuidere. Letare igitur tanto iudicio, quando ante  suscipis electionis donum quam tuum probare potuisses ingenium.



EPISTOLA uII. SUNAE [ed. SURAE] uIRO COMITI THEODORICUS REX. Precipit ut in fabricam murorum colligat quadratos marmorum passim dirutos et neglectos.

Sine usu iacere non decet, quod potest ad decorem  crescere ciuitatis: quia non est sapientie profutura contemnere. Et ideo illustris magnificentia tua marmorum quadratos qui passim diruti negliguntur, quibus hoc opus uidetur iniunctum, in fabricam murorum faciat deputari; ut redeat in decorem publicum prisca constructio [d 1Kb] , et ornent aliquid saxa iacentia post ruinas. Ita tamen ut metalla ipsa de locis publicis corruisse, apud te manifesta ratione doceatur: quia sicut nolumus ornatum Urbis cuiusquam presumptione temeraria uiolari, ita priuatis compendiis calumniam detestamur inferri.



EPISTOLA uIII. SEuERO uIRO uENERABILI EPISCOPO THEODORICUS REX. Mille quingenti solidi per Montanarium mittuntur, ut illos prouincialibus dispendium per exercitum passis distribuat.

 Quis melius ad equitatis iura deligitur quam qui sacerdotio decoratur, qui amore iustitie personaliter nesciat iudicare [e 313Kb] , et diligens cunctos in commune, locum non relinquat inuidie? Proinde aptam considerantes uestris meritis actionem, significamus nos per Montanarium sanctitati uestre mille quingentos solidos destinasse, quos prouincialibus, prout quemque presenti anno, exercitu nostro transeunte, dispendium pertulisse cognoueris, habita lesionis estimatione, distribuas; ut nullus a nostra munificentia reddatur alienus [f 1Kb] , quem sua damna grauauerunt. Nolumus enim sub confusione largiri, quod decet sub ratione distribui: ne quod necessario nos transmisisse constat afflictis, superfluo tribuatur illesis.



EPISTOLA IX. FAUSTO PRAEFECTO PRAETORIO THEODORICUS REX. Decernit ut Sabinus auriga supra solidum menstruum, alterum, ne mendicare cogatur, accipiat.


Inclinari precibus nostra nouit humanitas, nec pro affectu pietatis fines potest iustitie custodire. Benigni quippe principis est, ad clementie commodum, transilire terminos equitatum: quando sola est misericordia [g 1Kb] , cui omnes uirtutes cedere honorabiliter  non recusant. Dudum siquidem estimatis meritis, Sabino aurige unum solidum dari menstruum feceramus. Nunc autem  presenti iussione decernimus ut alterum solidum per mensem supra memoratus equorum moderator accipiat, quod publicis debeat rationibus imputari. Gaudemus quoties expensarum pagine his titulis onerantur: quia magnum nobis est commodum, quando nonnulla pauperibus in qualibet conuersatione largimur.



EPISTOLA X. SPECIOSO uIRO DEuOTO COMITIACO THEODORICUS REX. Contractus ab Agapita factus, dum fuit a marito separata, rescinditur, et quidquid bonorum alienum in dominium transtulerat, quamprimum restituatur, iubet Theodoricus.


Propositum regale est, grauatis per iniuriam subuenire, ut cercitio praui iustitiam faciat plus amari. Nec dissimulari potest, salua communione qua uiuitur, ut sollicitatores [a 1Kb] publicos 27 habeat genialis tori reuerenda societas [b 16Kb] , et illud humani generis procreabile sacramentum [c 9Kb] scelerata temeritate profanetur. Agapite igitur spectabilis femine supplicatione commoti  presenti iussione decernimus, ut a tempore quo iugalem copulam animo uitiata dereliquit,  omni contractu, qui leuitatis errore firmus esse non potest, legum ratione cassato, quidquid a retentatoribus constiterit possideri, sine ulla facias dilatione restitui: ne scelerati ad illusionem iustitie fraudum suarum ualeant compendia uindicare. Nimis enim absurdum est ut quos pena meruit consumere, etiam lucrum sibi ualeant uindicare.



EPISTOLA XI. PROuINO uIRO ILLUSTRI PATRICIO THEODORICUS REX. Laudat coniugalem affectum, et Prouino precipit ut casam Areciretinam ipsi ab Agapita ratione postposita collatam, Basilio eius marito reddat.

Inter cetera humani generis pondera coniugalis affectus curam sibi precipuam uindicauit. Non immerito, quia in honore esse meretur, unde reparatio  posteritatis acquiritur. Omne facinus auctores solos  insequitur [d 16Kb] . Error matris transit ad filios; et nouo infelicitatis euentu, fit dedecus proprium, scelus alienum. Ideo enim iura uel diuina uel publica nexum coniugii tanta cautela precipiunt custodiri, ut crimen sit magnum conscientie, alienos affectus in reuerentiam non habere. Basilius siquidem uir spectabilis datis precibus intimauit, Agapitam coniugem suam de propriis penatibus a quibusdam uitio sollicitationis abductam ; quod etiam oblata nobis supra memorate coniugis sue petitione firmauit: adiiciens eam, cum in sacrosancte ecclesie septa refugisset, ignorante marito, magnitudini tue casam Areciretinam ratione postposita contulisse. Unde nunc resipiscens, deplorat ingestam sibimet grauissimam nuditatem,  factum suum ipsa condemnans; quippe ut pauper diuiti, casto lubrica, prudenti uiro donaret insipiens. Nunc abiicite lucra, que honestam non uidentur commendare personam: quia illud uos potius decet acquirere, quod et famam uestram possit augere. Hinc etiam prius precepta dederamus, et nunc iterata iussione repetimus, ut suprascriptam rem sine aliqua dubitatione reddatis. Alienatio enim rerum solidum desiderat habere iudicium [e 10Kb] . Et certe in his uersata rebus, firmum docetur perdidisse consilium. Quid enim facere potuit probum, que nullis culpis exstantibus reliquit maritum?



EPISTOLA XII. COMITI SILIQUATARIORUM, ET PORTUS CURAS AGENTI THEODORICUS REX. Precipit ne sinat ad exteras prouincias laridum transmitti, sed in Italia ad usus proprios seruetur.


Si desideriis nostris commercia peregrina famulantur, si prolato auro acquiritur externa deuotio; quanto magis suis bonis abundare debet Italia, cum nulla in parendo probetur sentire detrimenta! Et ideo speciem laridi nullatenus iubemus ad peregrina transmitti, sed in usus nostros propitia Diuinitate seruetur: ne quod in nostris partibus conficitur, noxia negligentia deesse uideatur. Cauete itaque ne culpis quamuis parua prebeatur occasio, scientes periculum grauissimum fore, si studeatis uel leuiter iniussa committere. In qualitate est, non in quantitate peccatum; mensuram siquidem non querit iniuria. Imperium, si in paruo contemnitur, in omni  parte uiolatur [f 1Kb] .



EPISTOLA XIII. FRUINARITH [ed., FRUINAIL] SAIONI THEODORICUS REX. Imperat ut uenantio Ulpiani nomine diem dicat, cui debitor publicus in quadringentis solidis fideiussionis se uinculo tradiderat.


Commouemur quidem pietatis studio querela supplicum, sed ea maxime que uersatur in dispendiis innocentium; ut quibus non fuerint in exigendo compendia, grauem subeant in reddendo iacturam. Quod nostri temporis 28 manifestum est non decere iustitiam, ut alterius despectus alterum grauet [a 1Kb] , et reatus sit innoxiis de contemptibus alienis. Ulpianus siquidem flebili petitione suggessit, administrationis sue tempore debitorem publicum in quadringentis solidis uenantio postulanti fideiussionis se uinculo  tradidisse. Quo sponsionem suam presumptione truculentium rusticorum despiciente complere, supplicem memoratus solidorum numerus onerauit. Ideoque predictum uenantium, quem frequenter multorum scelerum pulsat inuidia, notum solummodo querelis assiduis, in presenti negotio decernimus conueniri; ut legaliter conuictus, ea que promisisse suggeritur, sine aliqua mora tergiuersationis adimpleat. Quia melius semper legum pondere pressa curatur audacia; et dum metus talibus imponitur [b 1Kb] , peccandi licentia non prebetur.



EPISTOLA XIu. SYMMACHO PATRICIO THEODORICUS REX. Exponit crimen cuiusdam Romuli, qui in patrem suum Martinum manus uiolentas iniecisse dicebatur; et in illum, si modo reus fuerit, animaduertere pietatis esse genus indicat.


Quis possit accusare iam reliqua, si pietatis nomina probantur esse crudelia? Negligitur leuis reatus, cum tragedia criminis magna tonuerit [u. c. Forn., tenuerit]; nec aliquis nititur, quod paruum est uindicare, si delicta summa respiciantur euadere. Inimicum trucem ratio ipsa professionis ostendit, iratum plerumque poteris inuenire collegam; inobedientem uero filium declinare penas non permittit  humanitas. Ubi est illa nature uis, que amplexu copule destinatur ad posteros? Ferarum catuli sequuntur parentes; a cespite suo uirgulta non discrepant; propago uitis proprie seruit origini, et discrepat homo a suo fusus initio? Quid dicamus illa beneficia que uel extraneam possunt obligare personam? Nutriuntur a paruulis, ipsis laboratur, ipsis diuitie conquiruntur [c 307Kb] ; et cum sibi unusquisque credat abundare quod possidet, cum a patribus adhuc queritur, pro altera potius etate peccatur. Proh dolor! Non merebimur [ed., merebimus] eorum affectum, pro quibus subire non recusamus exitium [mss., exitum]? Maria ipsa seuis tempestatibus excitata genitoris cura non refugit, ut peregrinis mercibus acquirat quod proprie soboli derelinquat. Aues  ipse, quarum uita semper in escis est, naturam suam extranea sorde non maculant. Ciconia [d 15Kb] , redeuntis anni iugiter nuntiatrix, eiiciens tristitiam hiemis, letitiam uerni temporis introducens, magnum pietatis tradit exemplum. Nam cum parentes eorum pennas senio coquente laxauerint, nec ad proprios cibos querendos idonei potuerint inueniri, plumis suis genitorum membra frigida refouentes, escis corpora lassa reficiunt; et donec in pristinum uigorem ala grandeua redierit, pia uicissitudine iuuenes reddunt, quod a parentibus paruuli susceperunt. Et ideo non immerito longa uita seruantur, qui pietatis officia non relinquunt. Perdicibus etiam mos est oua perdita per alterius matris damna sarcire; ut adoptione aliene sobolis [e 1Kb] incommoda sue reparent orbitatis;  sed mox ut nati fiduciam habere ceperint ambulandi, ad campos exeunt cum nutrice; qui ut fuerint materna uoce commoniti [f 1Kb] , ouorum suorum potius genitricem petunt, quamuis ab aliis, furtiuis fetibus, educentur. Quid ergo homines facere debebunt, quando et hanc pietatem auibus inesse cognoscunt [g 124Kb] ? Romulum itaque, qui facti sui acerbitate pollutus, nomen fedat Romanum, ad uestrum facite uenire iudicium; et si eum patri suo Martino manus iniecisse constiterit, protinus legitimam sentiat ultionem.  Quia ideo elegimus mores uestros, quia crudelibus parcere non potestis: quando genus pietatis est in illos distringere qui contra nature ordinem sceleratis se docentur actionibus miscuisse.



EPISTOLA Xu. uENANTIO uIRO ILLUSTRI THEODORICUS REX. Confert illi comitiuam domesticorum tum ob merita patris, qui laudatur plurimum, tum ob litterarum studia, quibus se totum dederat ipse uenantius.

Prouidentie nostre ratio est, in tenera etate merita futura tractare, et ex parentum uirtutibus [a 1Kb] 29 prolis iudicare successus: quia bona certa sunt, que fidem ab exordio trahunt; dum origo nescit deficere, que consueuit radicitus pullulare. Fertur etiam cursu perenni fontium uena uitalis; et hanc conditionem  sustinent cuncta manantia, ut sapor, qui concessus est origini , nesciat riuulis abnegari. Hinc est, quod te magnifici patris meritis estimatum comitiue domesticorum uacantis honore prouehimus; ut qui es clarus stemmate, splendeas dignitate. Quis enim in te [ed., uite], quamuis futura, tamen certa non teneat, dum gloriosi patris recolat officiosos labores? Qui prudentie ratione flammatus, sic fuit ad repentina sollicitus, quasi per moram crederetur instructus. Prefecturam enim, sollicitudinum omnium nobilissimum pondus, quod uel solum fuisset expedire laudabile, iuncta exercitus nostri cura disposuit; ut nec prouinciis ordinatio deesset, nec exercitui se prouida sollicitudo subtraheret. Superauit cuncta  infatigabilis et expedita prudentia, traxit mores barbaros ad quietem, in uotum nostrum cuncta moderatus est, ut sic accipientibus satisfaceret, ne dantes locum querimoniis inueniret. uerum ut de plurimis pauca sufficiant, probauit de se tanta, ut eligeretur eius inexplorata posteritas. Inter hec tamen generis ornamenta, quod maximum pulcherrime nobilitatis indicium est, nec tuorum indiges suffragiis meritorum. Litterarum siquidem studia, que cunctis honoribus suo sunt digna suffragio, sedulus perscrutator assequeris, addens claritati generis ingenium suauiter eloquentis. Incumbe ergo talibus studiis, ama que in te remunerata cognoscis; ut nostra quoque iudicia cum tuis prouectibus tendas. Tantum enim a nobis exigis, quantum te bonis actibus imminere cognoscis.



EPISTOLA XuI. SENATUI URBIS ROMAE THEODORICUS REX. Electio uenantii ad comitiuam domesticorum uacantem indicatur senatui, tum patricius Liberius uenantii pater multis laudibus effertur.


Studii nostri est, Patres Conscripti, remunerationem recto conferre proposito, et bone indolis uiros ad instituta meliora fructu impense benignitatis  accendere. Nutriunt enim premiorum exempla uirtutes, nec quisquam est qui non ad morum summa nitatur ascendere, quando irremuneratum non relinquitur quod conscientia teste laudatur. Hinc est quod illustrem uenantium, tam suis quam paternis meritis lucentem, comitiue domesticorum uacantis dignitate subueximus; ut natalium splendor insitus ornatior collatis redderetur honoribus. Retinetis enim, P. C., patricium Liberium et in aduersitate nostra fuisse laudabilem; qui sic Odoacris integerrimis parebat obsequiis, ut nostra post fuerit dilectione [ed., electione] dignissimus, contra quos multa fecisse uidebatur inimicus. Non enim ad nos uilissima transfuge conditione [mss., cognitione] migrauit, nec proprii domini finxit odium, ut alterius sibi procuraret  affectum. Exspectauit integer diuina iudicia, nec passus est sibi regem querere, nisi rectorem primitus perdidisset. Unde sic factum est, ut ei libenter daremus premium, quia nostrum fideliter iuuit inimicum; qui casu patrocinante contrario tantum nobis reddebatur acceptus, quanto tunc cognosci poterat indeuotus. Flexo iam pene domino nullis est terroribus inclinatus: sustinuit immobilis ruinam principis sui; nec nouitas illum turbare potuit, quam [ed., quem] etiam ferocitas gentilis expauit. Prudenter est secutus communes casus; ut cum diuina iudicia fixe sustineret, humanam gratiam commendatior inueniret. Probauimus hominis fidem: tristis ad iura nostra transiuit, qui superatus animum conuertit, non autem ut uinceretur, effecit. Cui mox ut prefecture  pretoriane concessimus dignitatem, credita sibi tanta integritate disposuit, ut miraretur aliquis sic simpliciter deuotum, quem tam calide [mss., callide] nouerat fuisse contrarium. Is igitur infatigabili cura, quod difficillimum uirtutis est genus, sub generalitatis gratia publica uidetur procurasse compendia: censum non addendo, sed conseruando protendens; dum illa que consueuerant male dispergi, bene industria prouidente collegit. Sensimus auctas illationes, uos addita tributa nescistis. Ita utrumque sub admiratione perfectum est, ut et fiscus cresceret, et priuata utilitas nulla damna perferret. Iuuat nos referre quemadmodum in tertiarum [Iuret., thermarum,] deputatione, Gothorum Romanorumque et possessiones iunxerit et animos. Nam [b 94Kb] cum se  homines soleant de uicinitate collidere, istis prediorum communio causam noscitur prestitisse concordie. Sic enim contigit ut utraque natio, dum communiter uiuit, ad unum uelle conuenerit. En factum nouum et omnino laudabile, gratia dominorum de cespitis diuisione coniuncta est: amicitie populis per damna creuere; et ex parte agri defensor acquisitus est, ut substantie securitas integra seruaretur.  Una lex illos et equabilis disciplina complectitur. Necesse est enim, ut inter eos suauis crescat affectus, qui seruant iugiter terminos constitutos. Debet enim Romana respublica et memorato Liberio tranquillitatem suam, qui nationibus tam preclaris tradidit studia caritatis. Perpendite, Patres Conscripti, si hanc sobolem irremuneratam relinquere debuimus, cuius auctorem tot eximia fecisse retinemus. Faueant superna dispositis; ut sicut nos uirtutes collatis beneficiis inuitamus, ita creuisse meritis honoratas conscientias approbemus.



30 EPISTOLA XuII. HONORATIS POSSESSORIBUS, DEFENSORIBUS ET CURIALIBUS TRIDENTINAE CIuITATIS THEODORICUS REX. Declarat se exemisse Butilianum presbyterum a fiscalis calculi solutione, et uetat quominus id quod ei remisit ab aliis exigatur.


Munificentiam nostram nulli uolumus exstare damnosam: ne quod alteri tribuitur, alterius dispendiis applicetur. Et ideo presenti auctoritate cognoscite, pro sorte quam Butiliano presbytero nostra largitate contulimus, nullam [forte nullum] debere persoluere fiscalis calculi functionem; sed in ea prestatione quanti se solidi comprehendunt, de tertiarum illationibus uobis noueritis esse releuandos. Nec inferri a quoquam uolumus, quod alteri nostra humanitate remisimus: ne, quod dictu nefas est, benemeriti munus innocentis contingat esse dispendium.



EPISTOLA XuIII. GUDILAE EPISCOPO THEODORICUS REX. Remittitur ad episcopi curiam causa inter Sarcenates municipes et Ecclesiam, quam quidem uult ab ipso dirimi, si a Sarcenatibus steterit equitas; sin autem, iubet ad comitatum principis instructa persona destinetur, que aduersariorum contentionibus finem tandem queat imponere: si demum dubia causa uidebitur, ait episcopum ante controuersiam iustitiam potius cognoscere debere, quam a iudicio uictum abscedere.


Priscarum legum reuerenda dictat auctoritas, ut nascendo curialis nullo modo possit ab originis sue muniis discrepare; nec in aliud reip. officium trahi, qui tali preuentus fuerit sorte nascendi. Quod si eos uel ad honores transire iura uetuerunt, quam uidetur esse contrarium, curialem [mss. et ed. Ac., curionem] reipub. amissa turpiter libertate seruire, et usque ad conditionem peruenisse postremam, quam  uocauit antiquitas minorem Senatum ? Nouerit itaque reuerentia uestra, Sarsenates [Brisson., Farcinates] municipes collegas suos asseruisse, Ecclesiam uestram irrationabiliter sibi uelle defendere. Unde prudentia  [ed., prouidentia] uestra, pro integritatis sue proposito, examinata ueritate, discutiat que ueniunt in querelam; et si desideria petitorum [a 1Kb] ueritate subsistunt, pro implendis muniis eos ad curiam suam remeare permittat. Si uero clero uestro creditis in eis aliquid rationabiliter suffragari, ad nostrum comitatum instructam personam modis omnibus destinate, que aduersariorum debeat intentionibus [id est contentionibus] obuiare. Quod si de negotii qualitate dubitatis, conuenit sacerdotalibus institutis, ut ante controuersiam iustitiam magis ipse cognoscas, quam de iudicio uictus abscedas. Talem siquidem non oportet publice superari, quem amatorem equitatis conuenit inueniri.



EPISTOLA XIX [b 1Kb] . UNIuERSIS GOTHIS, ET ROMANIS, ET HIS QUI PORTUBUS uEL CLUSTRIS [mss. CLAUSTRIS] PRAESUNT THEODORICUS REX. Iubet ut famuli qui Stephanum dominum trucidauerant et inhumatum proiecerant, extremo plectantur supplicio.


Cuncta quidem iure detestamur scelera, et omne quod iniquum est, clemens exsecratur auditus; sed ea maxime que, humani sanguinis effusione polluta, nostram contra se incitauere censuram. Quis enim ferat in domesticis presidiis [c 1Kb] locum fuisse periculis, et ibi inuentum dulcis uite exitum, unde nasci debuerat defensionis auxilium? Et ideo presenti iussione mandamus ut in famulos qui Stephanum dominum suum plectibili scelere trucidantes, inhumatam  quoque reuerentiam eius funeris abiecerunt [d 1Kb] , legum districtione resecetis; quatenus qui exemplis prouocantur pessimis, penis arceantur aspectis. Proh dolor! pietas in auibus inuenitur, que ab humana conditione deseritur. uultur ipse, cui uita est cadauer alienum, tante magnitudinis corpus nec exiguis alitibus probatur infestus [alii, infestum], sed magis accipitrem, uitam plumigerum auium persequentem, alis cedit, ore dilaniat, totoque suo pondere periclitantibus nititur subuenire: et homines parcere nequeunt, cuius se genus esse cognoscunt! Ille non uult exstinguere quo poterat uesci: serui maluerunt occidere qui eos superstes consueuerat enutrire. Fiat ergo pastus pii uulturis, qui necem potuit crudeliter desiderare pastoris. Tali potius sepulcro recipiatur, qui dominum reddidit insepultum.



EPISTOLA XX. uUILIGIS [ed., UNILIGIS] SAIONI THEODORICUS REX. Decernit ut quas naues in urbe Rauenna frumentis fiscalibus oneratas inuenerit, ad Liguriam inopia frugum laborantem, et in qua tunc erat rex, transmittat.


 Omnes decet gratanter impendere, quod publicas uident utilitates posse respicere: 31 quando necesse est hoc membra sentire, quod corporis summa sentitur. Atque ideo presenti decernimus iussione, ut quantas in Rauennati urbe sulcatorias potueris reperire, frumentis fiscalibus oneratas ad nos usque perducas; quatenus alimonia publica tali prouisione releuata, necessitatem inopie non debeat sustinere. Reddat Rauenna copiam Ligurie, quam ex ipsa consueuit accipere. Nam que presentiam nostram sustinet, multorum debet solatia reperire. Trahit enim obseruantium cateruas comitatus noster; et dum ad beneficia prestanda curritur, necessario populis copia  postulatur.



EPISTOLA XXI. IOANNI APPARITORI THEODORICUS REX. Spei et Domitio paludes in Spoletino territorio ea rex concesserat conditione, ut si eorum opera exsiccaretur illuuies, liberata rura ipsis proficerent; sed cum Domitii uitio irritus foret labor inceptus, mandat Ioanni, ipsum conueniat, ut aut ceptam rem perficiat, aut Spei propriam cedat portionem.

Graue nimis est ut fructu laboris sui fraudetur industrius; et cui debet pro sedulitate conferri premium, dispendium patiatur iniustum; in ea presertim re, que ad nostram respicit largitatem: ubi nichil debet licere negligentie, ne uideamur minus  profutura sanxisse. Dudum siquidem Spei et Domitio spectabilibus uiris loca in Spoletino territorio, cenosis fluentibus inutiliter occupata, largitas nostra concesserat: ubi aquarum uasta profunditas terrenam gratiam in nullos usus profuturam  absorbuerat. Iacebat tellus naufraga, palustri torpore confusa, et sub utroque iactata dispendio, nec aquarum puros liquores meruerat, et decus terrene soliditatis amiserat. Hoc nos, quibus cordi est in melius cuncta mutare, supra memoratis talis conditione concessimus; ut si eorum opera uel labore turpis desiccaretur illuuies, ipsis liberata rura proficerent. Sed quantum actorum  urgerentur, possessionum quoque suarum amissione priuati sunt. Quod scelus ut debeat amputari, ad reuerentissimum quoque senatum  precepta transmisimus, et nunc edictali programmate definimus, ut quisquis possessorum siue curialium grauatum se senserit in aliena calculi functione, ad nostre serenitatis audientiam uenire deproperet: sciturus, nobis priores excessus omnino displicuisse, cum uiderit profutura succedere. Patuit ergo uobis arbitrium iusti principis, quamuis multis semper declaretur indiciis. Nunc autem sub silentio patientiam doloris obducite, aut sub iustitia iter uocis aperite. Iam in uobis erit huius summa consilii, quibus adiacet eligere, quod uobis prospicitis expedire.



EPISTOLA XXuI. FAUSTO PRAEFECTO PRAETORIO THEODORICUS REX. uetat quominus Apulie et Calabrie negotiatores grauentur imposterum, debitasque iis qui has principis iussiones infregerint, multas imponit. Tum sequitur edictum de aurariis.


Nullius compendiis delectamur iniustis, nec ad animum nostre pietatis perueniunt que probitatis gratia deseruntur. Respublica siquidem iure semper equitatis augetur; et cum temperantia diligitur, uelociter profutura succedunt. Atque ideo illustrem magnificentiam tuam, negotiatorum Apulie siue Calabrie supplicatione permoti, duximus instruendam; ut frumenta, que per supradictos negotiatores publico comparantur, non iterum ab eisdem interpretii [a 1Kb] nomine solidorum quantitas exigatur. Nam si cemptam speciem expensis publicis necessariam non habetis, ab officio uestro suscepta modiatio [ed. Niu.  et Gam., moderatio] fideliter distrahatur: euentum rei ratio fiscalis habitura est, que iniuste uidetur imposuisse quod respuit. Nimis enim iniquum est, ut ille patiatur dispendium, qui imperium fecit alienum. Pari conditione censentes de sextario quoque, quem negotiator eius prouincie uidetur inferre: ne quis audeat damnata semper pretia proteruus exigere. Et ut ualidius retundamus excessus, penam triginta librarum auri sedis uestre 33 prefectis imponimus, si quis contra hec saluberrima constituta ausu temerario uenire tentauerit. Officium uero decem librarum auri dispendio se nouerit esse feriendum, si inhibitas  presumpserit exsequi iussiones. In illa quoque parte fessis clementia nostra se porrigit, ut si pensionem huius tituli Siliquatario prestat, monopolium quoque negotiator exerceat. Si uero siliquatarius hunc titulum negotiatoribus iudicat [ed., indicat] abrogandum, nullam ab eis exigat pensionem, quia satis absurdum est, ut affligatur damnis, qui commoda non habet actionis. In aurariis denique priscus ordo seruetur, et ad eos tantum functio ipsa respiciat, quos huic titulo seruire uoluit antiquitatis auctoritas. Quapropter beneficia nostra erga negotiatores, qui nostris titulis necessarii comprobantur, omnimodis facite custodiri: ne genus hominum, quod uiuit lucris, ad necem possit peruenire dispendiis.



EPISTOLA XXuII. UNIuERSIS IUDAEIS GENUAE CONSISTENTIBUS THEODORICUS REX. Permittit quidem illis synagogam reficere, non uero ampliare, dummodo tamen tricennalis non obstet prescriptio.


Sicut exorati iustum cupimus prebere consensum, ita per nostra beneficia fraudes fieri legibus non amamus; in ea parte precipue in qua diuine reuerentie credimus interesse. Ne ergo insultare uideantur elati, Diuinitatis gratia destituti; quapropter tegumen tantum uetustis parietibus superimponere synagoge uestre, presenti uos auctoritate censemus, petitionibus uestris eatenus licentiam commodantes, quatenus constituta diualia permiserunt. Nec aliquid ornatus fas sit adiicere, uel in ampliandis edibus euagari. Et noueritis uos seueritatem minime diffugere  ueteris sanctionis, si rebus non abstineatis illicitis. In ipsis uero parietibus cooperiendis uel fingendis [Ed., reficiendis], tantum licentiam damus, si uobis tricennalis non potest obesse prescriptio. Quid appetitis, que refugere deberetis? Damus siquidem permissum, sed errantium uotum laudabiliter improbamus. [a 2Kb] Religionem imperare non possumus, quia nemo cogitur ut credat inuitus.



EPISTOLA XXuIII. STEPHANO uIRO SENATORI, COMITI PRIMI ORDINIS ET EXPRINCIPI NOSTRI OFFICII, THEODORICUS REX. Laudatur Stephanus, et confertur ei dignitas spectabilitatis seu comitiue primi ordinis, nec non et priuilegia quedam preclara.

Tribuenda est iustis laboribus compensatio premiorum,  quia exprobrata militia creditur que irremunerata transitur. Athletam populis palma designat esse uictorem. Sudores bellicos ciuica corona testatur. Exspectant etiam equos premia sua; et tanta iustitie uis est, ut nec illis tardius detur laboris pretium, qui sentire non poterant denegatum. Quod si ita est, dignum est hoc homini reddere, qui per honesta cognoscitur obsequia placuisse. Per tot enim actionum lubricos casus fixum tenuisti militie probate uestigium; et quod raro in seruiente prouenit, permutatio iudicum nunquam circa te uariauit affectum. Nec erat in te alieni iudicii quisquam inuidus, cum etiam decessorum suorum ordinationibus redderetur aduersus. Placere siquidem meruisti cunctis, cum semper diligenda custodis, silentium in  secretis, in actionibus efficaciam, in obseruationis labore frequentiam; et quod rarum continentie bonum crebra hominum uitia fecerunt, cum multis preberes officia, nulli tuam operam uenditabas. uoca bulum principis nulla sorde maculasti, seruans dignitatem nominis exercitatione uirtutis. Hinc est quod spectabilitatis honorem, quem militie sudore detersis iusta deputauit antiquitas, presenti tibi auctoritate conferimus; ut laboris tui tandem finitas excubias, remuneratione comitiue primi ordinis [b 1Kb] , iam securus intelligas. Et quia gratiam principis dignitas nuda non asserit, nec beneficium dici potest quod nulla utilitate sentitur: priuilegia tibi quoque, que tribui schole tue exprincipibus diualia constituta uoluerunt, simili munificentia condonamus. Nec quidquam in his debes metuere, que forsitan nouella  usurpatione tentantur. Ab omni ergo damno oneribusque sordidis iuste muniuit antiquum. Sed quanquam presenti remuneratione tibi digna soluamus, futuris tamen uotis spem maximam pollicemur. Sed quoniam angusta sunt beneficia, que non etiam de futuris aliquid pollicentur, aderit prouidentia principalis; ut quos dignos fauore nostro credimus, eos quoque maiori honore cumulemus. uerum quia celari non decet regium bonum, impetrata presentia ad prouincialis iudicis facito notitiam peruenire, quatenus spectabilitatem tuam decoratam nostro testimonio, uniuersitatis corda cognoscant, tibique ut pote militie 34 munere persoluto, cultus competens pro nostrorum temporum laude seruetur.



EPISTOLA XXIX [a 1Kb] . ADILAE uIRO SENATORI, COMITI THEODORICUS REX. Imperat ut tueatur predia et homines Mediolanensis Ecclesie intra Siciliam constitutos; uult tamen ut causis publicis et priuatis contra eos propositis quamprimum respondeant.


Quamuis nullos uelimus grauamen aliquod sustinere, quos uidetur pietas nostra protegere , tamen specialiter Ecclesias ab omni iniuria reddi cupimus alienas; quibus dum equabilia prestantur, misericordia Diuinitatis acquiritur. Et ideo beatissimi uiri Eustorgii episcopi sancte Mediolanensis Ecclesie petitione permoti, presentibus te affatibus admonemus, ut prediis uel hominibus [ed. Niu. et Ga., honoribus] illius Ecclesie intra Siciliam constitutis,  tuitionem studeas salua ciuilitate prestare; nec a quoquam cuiuslibet nationis homine contra fas patiaris opprimi, quos decet Diuinitatis intuitu subleuari. Ita tamen, ut causis publicis et priuatis, que contra eos rationabiliter proponuntur, respondere non differant: quia sicut nolumus eos ab aliquo pregrauari; ita exceptos a tramite iustitie non patimur inueniri.



EPISTOLA XXX. FAUSTO PRAEFECTO PRAETORIO THEODORICUS REX. Eximitur ab illatione tributorum unus ex negotiatoribus Mediolanensis Ecclesie, qui pauperum seruitio deputandus erat; que gratia Rauennati Ecclesie antea concessa fuerat.

 Non preiudicat iuri publico personalis exceptio, quia beneficialem esse principem licet, nec intra regulas constituti potest munificentia regalis arctari. Ira leuia cerceatur grauissimis institutis; impatiens ambitio iure refrenetur: clementia non habet legem; nec debet sub angustis terminis benigna sequi quam [ed., quem] decet sine fine laudari. Defensores itaque sacrosancte Mediolanensis Ecclesie pro expensis pauperum, que sub lucri exaggeratione funduntur, unum sibi ex negotiatoribus urbis sue desiderant oportere prestari: qui emptoris functus officio, exceptis negotiationis oneribus debeat implere quod suscipit. Hec enim nos et Rauennati Ecclesie commemorant, motos rationabili allegatione, tribuisse: quod pietatis exemplum, ad suum quoque commodum  supplicant transferendum. Ideo illustris et precelsa magnificentia tua  unum eis, quem sibi uisi fuerint eligere, deputabit; qui ita commercium negotiationis exerceat, quatenus nec monopolii nec siliquatici [b 1Kb] , nec aurarie aliquid pensionis impendat, uel quodlibet grauamen ex permissa nundinatione sustineat. Cur enim illud tardemus annuere, unde nulla possumus damna sentire?



EPISTOLA XXXI. DROMONARIIS THEODORICUS REX. Insinuat se comiti sacrarum largitionum precepisse ut in Hostiliensi loco dromonarii constituantur, quibus fiscalem pecuniam attribuit pro excursibus cum ueredariis per alueum Padimore solito faciendis.


Publicis debent utilitatibus insudare qui nomen dedere militie. Quid enim agat homo, si professo desit obsequio, ut nec commoda priuata reperiat, nec gloriam strenuitatis acquirat? Et ideo comiti sacrarum largitionum nostra precepit auctoritas, ut in Hostiliensi loco constitui debeatis; quatenus fiscali humanitate recreati, excursus cum ueredariis per alueum Padi more solito faciatis, ut diuiso labore equis publicis debeat subueniri, quando cursus uester non atteritur [c 1Kb] , qui per uias liquidas expeditur. Non  enim uobis nimio labore claudicare contingit, qui manibus ambulatis. uehiculum uestrum non sentit iniuriam, nec defectum patitur, quod unda potius currente portatur.



EPISTOLA XXXII. SENATUI URBIS ROMAE THEODORICUS REX. Decernit ut ad paludem Decennonii, quam patricius Decius exsiccandam postulabat, duo senatores mittantur, qui spatium paludis fixis adnotatum terminis, iuris ipsius Decii faciant.

Grata nobis est, Patres Conscripti, circa utilitates publicas impensa deuotio: quia dum ciuium laudabiles animos comprobamus, locum iustis beneficiis reperimus. Quid est enim tam senatorium, quam si  utilitatibus publicis impendat affectum, ut possit prodesse patrie, cui natus est? uir itaque magnificus atque patricius Decius, glorioso circa rempub. amore deuinctus, ultro postulauit uoto mirabili, quod uix potuisset sub consilio nostre pietatis imponi. Paludem Decennonii, in hostis modum uicina uastantem, fouearum ore patefacto promisit absorbere: illam famosam seculi uastitatem, quam sub diuturnitate licentie quondam mare paludestre possedit [ms. Rem. et. ed. Ac., consedit], cultisque locis inimicum superfundens unda 35 diluuium, terrenam gratiam siluestri pariter horrore confudit: nichil utile nutriens, sub liquore spoliatum fructibus est solum, postquam obnoxium cepit esse paludibus. Et ideo miramur prisce confidentie uirum, ut quod diu uirtus  publica refugit, manus priuata susceperit. Hunc ergo audacem laborem aggressurum se laudabili perfectione pollicitus est; ut pereunte damnoso gurgite, que fuerant amissa, ulterius non perirent. Unde nostre super hac parte serenitatis postulat iussiones, ut auctoritate publica subeat opus eximium, quod erit cunctis uiantibus profuturum. Sed nos, P. C., quibus cordi est bonum desiderium iuuare auxiliaribus constitutis, presentibus decretis annuimus, ut ad loca ipsa Decennonii duos ex uestro corpore dirigatis,  quibus arbitrantibus, quantum spatii restagnatis (Ed. Ac., negatis] incursibus paludestris illuuies occupauit, fixis terminis adnotetur; ut cum ad perfectionem promissam peruenerit, liberatori suo reddita terra proficiat; nec quisquam inde aliquid presumat attingere, quod tandiu inuadentibus aquis non potuit uindicare.



EPISTOLA XXXIII. DECIO uIRO ILLUSTRI, PATRICIO, THEODORICUS REX. Concedit Decio paludis Decennonii dominium; tum decernit, ut si quis hunc laborem una cum eo subeundum delegerit, habita operis estimatione, habeat iuris proprii spatia pro parte quam susceperit.

Iustitie ratio est, ut laudabile desiderium sequatur prosperitas iussionum; et quod bona uoluntate suscipitur,  regalibus quoque ordinationibus impleatur. uobis itaque desideria iusta poscentibus, presenti auctoritate concedimus, ut stagnis Decennonii paludibusque siccatis, sine fisco possideas in solum rura reuocata; nec ullam metuas liberatis rebus exhibere culturam, quas sub generalitatis testimonio absoluimus. Hinc etiam ad amplissimum senatum precepta transmisimus, ut definito nunc spatio ad tuum pulchre transeat dominium, quod est a fedis gurgitibus uindicatum. Aequum est enim ut unicuique proficiat labor suus [a 1Kb] ; et sicut expendendo cognoscit incommoda, ita rebus perfectis consequatur augmenta. Illud etiam, qui studio reipub. semper inuigilamus, aspeximus; ut si quis hunc laborem iuncta tecum societate subire delegerit, habita operis estimatione,  habeat iuris proprii spatia pro parte quam suscipit: ut nec solus immensis oneribus pregraueris, et animosius peragatur, quod sub collegii adiuuatione [b 1Kb] suscipitur. Ita fiet ut et, que rebus maximis est amica, molesta careatur inuidia. Quapropter gloriosis desideriis gratanter  insiste, ne opinioni tue graue sit in assumptis conatibus marcuisse. Intuere quippe omnium ora, atque oculos in te esse conuersos; respice serenitatis nostre suspensa iudicia ad effectum operis instituti. Quanta uales animositate festina, ut dignus tanta re emersisse iudiceris, qui iam nunc omnium admiratione laudaris.



EPISTOLA XXXIu. ARTEMIDORO PRAEFECTO URBIS THEODORICUS REX. Statuit ut pecunia fabricis Romanis deputata, nec expensa, sed subtracta, resumatur, et menibus reficiendis applicetur. Celatores huius pecunie plectendos quidem fatetur, ipsis tamen clementer indulget.


Gaudemus in te nostra floruisse iudicia; letamur  dignum presulem te Romanis arcibus exstitisse, qui generosis animis amicum fraudibus non passus es uelare secretum: ne uos aut delicta complices facerent, aut securitas ad maiora potius incitaret. Atque ideo uniuersa pecunia, que fuerat fabricis deputata Romanis, et nunc magnitudinis tue discussione [c 1Kb] constitit abiuratam [mss., adiuratam; alii, abdicatam], cum nec reddita suo tempore, nec docetur expensa, sine aliqua dilatione resumatur, et uobis ordinantibus iterum Romanis menibus applicetur. Nefas est enim ut in alios usus transeant que sibi subtracta non immerito Roma suspirat. Deberemus itaque celatores deputate pecunie immodica pena per cellere, qui in tali causa nostram munificentiam fraudauerunt. Sed adfuit moderatrix, semper que nobis  est iuncta, clementia, ne indecore facta plectamus grauiter incitante iustitia. Sufficiat nobis cupiditatem non implesse, quod uoluit. Nec maior potest prouenire uindicta, quando uelut propria uidetur perdere, qui se suppressa turpiter iudicauerat [ed., uindicauerat] possidere.



EPISTOLA XXXu. TANCILAE uIRO SENATORI THEODORICUS REX. Admonet ut perquirat statuam eneam de ciuitate Comensi furto ereptam, promittens centum aureos et qui furta prodiderit.

Acerbum nimis est nostris temporibus antiquorum facta decrescere, qui ornatum urbium quotidie desideramus augere. Quocirca presentibus te iussionibus admonemus, ut de Comensi ciuitate eneam statuam,  que periisse suggeritur, omni animositate perquiras: spondens etiam centum aureos [d 10Kb] , si quis hec sacrilega prodere furta maluerit; quatenus promissio nostre serenitatis trepidos ad spem confessionis inuitet, quod etiam ad te destinata edicta proloquuntur. Sed cum hec tamen iussa promulgaueris, si adhuc facinus secreta uelauerint, post diem uenerabilem locorum artifices facias congregari: a quibus sub terrore perquire quo ministro fuerit perpetratum. Ab imperitis enim harum rerum statue facilis euersio non fuisset, nisi eam tentasset mouere loco magistra presumptio.



36 EPISTOLA XXXuI. SIuE EDICTUM THEODORICI REGIS. Promittit rex centum aureos et criminis indulgentiam ei qui furtum statue enee sponte retexerit. Tum minitatur mortem ei qui celauerit culpam, et alieno indicio detectus fuerit.


Quamuis ad proditionem sceleris relaxata nimis pena sufficiat, nec paruum sit munus audacie supplicii declinasse terrorem, addimus tamen premium,  quod habere innocentia solet: non quia commissa placuerunt, sed delectat nos munificos esse in amore uindicte. Quapropter presentis edicti unusquisque auctoritate cognoscat, centum se aureos largitate nostra promereri, si prodat qui statuam de Comensi ciuitate rapuerit; et de suo facto  indulgentiam se nouerit habiturum. Damus in eneo compendio aureum munus; et metalla, que inuenire possumus pretiosiora, largimur: illud potius hac liberalitate redimentes, ne transeat in usum, quod constat esse prohibitum. Quis ergo tanta stultitie cecitate damnetur, ut dubitet erumpere, quando et securitatem reperit, et premium confessionis acquirit? Si quis autem dissimulandum forte crediderit, eumque aliquo ueritatis indicio serenitas  nostra detexerit, ultimo se nouerit discrimine [a 13Kb] rapiendum. Indignum est enim ut qui respuunt indulgentiam nostram, detectis postea suffragetur humanitas.



EPISTOLA XXXuII. FAUSTO PRAEFECTO PRAETORIO THEODORICUS REX. Concedit rex Spoletinis ciuibus ad exhibitionem thermarum supra consuetudinem, aliam millenam.

Prouectum [ed., Prouentum] regni nostri benignitas debet emulari, ut tantum humanitas relaxet dona quantum respub. suscepit augmenta. Non enim aliter laudatum modum possumus custodire, nisi ad considerationem rerum nostrum debeamus excitare propositum. Inter tot enim quotidie, Deo propitiante, successus, tenacitatis esset uitium angusta largitate  contentum. Atque ideo illustris magnificentia tua presenti auctoritate cognoscat, Spoletinis ciuibus ad exhibitionem thermarum [Accur., tertiarum] supra consuetudinem, aliam millenam esse deputandam. Cupimus enim libenter impendere que ad salubritatem ciuium nouimus pertinere: quia laudes sunt nostrorum temporum, celebrata gaudia populorum.



EPISTOLA XXXuIII. FAUSTO PRAEFECTO PRAETORIO THEODORICUS REX. Prohibet ne Sipontini negotiatores hostium depopulatione uastati, per iuge biennium ob solutionem fisci, et ob ea que mutuo acceperant uexentur.

Opes nostras cupimus thesauro pietatis augeri: exsecrantes commoda, que nobis uexatorum fuerint calamitatibus acquisita. Molesta est illatio nostre  clementie, que defletur, quia quidquid sub letitia penditur, accipientis laudibus applicatur. Urbis itaque Sipontine negotiatores hostium se asserunt depopulatione uastatos. Et quia egentium leuamina nostras potius diuitias estimamus, illustris magnificentia tua per hoc iuge biennium nuncupatos nulla faciat cemptione [ed. Ac., commotione] uexari. Sed quoniam lapsos nichil releuasse proficit, si onus aliud  solutionis accedit: qui memoratis negotiatoribus noscuntur mutuasse pecuniam, celsitudo tua faciat admoneri ne in hoc biennii spatio quidquam de credita summa estiment postulandum, quatenus sub induciis supradictis et datam possint reparare pecuniam, et aliquatenus debitorum ualeat respirare substantia. Quid enim proficit creditorem se urgere, quando incassum nititur nudatos exigere? Quibus magis prospicimus, si ad mutuata sustinendo peruenire faciamus.



EPISTOLA XXXIX. ALOISIO ARCHITECTO THEODORICUS REX. Significat rex se cupere Aponum fontem, cuius uarias uirtutes graphice describit, refici. Quod ut prospere succedat, iubet antiquam illic edificiorum soliditatem innouari, palatium quoque longa senectute quassatum reparari.


Si audita ueterum miracula ad laudem nostre clementie uolumus continere , quo studio conuenit reparari quod et nostris oculis frequenter constat offerri? Delectat enim salutiferi Aponi meminisse potentiam, ut intelligas quo desiderio cupimus reficere, quod de memoria nostra nescit exire. Ceruleum fontem uidimus in formam dolii concauis hiatibus estuantem, et fornaces anhelantium aquarum circumducto tereti labio (ms. Aud., tentilabio. Ed. Niu. et Gam., tentilatio], nature probabili dispositione coronatas; que licet, more calide, nebulosos uapores exhalent, hanc tamen iucundam perspicuitatem aspectibus humanis aperiunt, ut  quiuis hominum illam gratiam desideret contingere, etiam cum non ignoret ardere. Ore plenissimo [b 1Kb] , in sphere similitudine, supra terminos suos aquarum dorsa turgescunt. Unde [c 15Kb] latex tanta quiete defluit, tanta quasi stabilitate decurrit; ut eum non putes crescere, nisi quia inde aliquid rauco murmure sentis exire. 37 ueniunt aque per algentes meatus tali feruore succense, ut post recurua spatia, que arte facta sunt longiora, calores sint maximos redditure [ed., in calores maxime sunt rediture]. O magistri mirandum semper ingenium, ut nature furentis ardores ita ad utilitatem humani corporis temperaret, ut quod in origine dare poterat mortem, doctissime moderatum et delectationem tribueret et salutem! Iuuat  uidere secretum, latices uapores igneos exhalantes, amicum undis indesinenter ardorem, et calorem uenire decursu riui, unde usualiter solebat exstingui. Merito dicunt philosophi elementa sibi mutuis complexibus illigari, et mirabili coniungi federatione, que inter se contraria intelliguntur uarietate pugnare. Ecce madentem substantiam uapores producere constat ignitos, qui mox ad thermarum edificia decora peruenerunt, illis a cautibus unda descendens, et  era sua qualitate succendit, et tactu fit habilis, cum recepta fuerit in lauacris: unde non tantum deliciosa uoluptas acquiritur, quantum blanda medicina confertur. Scilicet sine tormento cura, sine horrore remedia, sanitas impunita, balnea contra diuersos dolores corporis attributa [a 1Kb] . Que ideo Aponum Greca lingua beneficialis nominauit antiquitas [b 23Kb] ; ut causam tanti remedii eger cognosceret, cum de tali nomine dubium non haberet. Sed inter alia loci ipsius bona, illud quoque stupendum esse didicimus, quod una fluentorum natura diuersis ministeriis uideatur accommoda. Nam protinus saxo suscipiente collisa inhalat prime cellule sudatoriam qualitatem; deinde in solum mitigata descendens, minaci ardore deposito, suaui temperatione mollescit; mox in uicinum producta, cum aliqua dilatione  torpuerit, multo blandius intepescit; postremo ipso quoque tepore derelicto, in piscinam Neronianam frigida tantum efficitur, quantum prius ferbuisse sentitur. Non immerito auctoris sui participans nomen, collega est cum uiriditate gemmarum; ut ipsa quoque uitrei elementi colore perspicua, quasdam trementes undas quieta commoueat. Sed ut ipsum quoque lauacrum mundius redderetur, stupenda quadam continentie disciplina, in undam, qua uiri recreantur, si mulier descendat [c 1Kb] , incenditur: propterea quod et ipsis altera exhibitio decora collata est; scilicet, ne ardentium aquarum fecundissimum locum non crederent habuisse, unde plurima largiretur, si uterque sexus uno munere communiter uteretur. Hec perennitas aquarum intelligendi prestat indicium,  per igneas terre uenas occultis meatibus influentem deintus, in auras erumpere excocti fontis irriguam puritatem. Nam si nature fuisset illud incendium, sine interitu substantie non fuisset amissum [ed. Ac. et For., admissum]. Sed aque materia sensibilis, sicut peregrinum contraxit ignem, sic iterum natiuum facile repicit [ed. Ac., repetit] algorem. Prestat et aliud adiutorii genus uis illa medicabilis; nam iuxta caput fontis scintillosi quemdam sibi meatum prouida natura formauit. Hinc desuper sella composita, que humanis necessitatibus in absidis speciem perforatur, egros suscipit interno humore defluentes: ubi dum fessi nimio languore consederint, uaporis illius delectatione recreati, et lassa uiscera reficiunt, et humores noxia infusione largatos  [ed. Niu. et Gam., laxatos], uitali ariditate constringunt; ut quasi aliquo desiderabili cibo refecti, ualentiores queant protinus inueniri. Sic medicabili substantie uenit a sulphure, quod calet; a salsedine, quod desiccat. Talia posteris non tradere, hoc est  grauiter in longa etate peccare. Quapropter antiqua illic edificiorum soliditas innouetur, ut siue in thermis, siue in cuniculis fuerit aliquid reparandum, te debeat imminente reconstrui. uirgulta quoque noxia [d 79Kb] importunitate nascentia, euulsis cespitibus auferantur: ne radicum quidam capilli paulatim turgentes, fabricarum uisceribus inserantur, et more uipereo prolem sibi fecunditate contraria nutriant, unde se compago casura disrumpat. Palatium quoque longa senectute quassatum reparatione assidua corrobora. Spatium quod inter edem publicam, et caput igniti fontis interiacet, siluestri asperitate depurga. Rideat florenti gramine facies decora campestris, que etiam ardentis aque fertilitate letatur; miroque modo dum proxime salem generet sterilem, nutriat pariter et  uirores. Sed non his tantum beneficiis Antenorea terra fecunda est; infert et alia, que multo grandius obstupescas. Corda illa  montium, in uicem secretarii, negotia contentiosa distinguunt. Nam si quis forte pecus furatum pilis natiuis solito more spoliare presumpserit, undis ardentibus frequenter immersum, necesse est ut antea decoquat quam emundare preualeat. O uere secretarium iure reuerendum, quando in his aquis non solum sensum, sed etiam uerum constat esse iudicium; et quod humana nequit altercatione dissolui, fontium datum est equitate definiri. Loquitur illic tacita natura, dum iudicat, et sententiam quodammodo dicit, que perfidiam negantis excludit. Sed quis ista conseruare negligat, quamuis plurima tenacitate sordescat? Siquidem ornat  regnum, quod fuerit singulariter toto orbe nominatum. Et ideo pecunia, que tibi data est, si opus non poterit implere susceptum, quantum adhuc expendendum esse credideris, missis nobis breuibus, indicabis: quia non grauamur expendere, ut tanta uideamur ruris amena [ms. Rem., ruris menia] custodire.



38 EPISTOLA XL. BeTIO PATRICIO THEODORICUS REX. Dicit regem Francorum citharedum magnis precibus expetiisse. Rogat Betium musice peritum, ut eum eligat. Multa de musice laude, tonis, modis, etc., disserit.

Cum rex Francorum, conuiuii nostri fama pellectus, a nobis citharedum magnis precibus expetiisset, sola ratione complendum esse promisimus, quod te eruditionis musice peritum esse noueramus. Adiacet  enim uobis doctum eligere, qui disciplinam ipsam in arduo collocatam potuistis attingere. Quid enim illa prestantius, que celi machinam sonora dulcedine, et nature conuenientiam ubique dispersam uirtutis sue gratia comprehendit? Quidquid enim in  conceptum alicuius modificationis existit, ab harmonie continentia non recedit. Per hanc competenter cogitamus, pulchre loquimur, conuenienter mouemur; que quoties ad aures nostras discipline sue lege peruenerit, imperat cantum, mutat animos: artifex auditus, et operosa delectatio. Hec cum de secreto nature, tanquam sensuum regina, tropis suis ornata processerit, relique cogitationes exsiliunt, omniaque facit eiici, ut ipsam solummodo delectet audiri. Tristitiam noxiam iucundat, tumidos furores attenuat, cruentam seuitiam efficit blandam, excitat ignauiam soporantemque languorem [ms. Aud. et D., Gr. et Cui., ignauia soporantem humorem; Ms. Rem., saporat languorem], uigilantibus reddit saluberrimam quietem, uitiatam [ms. Aud., humatam] turpi  amore ad honestum studium reuocat castitatem, sanat mentis tedium bonis cogitationibus semper aduersum, perniciosa odia conuertit ad auxiliatricem gratiam; et quod beatum genus curationis est, per dulcissimas uoluptates expellit animi passiones. Incorpoream animam corporaliter mulcet, et solo auditu ad quod uult deducit: quam tenere non preualet uerbo tacito manibus clamat, sine ore loquitur, et per insensibilium obsequium preualet sensuum exercere dominatum. Hoc totum inter homines quinque tonis agitur, qui singuli prouinciarum ubi reperti sunt nominibus uocitantur. Miseratio quippe diuina localiter sparsit gratiam, dum omnia sua ualde fecit esse laudanda. Dorius pudicitie largitor, et castitatis effector est. Phrygius pugnas excitat, et uotum furoris  inflammat. Aeolius animi tempestates tranquiltat, somnumque iam placatis attribuit. Iastius intellectum obtusis acuit, et terreno desiderio grauatis celestium appetentiam bonorum operator indulget. Lydius contra nimias curas animeque tedia repertus, remissione reparat, et oblectatione corroborat. Hec ad solutiones corruptibile seculum flectens, honestum remedium turpe fecit esse commentum. Hic uero numerus quinarius trina diuisione consistit. Omnis enim tonus habet summum, et imum; hec autem dicuntur ad medium. Et quoniam sine se esse non possunt, que alterna sibi uicissitudine referuntur, utiliter inuentum est, artificialem musicam, id est auctorum operationibus diuersis organis exquisitam, modis quindecim contineri. His rebus aliquid  maius adiiciens humana solertia, terris quamdam harmoniam doctissima inquisitione collegit, que diapason nominatur, ex omnibus scilicet congregata; ut uirtutes, quas uniuersum melos habere potuisset, hec adunatio mirabilis contineret. Hinc Orpheus mutis animalibus efficaciter imperauit, uagosque greges contemptis pascuis ad audiendi epulas potius inuitauit. Illo cantante amauerunt siccas Tritones terras; Galatea lusit in solidis; deseruerunt ursi amabiles siluas; leones domestica tandem canneta reliquerunt; iuxta predonem suum preda gaudebat. In unum conuentum contraria uota collecta sunt, et fidem dicente lyra, omnia sibi aduersa crediderunt. Amphion quoque  Dirceus, canendo chordis, Thebanos muros dicitur condidisse; ut cum homines labore marcidos ad studium perfectionis erigeret, saxa ipsa crederentur relictis rupibus aduenisse. Museum etiam et artis Orphei filium, et nature, Maronis prepotens lingua concelebrat: dicens apud inferos in summa beatitudine constitutum, quod per Elysios campos felices animas septem chordarum pulsibus amenabat, significans summo premio perfrui, cui discipline huius contigerit suauitatibus epulari. Sed hec omnia humano studio per manualem musicam uidentur effecta. Naturalis autem rhythmus animate uoci cognoscitur attributus: qui tunc pulchre melos custodit, si apte taceat, congruenter loquatur, et per accentus uiam musicis pedibus composita uoce gradiatur.  Inuenta est quoque ad permouendos animos oratorum fortis ac suauis oratio, ut criminosis irascantur iudices, misereantur errantibus; et quidquid potest eloquens efficere, ad huius discipline non est dubium pertinere gloriam. Petis etiam, Terentiano testante, duo primum metra principalia sunt attributa, id est, Heroicum et Iambicum: unum quod erigeret, alterum quod placaret. Ex quibus ad oblectandum animos audientium diuersa progenita sunt. Et ut in organis toni, ita in humana uoce uarias animi affectiones grauida metra pepererunt. Sirenas in miraculum cantasse curiosa [a 1Kb] prodit antiquitas; et quamuis nauigantes fluctus abduceret, carbasa uentus inflaret, eligebant suauiter decepti scopulos incurrere, ne tantam paterentur dulcedinem preterire.  Quibus solus Ithacus euasit, qui nautis sollicitatorem protinus obstruxit auditum contra noxiam dulcedinem. Cogitauit uir prudentissimus felicissimam surditatem, et quam uincere intelligendo non poterat, melius non aduertendo superabat. Se uero soliditati arboris constrictis nexibus illigauit, ut et famosos cantus liberis auribus probare potuisset, et pericula dulcisone uocis unda rapiente uinctus euaderet. uerum ut et nos talia exemplo sapientis Ithaci transeamus, loquamur de illo lapso e celo Psalterio, quod uir toto orbe cantabilis ita modulatum pro anime sospitate composuit, ut his hymnis et mentis uulnera sanarentur, et Diuinitatis singularis gratia conquiratur. En quod seculum miretur et credat: pepulit Dauidica lyra diabolum; sonus spiritibus imperauit;  et canente cithara ter rex in libertatem rediit, quem internus inimicus turpiter possidebat. Nam licet huius delectationis organa multa fuerint exquisita, nichil tamen efficacius est inuentum ad permouendos animos, quam concaue 39 cithare blanda resultatio. Hinc etiam appellatam existimamus chordam, quad facile corda moueat. Ubi tanta uocum collecta est sub diuersitate concordia, ut uicina chorda pulsata alteram faciat sponte contremiscere, quam nullum contigit attigisse. Tanta enim uis est conuenientie, ut rem insensualem sponte se mouere faciat, quia eius sociam constat agitatam. Hinc diuerse ueniunt sine lingua uoces; hinc uariis  sonis efficitur quidam suauissimus chorus, illa acuta nimia tensione, ista grauis aliqua laxitate, hec media tergo blandissime temperato; ut homines se ad tantam perducere non preualeant unitatem, in quantam ad socialem conuenientiam ratione carentia peruenerunt. Ibi enim quidquid excellenter, quidquid ponderatim, quidquid rauce, quidquid purissime, aliasque distantias sonat, quasi in unum ornatum constat esse collectum. Et ut diadema oculis uaria luce gemmarum, sic cithara diuersitate soni blanditur auditui. Musarum tela loquax, stamina uerbosa, fila canentia, in quibus arguto plectro texitur, quod dulciter audiatur. Hanc igitur ad imitationem uarie testudinis Mercurius dicitur inuenisse, quam tanta utillima procurantem astronomi inter stellas requirendam  esse putauerunt: persuadentes celestem esse musicam, quando lyre formam comprehendere potuerunt inter sidera collocatam. Harmonia uero celi humano sermone idonee non potest explicari, quam ratio tantum animo dedit, sed auribus natura non prodidit. Dicunt enim debere credi, ut beatitudo celestis illius oblectationibus perfruatur, que nec fine deficit, nec aliqua intermissione marcescit. In ipso quippe intellectu habitare referunt superna, ipsis deliciis celestia perfrui, et talibus contemplationibus inherentia beatis iugiter delectationibus contineri. Bene quidem arbitrati, si causam celestis beatitudinis non in sonis, sed in Creatore posuissent: ubi ueraciter sine fine gaudium est, sine aliquo tedio manens semper eternitas; et inspectio sola Diuinitatis  efficit, ut beatius esse nil possit. Hec ueraciter perennitatem prestat, hec iucunditates accumulat; et sicut preter ipsam creatura non exstat, ita sine ipsa incommutabilem letitiam habere non preualet. Sed quoniam nobis facta est uoluptuosa digressio , citharedum, quem a nobis diximus postulatum, sapientia uestra eligat presenti tempore meliorem: facturus aliquid Orphei, cum dulci sono gentilium fera corda domuerit. Et quante nobis gratie fuerint acte, tante uobis ex nostra equabili compensatione referentur: qui et imperio nostro paretis, et quod uos clarificare possit, efficitis.



EPISTOLA XLI. LUDUIN [a 1Kb] REGI FRANCORUM THEODORICUS REX. Gratulatur Clodoueo de uictoria reportata ex Alamannis; tum suadet clementiam erga illos qui Italie finibus exterriti celabantur; tandem monet se binos legatos cum citharedo expetito in Galliam misisse.


 Gloriosa quidem uestre uirtutis affinitate [b 1Kb] gratulamur, quod gentem Francorum prisca etate residem, feliciter in noua prelia concitastis, et Alamannicos populos, causis fortioribus inclinatos, uictrici dextera subdidistis. Sed quoniam semper in auctoribus perfidie resecabilis uidetur excessus , motus uestros in fessas reliquias temperate: quia iure gratie merentur euadere, quos ad parentum uestrorum [c 1Kb] defensionem respicitis confugisse. Estote illis remissi [mss., remissus], qui nostris finibus celantur exterriti [Gr. Cui. et Forn., externi].  Memorabilis triumphus est, Alamannum acerrimum sic expauisse, ut tibi eum cogas de uite munere supplicare. Sufficiat illum regem cum gentis sue superbia cecidisse; sufficiat innumerabilem nationem partim ferro, partim seruitio subiugatam. Nam si cum reliquis confligis, adhuc cunctos superasse non crederis. In talibus causis accipe frequenter expertum. Illa mihi feliciter bella prouenerunt, que moderato fine peracta sunt. Is enim uincit assidue, qui nouit omnia temperare, dum iucunda prosperitas illis potius blanditur, qui austeritate nimia non rigescunt. Cede itaque suauiter genio nostro, quod sibi gentilitas communi remittere consueuit exemplo. Sic enim fit, ut et meis petitionibus satisfecisse uideamini, nec sitis solliciti ex illa parte,  quam ad nos cognoscitis pertinere. Quocirca salutantes honore et affectione, qua dignum est, illum et illum legatos nostros ad excellentiam uestram consueta caritate direximus; per quos et sospitatis uestre indicium, et sperate petitionis consequamur effectum. Quedam uero, que ad nos pro uestris utilitatibus peruenerunt, per harum portitores uerbo uobis insinuanda commisimus; ut cautiores effecti, optata possitis uictoria constanter expleri. uestra siquidem salus, nostra gloria est; et toties regnum Italie proficere iudicamus, quoties de uobis leta cognoscimus. Citharedum etiam arte sua doctum pariter destinauimus expetitum, qui ore manibusque consona uoce cantando [d 1Kb] , gloriam uestre potestatis oblectet. Quem ideo fore credimus gratum, quia ad  uos eum iudicastis magnopere dirigendum.





LIBER TERTIUS.



40 EPISTOLA PRIMA [a 1Kb] . ALARICO REGI uISIGOTHORUM THEODORICUS REX. Monet, ne in multitudine parentum confidat, nec bellum regi Francorum indicat, donec legatos ad illum dirigat, qui litem inter eos motam dirimant; et hanc ob rem ei mittit legatos, qui etiam Gundibadum et alios reges conueniant.


Quamuis fortitudini uestre confidentiam tribuat parentum uestrorum innumerabilis multitudo, quamuis Attilam potentem reminiscamini uisigothorum uiribus inclinatum: tamen quia populorum ferocia corda longa pace mollescunt, cauete subito in aleam mittere quos constat tantis temporibus exercitia non habere. Terribilis est hominibus conflictus, si non sit assiduus; et nisi usu presumatur, concertandi subito fiducia non habetur. Absit ut uobis aliquid indignatio  ceca surripiat. Moderatio prouida est, que gentes seruat. Furor autem instantia plerumque precipitat, et tunc utile solum est ad arma concurrere, cum locum apud aduersarium iustitia non potest inuenire. Quapropter sustinete, donec ad Francorum regem legatos nostros dirigere debeamus, ut litem uestram amicorum debeant amputare iudicia. Inter duos enim nobis affinitate coniunctos non optamus aliquid tale fieri, unde unum minorem contingat forsitan inueniri. Non uos parentum fusus sanguis inflammat, non grauiter urit occupata prouincia, adhuc de uerbis parua contentio est: facillime transigitis, si non per arma uestros animos irritetis. Obiiciamus, quamuis cognato, cum nostris coniuratis eximias gentes. Iustitia, que reges efficit fortiores, cito conuertit  animos, qui contra se tales sentit armatos. Et ideo salutationis honorificentiam prelocuti, legatos nostros illum et illum ad uos credimus esse dirigendos: qui uobis et mandata nostra sufficienter insinuent, et usque ad fratrem nostrum [b 1Kb] Gundibadum, uel alios reges, cum uestra uoluntate deproperent: ne uideamini eorum immissione laborare, qui maligne gaudent alieno certamine. Auertant enim diuina, ut supra uos iniquitas illa preualeat. Commune malum, uestrum iudicamus inimicum. Nam ille me iure sustinebit aduersum, qui uobis nititur esse contrarius.



EPISTOLA II. GUNDIBADO REGI BURGUNDIONUM THEODORICUS REX. Suadet Gundibado, legatis ad eum missis, concordiam Alaricum inter et Clodoueum restituat.

 Graue malum est inter charas [alii, curas] regiasque personas, uoluntates sibimet uidere contrarias, et dissimulando spectare, ut de uno aliquid dolendum possit emergere. Non sine inuidia nostra geritur, si nobis patientibus affinium clade dimicetur. Habetis omnes per me pignora magne gratie: non est unus ab alio segregatus; si quid in 41 uobis delinquitis, meo grauiter dolore peccatis. Nostrum est,  regios iuuenes obiecta ratione moderari: quia illud in nobis [alii, in uobis] uere sentiunt displicere, qui dum male cupiunt, audaciam sue uoluntatis retinere non possunt. uereantur senes, quamuis sint florida etate feruentes. Sciant nos aduersarios esse contrarietatibus suis, et illud uelle persequi, ne ab utrisque possit excedi. Decet enim nos aspera uerba dicere, ne affines nostri ad extremum debeant peruenire. Et ideo illum et illum legatos ad fraternitatem tuam credimus destinandos, ut, si filio nostro Alarico uisum fuerit, ad regem Francorum cum coniuratis nobis gentibus dirigere debeamus: quatenus causa que inter eos uertitur, amicis mediis rationabiliter abscidatur. Conuenit enim tales tantosque reges non inter se lamentabiles rixas querere, ut de  suis et nos possint casibus sauciare. Quapropter fraternitas uestra, adhibito mecum studio, eorum nitatur reparare concordiam: quia nemo potest credere sine nostro uoto illos ad hec prelia peruenisse, nisi omnino clareat, ne ad conflictum ueniant, nostra potius esse certamina. Aliqua uero a presentium gerulis litterarum sermone uobis commisimus intimanda; ut sic prudentia uestra cuncta componat, quemadmodum consueuit, Deo iuuante, perficere, unde solet diligentissime cogitare.



EPISTOLA III. HERULORUM, GUARNORUM, THORINGORUM REGIBUS THEODORICUS REX. Hortatur ut mittant legatos una cum suis et Gundibadi ad Clodoueum; ut aut expeditionem in uisigothos cohibeat, et leges gentium querat: aut omnium passurum se incursus sciat.


Superbiam Diuinitati semper exosam persequi debet generalitatis assensus. Nam qui uult opinabilem gentem uoluntaria iniquitate subuertere, non disponit ceteris iusta seruare. Pessima consuetudo est despicere ueritatem. Credit sibi omnia cedere, si elatum contigerit in abominabili certamine superare. Et ideo uos, quos conscientie uirtus erigit, et consideratio detestabilis presumptionis accendit, legatos uestros, una cum meis et fratris nostri Gundibadi regis, ad Francorum regem Luduin [ed., Ludouicum] destinate; ut aut se de uisigothorum conflictu considerata equitate suspendat, et leges gentium querat: aut omnium patiatur incursum, qui tantorum arbitrium iudicat esse temnendum. Quid querit  ultra, cui offertur absoluta iustitia? Dicam plane quod sentio: qui sine lege uult agere, cunctorum disponit regna quassare. Sed melius est, ut inter initia perniciosa reprimatur assumptio; ut sine labore perficiatur omnium, quod certamen esse poterat singulorum. Recolite namque Eurici [ed., Henrici] senioris affectum, quantis uos iuuit semper muneribus, quoties a uobis proximarum gentium imminentia  bella suspendit. Reddite filio eius gratiam, quam tamen [ed., tantum] agnoscitis uestris utilitatibus, attributam. Nam si tanto regno aliquid preualuerit, uos aggredi sine dubitatione presumet. Quapropter excellentiam uestram epistolari sermone salutantes, per legatos nostros illum et illum presentium portitores, uerbo uobis aliqua dicenda commisimus; ut uos, qui nostrum sequimini, Deo iuuante, dispositum, unus complectatur assensus; et foris hoc agatis, ne in uestris prouinciis dimicare possitis.



EPISTOLA Iu. LUDUIN REGI FRANCORUM THEODORICUS REX. Hortatur ne bellum aduersus Alaricum paret, donec eorum controuersia mediis amicis dirimatur; et minatur a se et ab amicis arma mouenda in eum qui hec monita contempserit. Quapropter ad utrumque legatos mittit.


Adeo inter reges affinitatis iura, diuina coalescere uoluerunt, ut per eorum placabilem animum proueniat quies optata populorum. Hoc enim sacrum est, quod nulla permittitur commotione uiolari. Nam quibus obsidibus habeatur fides, si non credatur affectibus? Sociantur proximitate domini, ut nationes diuise simili debeant uoluntate gloriari, et quasi per alueos quosdam concordie adunata se possint gentium uota coniungere. Que cum ita sint, miramur animos uestros sic causis mediocribus excitatos, ut cum filio nostro Alarico rege durissimum uelitis subire conflictum; ut multi, qui uos metuunt, de uestra concertatione letentur. Ambo estis summarum gentium reges, ambo etate florentes. Non leuiter regna  uestra quassatis, si data partibus libertate confligitis. uirtus uestra patrie non fiat inopinata calamitas, quia grandis inuidia est regum, in causis leuibus grauis ruina populorum. Dicam libere, dicam affectuose quod sentio: impatiens sensus est ad primam legationem protinus arma commouere. A parentibus, quod queritur, electis iudicibus expetatur. Nam inter tales uiros et illos [ms. R., illis] gratum est dare, quos medios uolueritis efficere. Quid de nobis uos ipsi estimare poteritis, si nos intentiones uestras reliquisse cognoscitis? Absit ille conflictus, ubi unus ex uobis deleri poterit inclinatus. Abiicite ferrum, qui in meum pugnare uultis opprobrium. Iure patris uobis interminor et amantis. Ille nos, et amicos nostros patietur aduersos, qui talia monita  crediderit esse temnenda. Quapropter ad excellentiam uestram illum et illum legatos nostros magnopere credidimus dirigendos: per quos etiam ad fratrem uestrum, filium nostrum, regem Alaricum scripta nostra direximus, ut nullatenus inter uos scandala seminet aliena malignitas; sed in pace perseuerantes, que sunt inter uos, mediis amicis, placabiliter finire debeatis. Per eos etiam et uerbo uobis aliqua dicenda mandauimus; ut gentes que sub parentibus uestris longa pace floruerunt, subita non debeant concussione uastari. Illi enim credere debetis, quem uestris utilitatibus arridere cognoscitis: quoniam qui uult alium in precipites casus mittere, eum certum est fideliter non monere.



42 EPISTOLA u. IMPORTUNO uIRO ILLUSTRI, PATRICIO, THEODORICUS REX. Laudatur cum patre et patruo Importunus, et ei ob preclara merita patriciatus insignia conferuntur.


Si te aut nobilitas sola decoraret, aut meritorum tantum laude polleres, conferendas forsitan dignitates dilatione probabili libraremus: ne magna uilescerent cum simul omnia funderentur. Nunc autem cum te uniuersa facto agmine comitentur, nec desit uni quod predicatur in pluribus, conuenit iustitie nostre ut cum tu copiosa bona protuleris, uberrime te repleat munificentia principalis. Non enim crescendi uobis hic ordo, qui multis est: paulatim prouehi, mediocris probatur esse uirtutis; dum morosius agnoscitur quod sub leuitate preparatur [ed. Ac., prestatur].  Saltu quodam se tendit uestra prosperitas, solaque perfectio a uobis queritur, cum uobiscum multa nascantur. Elaborate sunt enim longa etate uestri generis dignitates, que notissimo quodam habitaculo lares in uestra posuere familia. Nam, ut prisca secula transeamus, que affatim uiros sunt uisa perferre precipuos, gemino radias patris ac patrui decore conspicuus; qui non solum ornamentum familie sue, sed ipsi decus senatui prestitere: modernis seculis moribus ornabantur antiquis; bonitate prediti, constantia gloriosi, in amicitia proni, ad odia sumenda difficiles. Ita, quod maximum felicitatis genus est, cum multe probarentur esse potentie, inuidiam illos persequentium contigit non habere. Pendebant quinimo circa eos anxia uota ciuitatis, crescens supra priuatos  publicus amor eorum. Senatus animum eorum sequebatur, turba propositum. Et necesse erat Romam uelle quod cuncti uidebantur optare; miroque prosperitatis euentu firmum circa eos custodiebat arbitrium uoluntas uaga populorum; quod inter ceteras dignitates munus iudicamus esse precipuum. Nam si paucorum amor iuste iam gloria est, tante ciuitatis affectus quod potest habere preconium? Proinde sicut omnia ingrata uidentur obscura, sic generaliter dilecta preclara sunt. Tot igitur parentum laude decoratus, tot etiam morum luce conspicuus, sume post consulares fasces emeritos, patriciatus insignia, tuarum munus plenarium dignitatum; et cani honoris infulis adultam cinge cesariem, qui meritorum laude etatis preiudicia superasti. Cur enim tardo euenirent premia  cui tot generis suffragabantur exempla? Eligitur quippe in te nascendi laus, uiuendi gloria; et cum multa trahas ab antiquis, meruisti placere de propriis. Ab ipso quippe uite principio, quod inter adulantium greges rarum solet esse, nobilibus studuisti fidem uirtutibus exhibere. Atque ideo instituti tui firma uestigium, ut qui primeuus gloriam consecutus es, florentibus annis gloriosis honoribus augearis. Inspice denique quanta tuorum laude precipua decoreris. Culpe genus est non te fecisse quod summum est. De maturitate quippe tua multo debent uenire meliora, qui in etate tenera te nouimus fecisse predicanda. Confidimus enim nec tui generis institutum, nec nostrum circa te errare posse iudicium.



EPISTOLA uI. SENATUI URBIS ROMAE THEODORICUS REX. Multis laudibus senatum Romanum eque ac Importunum extollit, quem ad patriciatus dignitatem euexerat, senatuique plurimum commendat.


Gratum quidem nobis est, Patres Conscripti, personas nouas ad honorum celsa producere [mss., perducere]. Delectat peregrini germinis uiros gremio libertatis inserere, ut uariis frondescat senatus aula uirtutibus. Ornat enim talis multitudo conuentum, et letam reddit faciem publicam honorata frequentia. Sed multo nobis probatur acceptius, quoties dignitatibus reddimus, qui de ipsa curie claritate nascuntur, quia non sunt de uobis examina nostra sollicita dum preiudicata bona transfunditis, qui merita cum luce  prestatis. Origo ipsa iam gloria est, laus nobilitati connascitur. Idem uobis est dignitatis quod uite principium. Senatus enim honor amplissimus uobiscum gignitur, ad quem uix maturis etatibus peruenitur. Hec licet de uobis omnibus ueraciter iudicemus, ut ordinis genium complectatur gratia senatorum, maxime serenitatis nostre luminibus Deciorum sanguis irradiat: qui tot annis continuis simul splendet claritate uirtutis; et quamuis rara sit gloria, non agnoscitur in tam longo stemmate uariata. Seculis suis producit nobilis uena primarios: nescit inde aliquid nasci mediocre, tot probati quot geniti; et, quod difficile prouenit, electa frequentia. En pullulat ex uno germine quadrifarium decus, honor ciuium, gloria generis, augmentum senatus; qui quamuis fulgeant  communione meritorum, inuenies tamen quem possis laudare de propriis. Respicite certe iuuenem per forme gratiam mentis pulchritudine plus placentem. Refert facie sanguinis decus, proditur animi natura per uultum, et serenitate corporis nubila quoque mentis abstergit. uerum hec nature bona litterarum decorauit insignibus: ut cote magistrarum artium detersis mentis penetralibus plus luceret [a 1Kb] . In libris ueterum Decios cognouit antiquos, nobilemque progeniem gloriose mortis beneficio uiuentem. Felicissimus profecto studiorum labor, cui priscorum carmen contigit discere per parentes, et de auita laude primordia teneri pectoris erudire. Libet referre quam magno tunc spectaculo totius schole in eum conuertebatur aspectus; quem, cum audiret parentem, illa  mox intendebat heredem querens; ut que auctorem cognouerat dicere, per huius posset similitudines approbare. Nam sicut indigna posteritas laudes antiqui generis abnegat, ita preclara de patribus egregie dicta [alii, dona] confirmat. Creditum est de his omne quod legitur, dum preconia ueterum presens docuit uena uirtutum . His quidem formabatur exemplis, sed domesticis felicius producebatur imperiis. Subtracto enim solatio maritali, onus regendi mater gloriosa suscepit: quam nec ampla patrimonii cura, nec tot filiorum potuit turbare custodia. Aluit nutrimentis,  43 auxit patrimoniis, ornauit moribus; et quot edidit familie iuuenes, tot reddidit curie consulares. Hec igitur rimator morum noster sensus inspexit, qui etiam bonum domestice uirtutis inquirit: ut inter priuata laudatis publica debeat ornamenta largiri. Atque ideo, P. C., illustri et magnifico uiro Importuno patriciatus culmen indulsimus, ut uester cetus sicut pullulat sorte nascendi, ita et fascibus possit augeri. Impendite parenti gratiam, adunate sententias: uestra est indoles, quam probamus. Habetis certe quod uobis ingeniosa laude tribuatis, si amore necessitudinum publicum faciatis esse iudicium; et quod pro nature caritate dependitur, collatum nostris iussionibus estimetur.



EPISTOLA uII. IANUARIO uIRO uENERABILI, EPISCOPO SALONITANO THEODORICUS REX. Iubet ut persoluat Ioanni pretium sexaginta orcarum olei, quas ad implenda luminaria ab eo acceperat.


Omnes quidem iustitiam colere et obseruare precipimus, sed eos maxime qui diuinis honoribus eriguntur; ut superne gratie fiant proximi, dum a terrena fuerint cupiditate longinqui. Ioannes itaque flebili nos allegatione pulsauit, sanctitatem uestram a se sexaginta orcas olei ad implenda luminaria suscepisse: quarum pretium sibi postulat oportere restitui. Bonum quidem uotum, si tamen non ibi aliquid misceatur aduersum. Nam licet ubique deceat iustitiam custodiri, in illis rebus maxime necessaria est que diuinis obtutibus offeruntur: ne putemus  ignorare Deum, unde accipiat, si fraudatis oblationibus acquiescat. Et ideo, si ueram querimoniam cognoscitis supplicantis, consideratione iustitie, quam sancta lege predicatis, facite que iuste debentur sine tarditate restitui; quatenus nullus ingemiscat, illata sibi per uos fuisse dispendia, quos decet potius prestare iuuamina. Quapropter studete ut, qui non soletis pro magnis rebus excedere, non uideamini  in paruitate peccare.



EPISTOLA uIII. uENANTIO uIRO SENATORI, CORRECTORI LUCANIAE ET BRUTIORUM, THEODORICUS REX. Monet ut tempora constituta exactionis binorum et ternorum illi delegate compleat.

Iustitie ratio persuadet ab unoquoque postulari,  quod ei constat iniungi, et pecunias publicas instanter querere, ne debitorem neglectus debeat ingrauare. Nam si remissio in admonitionibus ueniat, cunctos necesse est ut contemptus inuoluat. Et quodammodo nascitur de pietate crudelitas, si quem negligis admonere, postea cogaris exigere. Utilis est ergo cura predicere, quando et occasio subtrahitur delictis, et locus non datur illicitis. Quapropter illustris uiri comitis sacrarum largitionum suggestione comperimus, pridem tibi, secundum morem ueterem, exactionem binorum et ternorum [b 1Kb] fuisse delegatam. Unde te presentibus commonemus affatibus, ut secundum  canonicarie fidem tempora debeas constituta complere: ne quidquid dispendii assis publicus sustinuerit, de proprio exsoluere tu cogaris, a quo nec tante iussioni est habita reuerentia, nec fides sue promissionis impleta.



EPISTOLA IX. POSSESSORIBUS, DEFENSORIBUS ET CURIALIBUS AESTUNIS CONSISTENTIBUS THEODORICUS REX. Iubet ut columnas marmoreas et lapides sine usu iacentes, ad urbem Rauennam deuehendos curent.

Propositi quidem nostri est noua construere, sed amplius uetusta seruare: quia non minorem laudem de inuentis, quam de rebus possumus acquirere custoditis. Proinde moderna sine priorum imminutione desideramus erigere. Quidquid enim per alienum  uenit incommodum, nostre iustitie non probatur acceptum. In municipio itaque uestro sine usu iacere comperimus columnas et lapides uetustatis inuidia demolitos. Et quia indecore iacentia seruare nil proficit, ad ornatum debent surgere rediuiuum, antequam dolorem monstrare ex memoria precedentium seculorum. Atque ideo presenti auctoritate decernimus, ut, si uera fides est suggerentium, nec aliquid publico nunc ornatui probatur accommodum, supra memoratas platomas, uel columnas ad Rauennatem ciuitatem contradat [ed. Niu. et Gam., contrahat] modis omnibus deuehendas; ut collapsis metallis obliterata facies reddatur iterum de arte pulcherrima; et que situ fuerant obscura, antiqui nitoris possint recipere qualitatem.



EPISTOLA X. FESTO uIRO ILLUSTRI, PATRICIO, THEODORICUS REX. Iubet ut marmora e domo Pinciana in Rauennatem urbem per catabulenses deferantur.


Decet prudentiam uestram in augendis fabricis regalibus obtemperare dispositis, quia nobilissimi ciuis est patrie sue augmenta cogitare, maxime cum sit studii nostri illa decernere, quibus cunctos notum est sine suis dispendiis obedire. Atque ideo magnitudini tue presenti admonitione declaramus ut marmora que de domo Pinciana [ed. Niu. et Gam., Pinciniana] constat esse deposita, ad Rauennatem urbem per catabulenses [a 1Kb] uestra ordinatione dirigantur. Subuectum uero direximus de presenti, ne aut mora nostris ordinationibus proueniret, aut laborantes aliqua detrimenta sentirent.



44 EPISTOLA XI. ARGOLICO uIRO ILLUSTRI, PRAEFECTO URBIS, THEODORICUS REX. Prefectura urbana illi confertur, et preclara ad eam dignitatem laudabiliter exercendam monita traduntur.


Optamus cunctum diem plenum beneficiis nostris excurrere, optamus ubique prestita nostra radiare, quia in euum uiuit quod munificentia principalis indulserit. Quid enim tam regium quam fecisse felicem,  et eo usque prestare, quo se erectus stupeat attigisse? Beneficia siquidem sunt, que regna sublimant; et libertatis dominus iugiter potest crescere, si sibi subiectos studeat ampliare. Hoc mansuetudinis nostre glorioso proposito, quem gratia generalitatis patrio fouemus affectu, per indictionem quartam [id est anno 511] prefecture urbane infulas tibi copiosa liberalitate largimur, ut paternis honoribus successio clara letetur, et sub nobis possit proficere quidquid meruit ad nostra secula peruenire. Circumspice itaque quam magnum sit primordiis tuis canam Romam potuisse committi; ut in illo amplissimo cetu iudicis uidearis eminere suggestu, ubi est arduum, uel ipsum obtinere collegium. Stude ergo ut a meritis tuis exigere possis quod nos prestitisse cognoscis. Auara  fuge, iusta sequere, modesta dilige, iracunda contemne. Quid erit suauius quam in illa turba summorum nobile protulisse iudicium, ubi tot patriciorum corda prouocantur ad gratiam, ubi bonum factum celebretur ore sapientum? Nunquam maiore laude uirtus [Ac., uirtutis] agitur, quam si recte Roma tractetur. Quas diuitias estimes aptiores quam in oculis senatus conscientie pretiosam gerere puritatem, et ante ipsum libertatis gremium nullis uitiis esse captiuum? uidemus, reliqui fasces qua gloria censeantur. Urbanus presul dignitas est honorum. Non patitur claritas illa committere, quod possit nobilis turba nescire. Locatus in medium cunctorum ad se trahit aspectum, et totius uite iudicium promulgat fama populorum. Hec te et animo concipere, et rebus euidentibus explicare, credibile apud nos faciunt  studia litterarum: ubi cognouisti omne quod deceat, et ad usum uite gloriose animum, doctorum nimirum institutione, formasti. Fugiat ergo doctrina delictum. Indocilis est animi ad uitia trahi. Aedificatus libris locum non relinquit iniuriis: ubi in teneris annis acquiritur, quod matura etate seruetur. Ad tramitem recti hortentur te tuorum facta seniorum, admoneat lectionis auctoritas, deinde iudicii nostri electio gloriosa; ut maiora de nobis sumere possis, cum te ea que commisimus implere cognoueris.



EPISTOLA XII. SENATUI URBIS ROMAE THEODORICUS REX. Argolicum cum parentibus multis laudibus exornat, et approbatam a senatu eius in prefectum urbis electionem cupit.

 Amamus, Patres Conscripti, dignitates eximias de nostra benignitate nascentes. Publici enim decoris mater est mens regentis; et quale fuerit dominantis arbitrium, talem parit libertatis aspectum. Facilius est quippe, si dicere fas est, errare naturam, quam dissimilem sui princeps possit formare rempub. Hinc est quod cupimus, ut perpetuis honoribus fulgeatis quia quidquid de uobis fama loquitur, nostris institutionibus applicatur. Nam cum omnia celsa mereamini, nostram inuidiam tangit, si quid uobis fortasse  defuerit. Proinde, quod felicibus sanciatur auspiciis, illustrem Argolicum prefecture urbane dignitate promouemus; ut et ille augeatur fascibus, et uobis tanti iudicis minime subtrahatur ornatus. Scitis enim, sepe ex hac familia uiros enituisse precipuos. Recordamini prouecti auum perfecti dogmatis honore ditatum, cuius innoxiam [ed., maximam] facundiam fora mirata sunt. Studuit uero, cum abundaret eloquio, sciens, dicendi peritum debere esse puritate conspicuum [a 1Kb] . His meritis ad honorum celsa perductus, largitiones sacras fida protexit custodia, implens etiam doctrina, quam susceperat magisterii dignitatem [b 1Kb] : ita in utroque laudatus, ut in singulis crederetur esse precipuus. Accedit etiam prouecti nobilissimus pater, qui comitiue priuatarum infulas nullius acerbitate calumnie  profanauit, qui affectans fame commoda, pecunie neglexit augmenta; et, quod rarum uirtutis exemplum est, his egit se temporibus continentem, quibus crimen auaritia non habebat. Principis enim propositum facit, aut negligere iudices, aut amare uirtutes. Tot igitur originis documenta premittens [ed., promittens], credamus bona de nobili: quia laudabilis uena seruat originem, et fideliter posteris tradit, que in se gloriosa transmissione promeruit. Fauete ergo, P. C., uestris dignitatibus consecrato, ut ad maiora uirtutum desideria concitetis quos nos munerum [mss., nimirum] prouocamus exemplis.



EPISTOLA XIII. SUNHIuADO uIRO SENATORI THEODORICUS REX. Illum laudat, et iubet ut petat Samnium, iurgia Romanorum cum Gothis compositurus.


Laborum tuorum longa seruitia, et explorate fidei multa documenta hoc nobis iudicium tradunt, ut qui tuos animos moderatus es, nunc 45 alienis moribus preferaris; et prestes [ms., Aud., pares] prouincie disciplinam, qui priuatus amasti continentiam. Is enim potest alios bene regere, qui se studuit sub decore tractare. Samnitarum itaque supplicatione permoti, hoc remedio credimus laborantibus subueniri, si spectabilitatem tuam iuberemus ad finienda iurgia [alii, sumenda negotia] proficisci. Unde nunc enitere, ut tam bono iudicio laudabili respondeas instituto: aptumque nostris prebe mandatis, qui hactenus propria sponte placuisti. Intra itaque prouinciam Samnii. Si quod negotium Romano cum Gothis  est, aut Gotho emerserit aliquod cum Romanis, legum consideratione definies; nec permittimus indiscreto iure uiuere quos uno uoto uolumus uindicare. Censebis ergo in commune, que sunt amica iustitie: quia nescit personas respicere, qui meram cogitat equitatem.



EPISTOLA XIu. AURIGENI uIRO uENERABILI, EPISCOPO, THEODORICUS REX. Scribit Iulianum conqueri uxorem suam, uel res a subditis episcopi fuisse subtractas; et iubet, si modo res ita se habuerit, ut reus quamprimum plectatur.


Quamuis iudicio uestro credamus omnia facinora displicere, maxime a uobis confidimus exsecrandum [ms. Aud., obsecrandum] quod matrimonii genialis impugnat affectum. Quibus enim animis a continentibus accipitur, quod etiam laicorum detestatione damnatur? Iulianus itaque nobis lacrymabili aditione conquestus est, uxorem suam, uel res a uestris hominibus iniusta usurpatione peruasas. Unde si ueram petitionem supplicantis agnoscitis, nec se rationabiliter pulsatus absoluit, in auctorem facti sine tarditate  aliqua resecate. Malum enim cum perseuerat, augetur, et remediabile bonum est in peccatum, accelerata correctio.



EPISTOLA Xu. THEODAHADO [c 1Kb] uIRO SENATORI THEODORICUS REX. Committitur eius iudicio examinandus, qui Sone iudicium declinauerat.

Iniuria quidem nostra est lesa iustitia, quia uiolationes earum rerum merito ad nos trahimus quas amamus. Unde illud maxime inultum esse non patimur, quod in contemptum nostre iussionis constat admissum. Que enim presumptio plectenda non audeat, si sacre iussionis reuerenda contemnat? Ideoque illum, quem dudum ad uiri illustris Sone iudicium decreuimus conuenire, qui se inueterata [ed.  Ac., inuenta] calliditate subtraxit, examini uestro committimus audiendum; ut finem detis iurgio plectibili machinatione dilato. Prestate itaque audientie curam, ut iustitie uobis crescat opinio, quando pro remedio causantium committuntur uobis ambigua iurgiorum.



EPISTOLA XuI. GEMELLO uIRO SENATORI THEODORICUS REX. Mittitur in Gallias officio uicarii prefectorum functurus, et ei dantur plurima et utilia monita.

Firmum est iudicium cuius tenetur exemplum, nec locus ambiguitati relinquitur, ubi experimenta probabilia suffragantur. Explorauimus efficaciam tuam per diuersos industrie gradus; sed non imparem meruisti gratiam, uariis actionibus equaliter approbatus.  Hinc est quod presenti tempore in Gallias [d 1Kb] nobis, Deo auxiliante, subiugatas [ed., subiectas. Ms. R., substitutas], uicarium te prefectorum [e 1Kb] nostra mittit auctoritas. Unde perpende qualia de te uideamur habere iudicia, quando ad illos populos mitteris corrigendos, quos nostris laudibus specialiter credimus  acquisitos. Chara est principi gloria; et necesse est de illis amplius esse sollicitum, unde sibi triumphorum uenisse sentit augmentum. Age igitur mandata, si cupis in te proficere nostra iudicia: turbulenta non ames, auara declina, ut talem te iudicem prouincia fessa suscipiat, qualem Romanum principem transmisisse cognoscat. Desiderat uiros egregios coacta cladibus suis. Effice ut uictam fuisse delectet. Nihil tale sentiat quale patiebatur cum Romam quereret. Abscedat omnis de calamitate tristitia. Serenetur tandem nubilus uultus. Nunc illam gaudere conuenit, cum ad sua uota peruenerit.



EPISTOLA XuII. UNIuERSIS PROuINCIALIBUS GALLIARUM THEODORICUS REX. Denuntiat se Gemellum uicarium prefectorum ad regendam eorum prouinciam misisse, et iubet ut eius mandatis obediant.


Libenter parendum est Romane consuetudini, cui estis post longa tempora restituti; quia gratus ibi regressus est ubi prouectum uestros constat habuisse maiores. Atque ideo in antiquam libertatem, Deo prestante, reuocati, uestimini moribus togatis [id est, Romanis] [a 1Kb] ; exuite barbariem, abiicite mentium crudelitatem; quia sub equitate nostri temporis [b 1Kb] non uos decet uiuere moribus alienis. Proinde de necessitatibus uestris innata nobis mansuetudine cogitantes , spectabilem uirum Gemellum, uicarium prefectorum, fide nobis et industria comprobatum, 46 ad componendam prouinciam credidimus dirigendum; sperantes in nullo eum posse delinquere, qui nobis peccantes grauiter intelligit  displicere. Quapropter ordinationibus eius ex nostris iussionibus obedite, quia eum credimus uobis profutura decernere. Recipite paulatim ueridicos [ed., iuridicos] mores. Non sit nouitas molesta, que proba est. Quid enim potest esse felicius quam homines de solis legibus confidere, et casus reliquos non timere? Iura publica certissima sunt humane uite solatia, infirmorum auxilia, potentum frena. Amate unde et securitas uenit, et conscientia proficit. Gentilitas enim uiuit ad libitum: ubi magis reperit mortem propriam qui potest habere quod placeat. uos iam securi ostentate diuitias parentum. Bona longo situ recondita prodantur in lucem: quia tantum quis nobilior est quantum et moribus probis et luculenta facultate reluxerit. Ideo enim uobis prefecture uicarium direximus,  ut cum tanta dignitate et ciuilem uideamur regulam destinasse. Fruamini, quod tantum audiebatis. Intelligite homines non tam corporea ui quam ratione preferri, et illos merito crescere qui possunt aliis iusta prestare.



EPISTOLA XuIII. GEMELLO uIRO SENATORI THEODORICUS REX. Iubet ut Magno, qui ab hostium partibus ad natale solum remeauerat, bona sine ulla mora restituantur.


Merentur bona, qui nostram uisi sunt elegisse clementiam; ut eos ueraciter iudicasse, per augmenta propria possimus ostendere. Quod si talibus publica decet prospici largitate, quanto magis eos sua dignum est possidere, quod commune munus probatur esse iustitie? Spectabilis itaque Magnus, hostium conuersatione damnata, quod natus est reminiscens, ad Romanum repatriauit imperium: cuius absentia contigisse dicitur, ut eius potuisset perire substantia. Atque ideo presenti iussione sancimus quatenus tam in agris quam mancipiis urbanis, aut rusticis, uel quidquid sibi competens quolibet modo nunc amissum  poterit probare, sine aliqua tarditate recuperet, retinens ex nostra auctoritate dominii ius omne quod habuit; nec questionem eum de rebus sibi antiqua possessione competentibus uolumus sustinere, cui propositi nostri est etiam noua prestare.



EPISTOLA XIX, siue COMMONITORIUM. DANIELI THEODORICUS REX. Illi marmorario peritissimo conceditur facultas dispensandi arcas marmoreas in urbe Rauenna ad sepelienda defunctorum corpora.

Decet ut palatio nostro seruientibus iustis commodis consulamus, quia fructuosus debet esse labor publicus; ut quamuis obsequia nobis gratuita iure debeantur, seruitia tamen per moderata compendia prouocemus. Et ideo artis tue peritia delectati, quam  in excauandis atque ornandis marmoribus diligenter exerces, presenti auctoritate concedimus, ut, te rationabiliter ordinante, dispensentur arce que in Rauennati urbe ad recondenda funera distrahuntur, quarum beneficio cadauera in supernis humata sunt, lugentium non parua consolatio: quoniam anime tantum de mundi conuersatione discedunt, corpora uero dulces quondam superstites non relinquunt. Hinc quibusdam ueniunt ad pretium dolores, et miserabili sorte uotorum crescit mercantibus de humana morte compendium. Ita tamen, ut non sit iniquitas sub hac occasione taxari, ne cogamur miseri inter acerba luctuum grauia plorare dispendia facultatum; et nefanda deuotione constricti, aut urgeantur patrimonia pro mortuis perdere, aut dilecta corpora uilissimis  foueis potius dolentes abiicere. Sit modus in uoluntate poscentium, quando ipsa miseratio pro ementibus [ed., moderatio promerentibus] facit. Nam minus debet ledi, cui amplius pro pietatis officio uidetur imponi.



EPISTOLA XX. GRIMODAE [a 1Kb] SAIONI ET FERROCINCTO APPARITORI THEODORICUS REX. Decernit ut si Faustus ea que Castorius possidebat, uel titulis ingrauauit, uel priuata usurpatione detinuit, mox ei predium cum alio eiusdem pretii, illis cogentibus, a peruasore reddatur.


Inter gloriosas reipub. curas, quas perpeti cogitatione, Deo auxiliante, reuoluimus, cordi nostro est leuamen humilium; ut contra potentiam superborum nostre pietatis erigamus obstaculum, nec liceat quidquam apud nos audacie, cuius est propositi, superba calcare. Castorii igitur flebili calamitate permoti, quem exitialis hactenus diuersorum pressit inuidia, occasionem prebuit salutaribus constitutis; ut plus ualeret nostre pietatis auxilium, quam iniqua calliditas  improborum. Atque ideo presenti auctoritate decernimus ut si prefectus uir magnificus Faustus ea que Castorius possidebat, uel titulis ingrauauit, uel priuata usurpatione detinuit, mox ei predium, cum alio eiusdem meriti [b 1Kb] , uobis imminentibus, a peruasore reddatur; ut crudelibus damnis afflicto, pietatis nostre remedio consulamus. 47 Si quis autem in hac presumptione medius [Iuret., forte modicus] inuenitur, ut ad ea que iussa sunt idoneus nequeat inueniri, ad nos reducite uinculis illigatum, ut pena possit satisfieri, cuius facinoris facultas non sufficit ultioni. Tali igitur confusione iam inique mentis impetus conquiescat, ne non tam Castorium quam nostrum uotum persecutus esse uideatur. Quod si posthac qualibet occasione sepe memoratum Castorium  notus ille artifex nocere tentauerit, quinquaginta librarum auri mulcta protinus feriatur. Sitque maior cruciatibus pena respicere illesum, quem uidere desiderauit afflictum. En factum quod cunctas protinus temperet ac corrigat potestates, pretorii prefectus baccari non est in humilis lesione permissus; et cui a nobis assurgitur, officiendi potestas miseris abrogatur. Hinc omnes intelligant quo amore delectemur equitatis, ut et potentiam nostrorum iudicum uelimus imminuere, quatenus bona conscientie possimus augere.



EPISTOLA XXI. FAUSTO uIRO ILLUSTRI THEODORICUS REX. Illi quatuor mensium inducie ad secessum ab urbe Roma in prouinciam utilitatis proprie causa conceduntur.


Humane consuetudinis mos est ut uariata plus capiant [Ed. Ac. et uet. cod. For. sapiant]; et quamuis in usum habeantur eximia, fastidium prestet omne quod satiat. Proinde sacris [id est Romanis]  menibus iugiter immoranti disponende utilitatis proprie causa inducias tibi postulas debere concedi; non quod habitatio tam clara pertedeat, sed quod dulcior fiat renouata regressio. Atque ideo illustri magnitudini tue secedendi ad prouinciam quatuor mensium inducias pietas nostra largitur: ita ut expletis eisdem, ad penates proprios redire festines; quatenus habitatio Romana, quam multiplici uolumus densare conuentu, subtractis incolis, terrarum opinatissima [c 1Kb] non rarescat. Hoc etiam et uobis aptissimum iudicamus, quando senator Romanus alibi possit dolere tardatus. Ubi est illa gratia parentum, ubi tanta menium possit respici pulchritudo? Piaculi genus est, absentem sibi Romam diutius facere, qui in ea possunt constitutis laribus habitare.



EPISTOLA XXII. ARTEMIDORO uIRO ILLUSTRI THEODORICUS REX. uocat illum ad aulam et ad consortium suum.


Congruit comitatum nostrum uiris nos decorare nobilibus, ut et illorum expleatur uotum, et obsequium nostrum ornent merita personarum. Proinde magnitudinem tuam ad conspectus nostros, quos tibi non ambigimus esse gratissimos, his oraculis euocamus; ut qui longa nobiscum etate uersatus es, presentie nostre dulcedine capiaris. Festinat enim ad principem, qui uel solum potest uidere propitium. Nam cui libet [Ed. Ac., licet] habere nostra colloquia [d 1Kb] , munera credit esse diuina. Quapropter non tardamus desiderium, cuius optamus aspectum. uenire te gaudentem credimus, quem alacriter sustinemus.



EPISTOLA XXIII. COLOSSAEO uIRO ILLUSTRI, COMITI, THEODORICUS REX. Illi committit regimen Pannonie Sirmiensis, et eum salutaribus ad hoc munus bene obeundum monitis imbuit.


Iuuat probatis ordinanda mandare, siquidem et de talibus iudicium gaudet eligentis, et eorum secura substantia est, que committitur approbatis. Nam ut optamus esse qui [ms. Aud. quid] placeat, ita curamus ut qui placuerit, enitescat. Proinde prosperis initiatus auspiciis ad Sirmiensem Pannoniam [e 1Kb] , quondam sedem Gothorum, proficiscere, illustris cinguli dignitate precinctus, commissamque tibi prouinciam armis protege, iure compone; ut antiquos defensores  recipere leta possit, que se nostris parentibus feliciter paruisse cognoscit. Nosti qua te nobis conuersationis sinceritate commendes. Sola tibi placendi uia est, si que gerimus imiteris. Aequitati faue [f 1Kb] , innocentiam animi uirtute defende; ut inter nationum  consuetudinem peruersam, Gothorum possis demonstrare iustitiam [a 1Kb] : qui sic semper fuerunt in laudis medio constituti, ut et Romanorum prudentiam caperent, et uirtutem gentium possiderent. Remoue consuetudines abominanter inolitas [alii, inoblitas. Alii, inditas] [b 20Kb] : uerbis ibi potius, non armis causa tractetur: non sit conuicium negotium perdere, cum pro re abiurator aliena [alii, proprie abiurator alieni] furtum, non animam reddat: ne plus intentio ciuilis rapiat quam bella consumant. Scuta in hostes erigant, non in parentes. Et ne quem forte ad mortem uideatur precipitare paupertas, redde pro talibus gloriosum plane damnum. Lecturus a nobis gratie uberrimum fructum, si ciuile ibi potueris plantare propositum; et nostris uere iudiciis dignum, si dispendium  iudex subeat, ut uitam periturus acquirat. Quapropter consuetudo nostra feris mentibus inseratur, donec truculentus animus uelle uiuere consuescat.



EPISTOLA XXIu. UNIuERSIS BARBARIS, ET ROMANIS PER PANNONIAM CONSTITUTIS THEODORICUS REX. Precipit ut Colosseo obediant, et duellum exsecrentur, Gothorum exemplum secuti.

Institutum suum prouidentia nostra non deserit, cum subiectis semper intenta, profutura disponit; ut ad maiorem deuotionem concitentur [ms. Aud., dispositionem conferantur], qui sui curam nos habuisse cognoscunt. Hinc est quod Colosseo uiro illustri, nomine uiribusque prepotenti, gubernationem uestram,  defensionemque commisimus; ut qui sue hactenus multa dedit experimenta uirtutis, augeatur potius in futuris. Atque ideo parientiam [id est obedientiam; Ed. Ac., patientiam] [c 9Kb] uestram sepius approbatam, nunc quoque eodem presente monstrate; quatenus in his que pro regni nostri utilitate rationabiliter agenda preceperit, deuotione probabili compleantur: quia fidem constantia probat, et ille integritatem proprie asserit mentis, qui iugibus persistit obsequiis. Illud preterea uos credimus admonendos, ut non in uos, sed in hostem seuire cupiatis. Res parua non uos ducat ad extrema discrimina. Acquiescite iustitie, qua mundus letatur. Cur ad monomachiam recurritis, qui uenalem iudicem non habetis? Deponite ferrum, qui non habetis inimicum.  Pessime contra parentes erigitis brachium, pro quibus constat gloriose moriendum. Quid opus est homini lingua, si causam manus agat armata? Aut unde pax esse creditur, si sub ciuilitate pugnetur? Imitamini certe Gothos nostros, qui foris prelia, intus norunt exercere modestiam. Sic uos uolumus  uiuere, quemadmodum parentes nostros, Domino prestante, cernitis floruisse.



EPISTOLA XXu. SIMEONI uIRO ILLUSTRI, COMITI, THEODORICUS REX. Illi committit per Dalmatiam siliquatici titulum, et iubet ut ferrarias uenas inquirat; ferrique utilitates describit.

Amamus publicis actionibus personas inserere morum probitate conspicuas, ut per obsequia fidelium nobis crescat utilitatis augmentum. Proinde sinceritatem animi tui per preclara [ms. A., sinceritate animi tui preclara, etc.] documenta noscentes, siliquatici titulum quem fide dominicatus iure dederamus discussione Indictionis prime, secunde, uel tertie , per prouinciam Dalmatiam ordinatio tibi nostra committit; ut quolibet  damnum fraudis uestigio publicum te fuerit explorante repertum, procul dubio nostris erariis inferatur: quia non tantum lucra querimus, quantum mores subiectorum deprehendere festinamus. Preterea ferrarias uenas predicte Dalmatie cuniculo te ueritatis iubemus inquirere, ubi rigorem ferri parturit terrena mollities, et igne decoquitur, ut in duritiem transferatur. Hinc, auxiliante Deo, defensio patrie uenit; hinc agrorum utilitas procuratur, et in usus humane uite multiplici commoditate porrigitur, Auro ipsi imperat, et seruire cogit locupletes pauperibus constanter armatis. Conuenit itaque hanc speciem diligenti indagatione rimari, per quam et nobis lucra generantur, et hostibus procurantur exitia. Esto ergo de antefata [ms. A., antefacta] discussione  sollicitus, et in publicis utilitatibus temperatus; ut nostrum rationabile compendium crescendi tibi possit procurare augmentum.



EPISTOLA XXuI. OSUNI uIRO ILLUSTRI, COMITI, THEODORICUS REX. Iubet ut solatia Simeoni ad ea pro quibus in Pannoniam missus fuit, necessaria non neget.

Quamuis prudentie tue sit utilitati publice deputatis ferre presidium, tamen admonitio nostra se cumulat, ut securius fiat, ubi se reuerentia nostre iussionis accommodat. Simeonem itaque uirum clarissimum, cuius fides olim nobis est cognita uel deuotio comprobata, ad ordinationem siliquatici, nec non ferrariarum, ad prouinciam Dalmatiam nostra ordinatione direximus. Cui expetita solatia non negetis,  ut sublimitas tua nobis commendatior fiat, cum actibus se publicis prebere festinat.



EPISTOLA XXuII. IOANNI uIRO SENATORI, CONSULARI CAMPANIAE, THEODORICUS REX. Illum uaria iam persecutione iactatum tuetur a prefecto pretorio, nec non et hortatur ut officium consularitatis summa cum fide obeat.


Propositum est pietatis regie locum iniustis odiis amputare et potestatis armate supercilium cohibere reuerentia iussionum. Infesta est siquidem humilibus superioris offensa, cum ad laudem trahitur, si uindicta de mediocribus acquiratur. Proinde diu et uaria persecutione iactatus, ad pietatis nostre remedia haud irrite conuolasti: asserens eminentissimam prefecturam tibimet esse terrori, ne priuata in te odia satiarentur [ed. sociarentur] per publicam disciplinam. Sed nos, qui donatas dignitates iustitie parere cupimus, non dolori, contra illicitas presumptiones nostra te tuitione uallamus, ut regie maiestatis obiectu feruentium furor animorum in suis cautibus  elidatur, et de se magis sumat penas proteruia, dum cohibetur innoxia. Tandiu enim iudex dicitur, quandiu et iustus putatur: quia nomen quod ab equitate sumitur, per superbiam non tenetur. Restat nunc ut assumptum impleas consularitatis officium, et te 49 utilitatibus publicis, quas egisse tuos constiterit decessores, sedulus ac deuotus impendas; quantumque a nobis protegeris, tantum modestie parere festines. Nam si gaudio perfrueris, quod a lesione tua prefectos pretorii remotos esse cognoscis, qui sub illo esse monstraris; quid te male agentem passurum esse cognoscis?



EPISTOLA XXuIII. CASSIODORO uIRO ILLUSTRI, PATRICIO, THEODORICUS REX. Illum multis laudibus ornatum ad comitatum suum euocat.


Gratus est nobis eorum semper aspectus qui nostris animis gloriosis actionibus insederunt, quoniam perpetuum obsidem dederunt amoris sui qui apud nos probati sunt studere uirtuti. Proinde magnitudinem tuam, glorioso nobis seruitio comprobatam, ad comitatum iussis presentibus euocamus, ut et ornatus de te regalibus crescat obsequiis, et tu nostris conspectibus augearis. Conuenit enim etiam te requiri, qui nostra fecisti eximie tempora predicari. Ornasti de conscientie integritate palatia; dedisti populis altam quietem. Hinc omnibus factus notior, quia multi te positum in potestate nesciunt [a 1Kb] ; presentati autem tribunalibus iudicem sine aliquo damni  terrore uiderunt: pretiosior factus cunctis, quia nullo premio [ed. Ac. pretio] uendebaris. Quis talem non desideret uidere, cui nos publice constat gratiam retulisse? Nam qui alterum reprimere conati sumus,  te etiam, palatio teste, laudauimus. Tende gradus, accelera festinus aduentum. Alacrem uenire conuenit qui se a principe sustineri posse cognoscit.



EPISTOLA XXIX. ARGOLICO uIRO ILLUSTRI, PRAEFECTO URBIS THEODORICUS REX. Scribit se Paulino patricio horrea uetustate destructa, ut ea reedificet, et in proprios usus conuertat, concessisse.

Quis nesciat nostrum esse commodum supplicantis ad questum, et illud bonis principibus crescere, quod benigna possunt largitate prestare? Hoc sunt enim regia dona, quod semina: sparsa, in segetem coalescunt; in unum coacta, depereunt. Optamus ergo munera multis collata diuidere, ut possint ubique nostra beneficia pullulare. Atque ideo illustris et  magnifici uiri patricii Paulini actorum [alii, auctorum, alii, ac eorum] supplicatione suscepta, que habentur in subditis horrea longi temporis uetustate destructa , si nunc usui publico minime necessaria esse monstrantur, nec aliqua ibidem est species, que ad fiscum pertinet congregata, prefato uiro cum omnibus ad se pertinentibus absoluta liberalitate concedimus; ut edificandi et ad posteros transmittendi assumpta licentia, suis utilitatibus profutura disponat: quia confert magnum reipub. munus, quisquis diruta maluerit suscipere reparanda, in ea presertim urbe, ubi cuncta dignum est constructa relucere, ne inter tot decora menium deformis appareat ruina [b 1Kb] saxorum. In aliis quippe ciuitatibus  minus nitentia sustinentur; in ea uero nec mediocre aliquid patimur, que mundi principaliter ore laudatur.



EPISTOLA XXX. ARGOLICO uIRO ILLUSTRI, PRAEFECTO URBIS, THEODORICUS REX. Iubet ut Ioannam in cloacarum Romanarum reparatione adiuuet.

Romane ciuitatis cura nostris sensibus semper inuigilat. Quid est enim dignius quod tractare debeamus, quam eius reparationem erigere [ms. Aud. et uet. Forn., eligere] quam ornatum constat nostre reipub. continere? Proinde illustris sublimitas tua spectabilem uirum Ioannem nos direxisse cognoscat, propter splendidas Romane ciuitatis cloacas; que  tantum uisentibus conferunt stuporem, ut aliarum ciuitatum possint miracula superare. uideas illic fluuios, quasi montibus concauis clausos, per ingentia ligna [c 1Kb] decurrere. uideas structis nauibus per aquas  rapidas non minima sollicitudine nauigari: ne precipitato torrenti marina possint naufragia sustinere. Hinc Roma singularis, quanta in te sit, potest colligi magnitudo. Que enim urbium audeat tuis culminibus contendere, quando nec ima tua possunt similitudinem reperire? Et ideo supradicto Ioanni officii nostri solatia uos prebere censemus: quoniam ordinationes nostras publicas uolumus implere personas; priuatas manus amouentes, que audacius merguntur illicitis.



EPISTOLA XXXI. SENATUI URBIS ROMAE THEODORICUS REX. Scribit se misisse Ioannem ad inquirendum in eos qui aquas formarum ad proprium usum deriuauerant, et etiam in eos qui 50 es et plumbum ex ornatu menium abstulerant, et ut ipsi in his auxilio sit, admonet.


Quamuis uniuerse reipub. nostre infatigabilem curam desideremus impendere, et, Deo fauente, ad statum pristinum studeamus cuncta reuocare, tamen Romane ciuitatis sollicitiora nos augmenta constringunt, ubi quidquid decoris impenditur, generalibus gaudiis exhibetur. Peruenit itaque ad nostram conscientiam, suggestione multorum, que praua non potest dissimulare commissa, plura in preiudicio urbis Romane detestabiles presumptores assumere; ut cui nos summum desideramus adhibere studium, dolum patiatur iniustum. Quapropter ordinationes nostras ad uestram facimus notitiam peruenire, quibus amplius credimus ciuitatis uestre dispendia displicere. Dicitur ergo, commodi cura priuati, aquam  formarum [a 38Kb] , quam summo deceret studio communiri, ad aque molas exercendas, uel hortos irrigandos fuisse deriuatam. Turpe hoc, et miserabile in illa urbe fieri, quod per agros uix deceret assumi. Et quia non possumus admissi qualitatem ultra iura corrigere , si huius nefandissime rei dominus Tricennii prescriptione [ed., presumptione] munitur, accepto pretio competenti suum uendat errorem; ut quod lesionem publicis prestat fabricis, non presumatur ulterius: ne quod nunc sub largitate corrigimus, postea seuerissime uindicemus. Si uero tale aliquid moderna presumptione tentatum est, sine dubitatione tollatur. Unius enim desiderio prauo generalis debet utilitas anteferri, cui uel in  causis iustis raro poterit obuiari. Mancipia uero formarum seruitio principum prouisione deputata, in priuatorum cognouimus transiisse dominium. Aes preterea, non minimum pondus, et quod facillimum  direptioni est mollissimum plumbum, de ornatu menium referuntur esse sublata, que auctores suos seculis consecrarunt. Aes enim Ionos Thessalie rex, plumbum Midas regnator Phrygie repererunt. Et quam miserum est, ut unde famam prouidentie alii susceperunt, nos opinionem negligentie incurrisse uideamur? Templa etiam et loca publica, que petentibus multis ad reparationem contulimus, subuersioni potius fuisse mancipata. Et quoniam malarum rerum emendatio nos delectat, ne concessa uideatur ex taciturnitate licentia, Ioannem uirum spectabilem electum nostra iustitia ad hec que supra memorauimus, direximus inquirenda; ut cuncta suo ordine discussa, nobis relationis obsequio lucidentur; quatenus quid de singulis rebus, aut de presumptoribus  earum fieri oporteat, more nostre iustitie censeamus. Adhibete nunc studia, prestate solatia; ut inquisitionem, quam debueratis petere, grata uideamini mente complere.



EPISTOLA XXXII. GEMELLO uIRO SENATORI THEODORICUS REX. Scribit se Arelatensibus, qui regis partibus fauerant, et ob hoc obsidionem et penuriam pertulerant, per quartam indictionem tributa relaxasse.

Constat apud nos fidelium non perire seruitia, sed in tristibus impensa recipere in meliore fortuna. Arelatensibus itaque, qui nostris partibus perdurantes gloriose obsidionis penuriam pertulerunt [Anno Christi 511], per indictionem quartam fiscalia tributa nostra relaxat humanitas, ita ut futuro tempore ad  solitam redeant functionem; quatenus et nos benemeritis uicissitudinem reddidisse uideamur, et ab illis, cum res poposcerit, solita deuotio non negetur. Satientur in libertate qui pro nobis in angustiis esurire maluerunt. Sint leti qui tristitiam fideliter pertulerunt. Non decet statim de tributis esse sollicitum, qui casum uix potuit declinare postremum. A quietis ista, non obsessis inquirimus. Quid enim a domino agri exigas [b 70Kb] , quem eum non coluisse cognoscas? Pretiosum uectigal iam nobis dederunt sue fidei. Iniustum est ut uiles pecunias exigamus ab illis qui gloriosas conscientias obtulerunt.



EPISTOLA XXXIII. ARGOLICO uIRO ILLUSTRI, PRAEFECTO URBIS, THEODORICUS REX. Iubet ut Armentarius atque Superbus eius filius iisdem quibus referendi curie, priuilegiis gaudeant.


Gratum nobis est uota nostra [ed., uestra] circa sacri ordinis augmenta proficere. Letamur tales uiros  emergere [Ac., eligere], qui senatoria mereantur luce radiare, ut laude conspicuis deferatur gratia dignitatis. Curia namque disciplinis ueterum patet [ms. Aud., placet]; nec ei iudicari potest extraneus, qui bonarum artium est alumnus. Atque ideo illustris magnificentia tua in clarissimo Armentario atque Superbo eius filio ea faciat exhiberi que circa referendos curie [a 2Kb] cana dictat antiquitas. Hic est enim prefatus Armentarius qui et parentum bono, et suo nobis commendatur ingenio: exigens meritis quam sperat precibus dignitatem. Nam quid dignius si et senatorio uestiatur honore togata professio? Ut in illa turba doctorum 51 audeat liberam proferre sententiam, nec frenetur imperitie terrore, quem hortantur ad uocem iura facundie. Gloriosa est denique scientia litterarum, quia  quod primum est, in homine mores purgat; quod secundum, uerborum gratiam subministrat: ita utroque beneficio mirabiliter ornat et tacitos et loquentes. Ducantur ergo ad penetralia libertatis laudati merito suo, ornati iudicio nostro: habituri sine dubio gratissimum senatum, quorum ars est facere de irato beneuolum, de suspecto placatum, de austero mitem, de aduersante propitium. Quid ergo patribus imponere non possit, qui flectere animum iudicantis eualuit [b 1Kb] ?



EPISTOLA XXXIu. MASSILIENSIBUS THEODORICUS REX. Scribit se comitem Marabadum ad eos protegendos misisse, et precipit ut ipsi libentibus animis obediant.

 Propositi nostri est probatas fortitudine et moderatione personas ad ordinationem uestram defensionemque dirigere, ut et prouincialium ratio subleuetur, et utilitas publica bonis presidentibus augeatur. Proinde comitem Marabadum, nobis equitate compertum, ad Massiliensem ciuitatem credidimus dirigendum, ut quidquid ad securitatem uestram uel utilitatem pertinet, Deo iuuante, perficiat; memorque gratie nostre, curam possit habere iustitie: minoribus solatium ferat, insolentibus seueritatem sue districtionis obiiciat, nullum denique opprimi iniqua presumptione patiatur; sed omnes cogat ad iustum, unde nostrum semper floret imperium. Quapropter designato uiro in his que uobis pro publica utilitate preceperit, libentibus animis obedite, ut fides uestra, que iam prioribus monstratur exemplis, subsequentibus  quoque declaretur indiciis: quia gratius est obsequium quod deuotione perpeti custoditur. Nos autem reddere cogitamus locum uicissitudini, qui impensa seruitia non possumus obliuisci.



EPISTOLA XXXu. ROMULO THEODORICUS REX. Confirmat quidquid ipsi eiusque matri ex regio edicto Liberius per pictatium concesserat.


Liberalitatem nostram firmam decet tenere constantiam: quia inconcussum debet esse principis uotum, nec pro studio malignorum conuelli, quod nostra noscitur preceptione firmari. Atque ideo presenti iussione censemus ut quidquid ex nostra ordinatione patricium Liberium tibi matrique tue per pictatium  constiterit deputasse, in suo robore debeat permanere; nec a quoquam metuas irrationabilem questionem, qui nostri beneficii possides firmitatem.



EPISTOLA XXXuI. ARIGERNO uIRO ILLUSTRI, COMITI, THEODORICUS REX. Imperat admoneat uenantium ut instructam personam ad aulam mittat, que rationibus Firmini ante iudices a rege designatos ualeat respondere.


Pietatis nostre propositum est, miserandis fletibus audientiam non negare, maxime cum moris nostri sit ad leges cuncta remittere, ut et conquerens mereatur effectum, et pulsatus nullum se queratur sustinuisse preiudicium. Proinde Firminus [ed., Firmius] contra magnificum uirum patricium uenantium se dicit habere negotium, et frequenter ab eo eius propositiones fuisse contemptas. Et quia in causis semper est suspecta potentia [c 1Kb] , dum uelle creditur quod posse iudicatur, antefatum seruata reuerentia a te precipimus admoneri; ut sub sponsione legitima instructam  personam ad comitatum nostrum dirigere se promittat, qui apud delegatos motu nostro iudices [ms. Aud., monitu; Ac., motus uestro iudicio] eius intentionibus ualeat prebere reponsum. Actor [alii, Auctor] hic penam sue recepturus audacie, si contra magnificum uirum habuerit falsitatis euentum.



EPISTOLA XXXuII. PETRO EPISCOPO THEODORICUS REX. Iubet ut partem facultatis quam detinebat, Germano restituat, si legitimus filius sit Thomatis; quod si facere renuat, causam uult ad aulam uocari.

Si in alienis causis beatitudinem uestram conuenit adhiberi, ut per uos iurgantium strepitus conquiescat, quanto magis ad uos remitti debet quod uos spectat auctores? Aque ideo sanctitas uestra a Germano  nos aditos flebili allegatione cognoscat, qui se filium legitimum asserit quondam Thomatis: dicens partem facultatis patris sui a uobis detineri, sibimet legibus competentem. 52 Que petitio, si ueritate fulcitur, et genitoris eius substantiam probat [alii,  probatis] sibi iure competere, supplicanti, considerata iustitia, quam monetis, sine obseruationis longe dispendio, debita tribuantur: quoniam causarum uestrarum qualitas uobis debet iudicibus terminari, a quo est spectanda magis quam imponenda iustitia. Quod si hanc causam sub equitate uestrum minime definit arbitrium, noueritis supplicis querelam ad nostram audientiam perducendam. uos enim docetis uoces pauperum non debere negligi, quas potest iustitia comitari.



EPISTOLA XXXuIII. uUANDIL THEODORICUS REX. Precipit ut nullam uiolentiam ab exercitu fieri Auenione patiatur.

Quamuis pietatis nostre constet esse uotum ut  ubique ciuilia, ubique moderata peragantur, maxime tamen bene geri [ed. Niu. et Gam., agere] optamus in regionibus Gallicanis: ubi et recens uastatio non portat iniuriam, et ipsa initia bene plantare debent nostri nominis famam. Principis siquidem opinionem longe lateque disseminat subiectorum custodita securitas; et ubi exercitus dirigitur, non grauandi, sed defendendi causa potius estimetur. Atque ideo presenti auctoritate delegamus, ut in Auenione, in qua resides [ed. Niu. et Gam., quam regis], nulla fieri uiolentia patiaris. uiuat noster exercitus ciuiliter cum Romanis; prosit eis destinata defensio; nec aliquid illos a nostris sinatis pati, quos ab hostili nitimur oppressione liberari.



EPISTOLA XXXIX. FELICI uIRO ILLUSTRI, CONSULI [a 1Kb] , THEODORICUS REX. Iubet ut aurigis Mediolanensibus illa que mos priscus indulserat largiatur.


Aequitatis ratio persuadet ut exercentibus letitiam publicam consuetudinem seruemus antiquam, presertim a consule uenientem, cuius constat esse propositi, ut debeat ex liberalitate laudari: ne uideatur aliud dignitas promittere, et aliud senatorem uelle complere. Quocirca sub opinione munifici, parcum non decet inueniri: quia inumbrat famam publicam in consule tenacitatis obscuritas. Quapropter illustris magnitudo tua a Mediolanensibus aurigis nos aditos esse cognoscat, illa sibi uestris temporibus fuisse subtracta, que mos priscus indulserat, cum prestante tempore munificentia sit pro lege.  Proinde si nullo mendacio asserta uitiantur [ms. Aud., iuuantur], sublimitatem uestram sequi conuenit uetustatem, que suo quodam priuilegio, uelut debita, que donantur exposcit. Nec licet negari, quod te cognoscis sub antiquitate largiri.



EPISTOLA XL. UNIuERSIS PROuINCIALIBUS IN GALLIA CONSTITUTIS THEODORICUS REX. Prouincialibus Gallie hostiliter uastatis, habita ratione lesionis relaxat tributa, ea tamen lege ut ex eo quod intactum fuerit, ad bellicas impensas aliquid conferant.


Quamuis sensum nostre pietatis turba multiplex cogitationis intraret, et diuersas regni partes consueta sedulitate respiceret, festine tamen remedia uestre utilitatis aspeximus: quoniam apud conscientiam nostram lesionis genus est, profutura tardare, nec possumus estimare iucundum, quod ingrata fuerit dilatione suspensum. Nam excrescentibus morbis lesio debaccari permittitur, cum medicina differtur. uobis itaque hostili ferocitate uastatis pro qualitate lesionis per indictionem quartam  relaxatam agnoscite tributariam functionem: quia non gratulamur exigere, quod tristis noscitur solutor offerre. Ita tamen ut de illis  que constat intacta, exercituales iuuentur expense: quia illos in totum deuotio non debet deserere quos pro se laborare cognoscit. Inualidus est siquidem ieiunus defensor, nec animus ministrat audaciam, cum uirtus corporeo fuerit robore destituta.



EPISTOLA XLI. GEMELLO uIRO SENATORI THEODORICUS REX. Decernit ut triticum ad bellicas impensas in castella supra Druentiam constituta e Massiliensibus horreis communi sumptu deuehatur.

Tolerabile fit omne quod equabili ordinatione disponitur, quia diuisum onus sub communione, subiectos certum est non grauare. Pars enim extrema ad unumquemque redit, cum summa uniuersos incluserit. Tritici itaque speciem, quam ob exercituales  expensas, nostra prouidentia de Italia destinauit, ne fatigata prouincia huiusmodi prebitione lederetur, ad castella supra Druentiam constituta de Massiliensibus horreis constat esse portandam. Quapropter iubemus ut studium deuehendi supradicte speciei communiter subeatur; quatenus celeriter possit fieri, quod uniuersitatis studio uidetur assumi.



EPISTOLA XLII. UNIuERSIS PROuINCIALIBUS IN GALLIA CONSTITUTIS THEODORICUS REX. Renuntiat se misisse ex Italia bellicas expensas militibus, ne Gallie nimis grauarentur.

Non occurritur sub principe benigno [b 1Kb] remedia postulare subiectos, quoniam 53 supplicationem precedit humanitas, et miro modo posteriora fiunt uota quam  prestita. Nuper siquidem moti iustitia, iusseramus ut pars aliqua illesa prouincie Gothis nostris alimonia reperta prestaret. Sed quia licet principem semper humaniora censere , et ut nec nimia possessores illatione grauarentur, ex Italia destinauimus exercituales expensas, ut ad defensionem uestram directus exercitus nostris humanitatibus aleretur, solumque auxilium prouincie de tam magna congregatione sentirent. Ducibus etiam  ac prepositis sufficientem transmisimus pecunie quantitatem; ut eorum prebende [a 1Kb] , que non potuerunt conuehi, ibi debuissent sine alicuius dispendio comparari: quia delectui nostro nec illa uoluimus imponere que uos potuistis  offerre.



EPISTOLA XLIII. UNIGIS SPATARIO THEODORICUS REX. Iubet ut, cum exercitus Gallias intrauerit, mancipia ad alios deficientia prioribus dominis restituantur.

Delectamur iure Romano uiuere quos armis cupimus uindicare; nec minor nobis cura est rerum moralium quam potest esse bellorum. Quid enim proficit barbaros remouisse confusos, nisi uiuatur ex legibus? Quapropter cum, Deo propitio, Gallias exercitus noster intrauerit, si qua mancipia seruitium  declinantia [b 2Kb] , ad alios se quam quibus uidebantur [ed. Niu. et Gam., debebantur] competere contulerunt, prioribus dominis iubemus sine aliqua dubietate restitui: quia confundi non decent iura, imperante iustitia; nec potest abiecto fauere seruitio libertatis defensor. Aliorum forte regum prelia captarum ciuitatum aut predas appetunt, aut ruinas: nobis propositum est, Deo iuuante, sic uincere, ut subiecti se doleant nostrum dominium tardius acquisiisse.



EPISTOLA XLIu. UNIuERSIS POSSESSORIBUS ARELATENSIBUS THEODORICUS REX. Scribit se certam pecunie summam et alimonias ipsis ad murorum Arelatensium turriumque uetustarum reparationem misisse.

Quamuis primum sit lesos incolas refouere, et in  hominibus magis signum pietatis ostendere, tamen utrumque humanitas nostra coniungit; ut et largitatis remedio ciuibus consulamus, et ad cultum reducere antiqua menia festinemus. Sic enim fiet, ut fortuna urbis, que in ciuibus erigitur, fabricarum quoque decore monstretur. Pro reparatione itaque murorum Arelatensium uel turrium uetustarum certam pecunie direximus quantitatem. uictualia quoque, que uestras releuare uideantur expensas, fecimus preparari; ut uobis destinentur, cum tempus nauigationis [c 1Kb] , arriserit. Releuate nunc animos, et de  nostra promissione [ed., prouisione] recreati, future copie spem tenentes, diuino fauore, habetote fiduciam: quia non minus est quod nostris uerbis quam quod horreis continetur.



EPISTOLA XLu. ARIGERNO uIRO ILLUSTRI, COMITI, THEODORICUS REX. Illi ortam pro quadam domo inter defensores Romane Ecclesie et Iudeos litem discutiendam committit.

Iustitie nostre conuenit ut de indultis beneficiis calumnias fieri non sinamus; et quidquid praua interpretatione tegitur, fugata mendacii nube [d 1Kb] reuelemus. Defensores itaque sacrosancte Romane Ecclesie conquesti sunt, beate recordationis quondam Simplicium domum in sacratissima Urbe positam ab Eufrasio acolyto instrumentis factis solemniter comparasse;  quam per annorum longa curricula Ecclesiam Romanam quieto iure suggerunt possedisse, et in usus alienos transtulisse securitate dominii. Nunc autem existere Samaree [mss., amare] superstitionis populum improba fronte duratum, qui synagogam ibidem 54 fuisse iniquis conatibus mentiatur; cum ad humanos [Forn. et Grul., in hos] usus habitacula longe aliter formata doceantur, quam potest esse memorata constructio. Quapropter magnitudo tua, conscientie sue probata iustitia, causam diligenti examinatione discutiat. Et si uera cognouerit, que ueniunt in querelam, considerata equitate definiat. Nam si humanis actibus sunt calumnie summouende, quanto magis credimus emendanda que contumeliam  Diuinitatis tangere iudicamus?



EPISTOLA XLuI. ADEODATO THEODORICUS REX. Mutat penam acerbissimam, qua ob raptum ualeriane puelle adulte, a Lucanie Brutiorumque correctore fuerat condemnatus, in exsilium sex mensuum, post quod patrie rebusque omnibus restituitur; tum indicit penam trium librarum auri eiusmodi statuti uiolatoribus; tandem eos ab omni formidine liberat, qui crimini bona fide interfuerant.

Materia est glorie principalis delinquentis reatus, quia nisi culparum occasiones emergerent, locum pietas [Ac., pietatis] non haberet. Quid enim salubris  ordinatio gerat, si morum probitas cuncta componat? Arida siccitas madentis pluuie beneficium exoptat. Salutiferis medentium manibus nisi infirma ualetudo non indiget. Sic dum imbecillitati succumbitur, conuenienter remedia tribuuntur. Quapropter casibus asperis prestandum est sub iustitie laude moderamen; ut nec uindictam sinamus superare peccata, nec culpam insultare patiamur legibus impunitam. Datis itaque precibus allegasti, uiri spectabilis uenantii, Lucanie et Brutiorum presulis [Iuret., id est, correctoris], odiorum te acerbitate compressum, custodie longo situ laborantem, in confessionem raptus adulte puelle ualeriane fuisse compulsum; ut gratius fuerit spem cite mortis expetere, quam tormentorum crudelia sustinere. Inter supremas  enim anhelantis angustias, uotum est potius perire quam uiuere: quia detestabilis sensus penarum excludit dulcissime salutis affectum. Illud etiam, quod minime iustitia pateretur, adiiciens, defensorum tibi patrocinia sepius postulanti fuisse subtracta, cum aduersarii florentes ingenio etiam innocentem te possent legum laqueis obligare. Que supplicatio cum efficaciter animum nostre pietatis intraret, paulatimque ad misericordie iura deflecteret, occurrit Brutiorum presulis missa relatio, que priuatam allegationem tragedie sue uoce compressit: negando credi contra fidem publicam fallaciter supplicanti. Ideoque asperitatem pene nostra lenitate mollimus, statuentes ut ex die prolati oraculi, sex mensium patiaris exsilium. Ita ut nulli post constituta nostra  sub qualibet interpretatione tibi liceat obiicere crimen infamie: quando fas est principi maculosas notas uitiate opinionis abstergere. Sed hoc exacto tempore patrie rebusque omnibus reformato [Alii, deformato], ius tibi sit liberum omne quod primitus: quia nulla te ingemiscere probri adustione censemus, quem temporali uolumus exsilio detineri. Penam trium librarum auri nichilominus comminantes, si quis aut obuiando, aut aliter intelligendo, presens nostrum uiolare tentauerit constitutum. Sed quoniam hec statuta ad innocentes nolumus usque protendi, ne sua cuique minime uideatur ignorantia profuisse, presenti auctoritate eos a formidine liberamus, quos ut pote nescientes, in eadem causa quolibet loco uel tempore interfuisse constiterit. Similis enim uidetur  absentis, qui conscientiam criminosi non habet.



EPISTOLA XLuII. FAUSTO PRAEFECTO PRAETORIO THEODORICUS REX. Scribit se Iouino college occisori, eo quod intra septa ecclesie refugisset, penam capitis exsilio in uulcanias insulas, que describuntur, commutasse.


In partem [a 1Kb] pietatis recidit mitigata districtio; et sub beneficio punit [ed. Niu. et Gam., prestat], qui penam debltam moderatione considerata palpauerit. Iouinum curialem, quem corrector Lucanie Brutiorumque humani nobis suggerit saguinis effusione pollutum [b 24Kb] , ob hoc quod mutue contentionis ardoribus excitatus, rixam uerborum usque ad nefarium college deduxit interitum: sed conscius facti sui intra ecclesie septa refugiens [c 1Kb] , declinare se credidit prescriptam legibus ultionem, uulcanie insule [d 1Kb] perpetua relegatione damnamus; ut et sancto templo reuerentiam habuisse uideamur, nec uindictam criminosus euadat in totum, qui innocenti non credidit  esse parcendum. Careat proinde patrio foco, cum exitiabili uicturus incendio: ubi uiscera terre non deficiunt, cum tot seculis iugiter consumantur. Flamma siquidem ista terrena, que alicuius corporis imminutione nutritur, si non absumit, exstinguitur: ardet continue inter undas medias montis quantitas indefecta; nec imminuit, quod resolui posse sentitur; scilicet quia nature inextricabilis potentia tantum crementi cautibus reponit, quantum illi uorax ignis ademerit. Nam quemadmodum saxa incolumia permanerent, si semper ignis adunata decoqueret? Potentia siquidem diuina sic de contrariis rebus miraculum facit esse perpetuum, ut palam consumpta occultissimis instauret augmentis, que uult temporibus stare diuturnis. uerum cum et alii montes motibus  uaporatis exestuent, nullus simili appellatione censetur estimandus: quia grauius succenditur, qui uulcani nomine nuncupatur. Mittatur ergo reus capitis in locum predictum uiuus. Careat quo utimur mundo, de quo alterum crudeli fugauit exitio: quando superstes recipit, quod euentu mortis inflixit: salamandre secuturus exemplum, que plerumque degit in ignibus. Tanto enim naturali frigore constringitur, ut flammis ardentibus temperetur. Subtile ac paruum animal, lubricis lumbricis associum, flauo colore uestitum. uitam prestat soli, qui mortalia cuncta consumit. Memorant autem eui pristini seruatores [Iuret., forte scrutatores, uel obseruatores], hanc insulam ante 55 aliquot annos, undarum rupto terrore ignitus [e 1Kb] erupisse, cum Hannibal apud Prusiam Bithynie  regem ueneno secum ipse pugnauit, ne tantus dux ad Romanorum ludibria perueniret. Plus inde mirabile, ut mons tanta flammarum congregatione succensus, marinis fluctibus haberetur absconditus;  et ardor ibi indesinenter uiueret, quem tanta unda uidebatur obruere.



EPISTOLA XLuIII. UNIuERSIS GOTHIS ET ROMANIS CIRCA uERUCAM CASTELLUM CONSISTENTIBUS THEODORICUS REX. Scribit se mandasse Leodifrido saioni ut eo impulsore in ueruca castello, quod describitur, ipsi sibi domicilia construant.

Letitia debet esse cunctorum, prouida iussio dominantium: quando illud quod uos debuistis expetere, nos uidetis offerre. Quid est enim gratius quam humanis rebus cautelam semper adhibere, que aut sit necessaria, aut non grauat esse superfluam? Et ideo Leodifrido saioni nostro presenti delegauimus iussione ut eius instantia in ueruca castello uobis  domicilia construatis; quod a positione sui congruum nomen accepit. Est enim in mediis campis tumulus saxeus in rotunditate consurgens, qui proceris lateribus siluis erasus, totus mons quasi una turris efficitur; cuius ima graciliora sunt quam cacumina, et in mollissimi fungi modo superius extenditur, cum inferiori parte tenuetur. Agger sine [ed. Niu. et Ga., sub] pugna, obsessio secura: ubi nec aduersarius quidquam presumat, nec inclusus aliquid expauescat. Hunc Athesis, inter fluuios honorus, ameni gurgitis puritate preterfluit, causam prestans muniminis et decoris: castrum pene in mundo singulare, tenens claustra prouincie; quod ideo probatur magis esse precipuum, quia feris gentibus constat obiectum. Hoc opinabile munimen, mirabilem  securitatem, cui desiderium non sit habitare, quam uel externos delectat inuisere? Et quanquam, Deo iuuante, nostris temporibus prouinciam securam credamus, tamen prudentie nichilominus est cauere, etiam que non putantur emergere. Munitio [a 1Kb] tractanda est semper in otio: quia tunc male queritur, quando necessaria iudicatur. Mergi, quibus nomen est ex facto, cohabitatores piscium, aquatiles uolucres, futuras tempestates naturaliter preuidentes, sicca petunt, stagna derelinquunt. Delphini, fluctus pelagi metuentes, uadosis littoribus immorantur. Echini, qui sunt mella carnalia, costatilis teneritudo, crocee delicie diuitis maris, dum futuras tempestates agnouerint, loca mutare cupientes  lapillos, quibus  pares possint esse, complexi, quadam anchorarum ponderatione librati, scopulos petunt, quos fluctibus uexandos esse non credant. Aues ipse aduentu hiemis patrias mutant. Fere pro qualitate temporis cubilia querunt. Hominum sollicitudo non debet prouidere quod potest in aduersitate requirere? Non est in mundo unde [ed. Niu. Ga. Gr. et Cui., undis. Ms. R., in mundo unum] humane res mutabilitate quatiuntur; et ideo prouidentia dicitur, ut que sunt futura tractentur.



EPISTOLA XLIX. HONORATIS POSSESSORIBUS, DEFENSORIBUS ET CURIALIBUS CATANENSIS CIuITATIS THEODORICUS REX. Permittit ut saxis ex amphitheatro longa uetustate collapsis ad muros urbis reparandos utantur.


Optabilis nobis est et grata deuotio, que bonam precesserit iussionem; et merito acceptum redditur, si id quod possumus imperare, poscatur. Felicitas enim regnantis est, famulantes amare quod expedit: quando nobis labor cogitationis aufertur, dum subditi sibi profutura disponunt. Atque ideo suggestionis uestre tenore comperto, quam caritate ciuica in communiendis menibus suscepistis, absolutam huius rei uobis censemus esse licentiam: nec quidquam de hac re uereamini, unde gratie nostre exspectare premia mox debetis. uestra enim munitio  nostra est nichilominus fortitudo; et quidquid uos ab incerto eripit, famam nostre defensionis extendit. Saxa ergo, que suggeritis de amphitheatro longa uetustate collapsa, nec aliquid ornatui publico iam prodesse, nisi solas turpes ruinas ostendere, licentiam uobis eorum in usus duntaxat publicos damus; ut in murorum faciem surgat, quod non potest prodesse, si iaceat. Quocirca perficite confidenter quidquid cautio ad munimen, quidquid ornatus expetit ad decorem: tantum nobis scituri gratum fore, quod facitis, quantum exinde gratia se uestre ciuitatis extulerit.



EPISTOLA L. PROuINCIALIBUS NORICIS THEODORICUS REX. Decernit ut Alemannorum boues itineris longinquitate 56 et labore fracti, Noricorum bouibus commutentur.


Grate suscipienda est ordinatio, que dantem iuuat, et accipientem pro temporis necessitate letificat. Nam quis putare possit onus, ubi maius meretur in commutatione compendium? Et ideo presentibus decernimus constitutis, ut Alemannorum boues, qui uidentur pretiosiores propter corporis granditatem, sed itineris longinquitate defecti sunt, commutari uobiscum liceat, minores quidem membris, sed idoneos ad labores; ut et illorum profectio sanioribus animalibus adiuuetur, et uestri agri armentis grandioribus instruantur. Ita fit ut illi acquirant uiribus robustos, uos forma conspicuos; et quod raro solet emergere, in una mercatione utrique uideamini desiderata  compendia percepisse.



EPISTOLA LI. FAUSTO PRAEFECTO PRAETORIO THEODORICUS REX. Scribit Thomatem aurigam frequenter in spectaculis uictorem, cui iustas annonas largitus fuerat, menstrua largitate esse solidandum; tum de spectaculis et Augusti imper, circo fuse loquitur.

Quantum histrionibus rara constantia honestum que uotum, tanto pretiosior est, cum in eis probabilis monstratur affectus. Charum est enim homini  reperisse, ubi aliquid se laudabile non putauerat inuenire. Dudum siquidem Thomati aurige, ex Orientis partibus aduenienti, annonas rationabiles consideratio nostra largita est, donec eius artem probaremus et animum. Sed quoniam in hoc agone primatum noscitur obtinere, eiusque uoluntas, patria derelicta, nostri sedes fouere delegit imperii, menstrua eum duximus largitate solidandum: ne adhuc ambiguum redderemus, quem Italie dominatum elegisse cognouimus. Is enim frequenter uictor per diuersorum ora uolitauit, plus uectus fauore quam curribus. Suscepit partem populi protinus inclinatam, et quos ipse fecerat tristes, laborauit iterum reddere letiores: modo agitatores arte superans: modo equorum uelocitate transcendens [a 1Kb] . Frequentia palmarum eum dici faciebat maleficum [b 2Kb] , inter quos magnum  preconium uidetur esse ad talia crimina peruenire. Necesse est enim ad peruersitatem magicam referri, quando uictoria equorum meritis non potest applicari. Spectaculum expellens grauissimos mores, inuitans leuissimas contentiones, euacuatio honestatis, fons irriguus iurgiorum, quod uetustas quidem habuit sacrum, sed contentiosa posteritas fecit esse ludibrium [ac. lubricum]. Primus enim hoc apud Elidem Asie ciuitatem Aenomaus fertur edidisse: quod postea Romulus in raptu Sabinarum, necdum fundatis edificiis, ruraliter ostentauit Italie. Sed mundi dominus ad potentiam suam opus extollens, mirandam etiam Romanis fabricam in uallem Murciam tetendit Augustus; ut immensa moles firmiter precincta montibus contineret, ubi magnarum rerum  indicia clauderentur. Bissena quippe ostia ad duodecim signa posuerunt. Hec ab hermulis [c 1Kb] funibus demissis subita equalitate panduntur: docentes totum illic, ut putabatur, consilio geri, ubi imago capitis [d 1Kb] cognoscitur operari. Colores autem in uicem  temporum quadrifaria diuisione funduntur; prasinus uirenti uerno, uenetus nubile hiemi, roseus estati flammee, albus pruinoso autumno dicatus est, ut quasi per duodecim signa digrediens annus integer signaretur. Sic factum, ut nature ministeria spectaculorum composita imaginatione luderentur. Biga quasi lune, quadriga solis imitatione reperta est. Equi desultorii, per quos circensium ministri missos denuntiant exituros, luciferi precursorias uelocitates imitantur. Sic accidit ut dum se colere astra putarent, religionem suam ludicra similitudine profanarent. Alba linea [e 1Kb] non longe ab ostiis in utrumque podium, quasi regula directa, producitur; ut quadrigis progredientibus, inde certamen oriretur: ne dum semper propere conantur elidere, spectandi uoluptatem  uiderentur populis abrogare. Septem metis [f 1Kb] certamen omne peragitur, in similitudinem hebdomadis reciproce. Ipse uero mete secundum zodiacos decanos ternas obtinent summitates, quas ad instar solis quadrige celeres peruagantur. Rote Orientis et Occidentis terminos designant. Euripus maris uitrei reddit imaginem, unde illuc delphini equorei [g 1Kb] aquas interfluunt. Obeliscorum quoque prolixitates ad celi altitudinem subleuantur; sed potior soli, inferior lune dicatus est: ubi sacra priscorum Chaldaicis signis, quasi litteris indicantur. Spina infelicium captiuorum sortem designat: ubi duces Romanorum supra dorsa hostium ambulantes, laborum suorum gaudia perceperunt. Mappa [h 1Kb] uero, que signum dare uidetur circensibus, tali casu fluxit in morem: cum Nero prandium protenderet, et celeritatem, ut assolet,  auidus spectandi populus flagitaret, ille mappam, qua tergendis manibus utebatur, iussit abiici per fenestram, ut libertatem daret certaminis postulati [alii, postulandi; alii, postulanti]. Hinc tractum est, ut ostensa mappa [i 1Kb] certa uideatur esse promissio  circensium futurorum. Circus, [a 33Kb] a circuitu dicitur; circenses, quasi circuenses: propterea quod apud antiquitatem rudem, que necdum spectacula in ornatum deduxerat fabricarum, inter enses et flumina locis uirentibus agerentur. Nec uacat quod uiginti quatuor missibus [b 1Kb] conditio huius certaminis expeditur, ut diei noctisque hore tali numero clauderentur. Nec illud putetur irritum quod metarum circuitus ouorum erectionibus exprimatur: quando actus ipse, multis superstitionibus grauidus, oui exemplo, geniturum se aliqua profitetur. Et ideo datur intelligi, uolitantes atque inconstantissimos inde mores nasci, quos auium matribus aptauerunt. Cetera circi Romani longum est sermone decurrere, dum omnia uideantur ad causas singulas pertinere.  Hoc tantum dicimus omnimodis stupendum, quod illic, supra cetera spectacula, feruor animorum inconsulta grauitate [Iur. forte prauitate] rapiatur . Transit prasinus, pars populi meret; precedit uenetus, et potior turba ciuitatis affligitur: nichil proficientes, feruenter insultant; nichil patientes, grauiter uulnerantur; et ad inanes contentiones sic descenditur, tanquam de statu periclitantis patrie laboretur. Quod merito creditur dicatum numerose superstitioni, ubi ab honestis moribus sic constat excidi. Hec nos fouemus necessitate populorum imminentium, quibus uotum est ad talia conuenire, dum cogitationes serias delectantur abiicere. Paucos enim 57 ratio capit et raros probabilis oblectat intentio, et ad illud potius turba  ducitur, quod ad curarum remissionem constat inuentum. Nam quidquid estimat uoluptuosum, hoc et ad beatitudinem temporum iudicat applicandum. Quapropter largiamur expensas, non semper ex iudicio demus. Expedit interdum desipere, ut populi possimus desiderata gaudia continere.



EPISTOLA LII. CONSULARI uIRO ILLUSTRI THEODORICUS REX. Precipit ut eligat agrimensorem, qui contentionem inter Leontium atque Paschasium pro casarum terminis ortam dirimat.

Sicut inuidiosa nimis interpellantium suggestione comperimus, inter Leontium atque Paschasium spectabiles uiros finalis orta contentio est, ita ut terminos casarum suarum non legibus, sed uiribus crederent  uindicandos. Unde miramur tanta animositate fuisse litigatum, quod aut terminis testibus, aut iugis montium, aut fluminum ripis, aut arcaturis constructis aliisque signis euidentibus constat esse definitum.  Quid isti facerent, si in Aegyptiacis partibus possiderent, ubi Nili fluminis superueniente diluuio, indicia finium uastissimus gurges abradit, et indiscreta terre facies redditur, ubi omnia limus tegere comprobatur? Quapropter nec tunc ad arma concurrere debuissent, si excitata lis nulla satisfactione superata discederet. Hoc enim per geometricas formas et gromaticam [c 1Kb] disciplinam ita diligenter agnoscitur, quemadmodum litteris omnis sermo conclusus est. Geometriam quippe, ut est hominum genus nimis acutissimum atque sollicitum, Chaldei primum inuenisse memorantur: qui rationem ipsius discipline generaliter colligentes, et in astronomicis rebus, et in musicis, et in mechanicis, et in architecticis, et in medicinam, et ad artem logisticam, uel quidquid potest formis  generalibus contineri, aptam esse docuerunt; ut sine ea nichil horum possit ad agnitionem uerissimam peruenire. Hanc post Aegyptii, non dissimiliter animi feruore calentes, propter augmenta Nilotica, que singulis annis uotiua inundatione patiuntur, ad dimensionem terre et recuperandas formas finium transtulerunt; ut fieret arte distinctum, quod litigiose confusioni uidebatur obnoxium. Quapropter agrimensorem peritissimum, cui ab arte nomen est, uestra nichilominus adhibeat magnitudo; ut iam omnia, que manifesta ratione distincta sunt, per euidentia debeat documenta monstrare. Nam si hoc egit illa disciplina mirabilis, ut indeterminatos agros ratione certa distingueret, quanto magis iste monstrare debet omnia, que iam probantur suis finibus terminata?  Augusti siquidem temporibus orbis Romanus agris diuisus, censuque descriptus est; ut possessio sua nulli haberetur incerta, quam pro tributorum susceperat quantitate soluenda. Hoc auctor Hyrummetricus redegit ad dogma conscriptum; quatenus studiosus legendo possit agnoscere, quod deberet oculis absolute monstrare. uideant artis huius periti, quid de ipsis publica sentit auctoritas. Nam discipline ille, toto orbe celebrate, non habent hunc honorem. Arithmeticam dicis, auditoriis uacat. Geometria, cum tantum de celestibus disputat, tantum studiosis exponitur. Astronomia et musica discuntur ad scientiam solam; agrimensori uero finium lis orta committitur, ut contentionum proteruitas abscindatur. Iudex est itaque artis sue, forum ipsius agri deserti  sunt: 58 fanaticum credis, quem tortuosis semitis ambulare conspexeris. Indicia siquidem rerum inter siluas asperas et dumeta perquirit, non ambulat iure communi, uia illi est sua lectio, ostendit  quod dicit, probat quod didicit, gressibus suis concertantium iura discernit; et more uastissimi fluminis [a 1Kb] , aliis spatia tollit, aliis rura concedit. Quapropter auctoritate nostra suffulti, talem eligite, post quem partes erubescant impudenti fronte litigare; quatenus possessorum iura confusa esse non debeant, quibus est necessarium rebus propriis adhibere culturam.



EPISTOLA LIII. APRONIANO uIRO ILLUSTRI, COMITI PRIuATARUM, THEODORICUS REX. Precipit ut si aquilegem, qui Romam ex Africa uenerat, compererit esse huius artis peritissimum, inopiam eius necessariis annonis releuet, eique iungat mechanicum, qui eum opera sua iuuet.

Magnitudinis uestre relatione comperimus, aquilegium  [b 1Kb] Romam uenisse de partibus Africanis, ubi ars ipsa pro locorum siccitate magno studio semper excolitur, qui aridis locis aquas possit dare uenatiles [c 1Kb] ; ut beneficio suo habitare faciat loca nimia sterilitate siccata. Hoc nobis fuisse gratum cognosce; quatenus industria illa maiorum libris exposita, nostris temporibus uenerit approbanda. Signis quippe uirentium herbarum ac proceritate arborum uicinitatem colligit decenter undarum. Terris enim, quibus dulcis humor non longe subest, ubertas quorumdam germinum semper arridet; ut est iuncus aquatilis, canna leuis, rubus ualidus, salix lenta [mss. Gr. et Cui., leta], populus uirens, et reliqua arborum genera, que tamen ultra naturam suam felici proceritate luxuriant. Sunt et alia huius artis indicia,  cum nocte adueniente lana sicca in terram ponitur iam prouisam, et rudi cacabo tecta relinquitur: tunc si aque proximitas arriserit, mane humida reperitur. Sole autem declarato intuentur etiam magistri loca solliciti, et ubi supra terram minutissimarum  uolitare spissitudinem conspexerint omnino muscarum, tunc promittunt leti facile quod queritur inueniri. Addunt etiam in columne speciem conspici quemdam tenuissimum fumum, qui quanta fuerit altitudine porrectus ad summum, tanto in imum latices latere cognoscunt; ut hoc sit mirabile, quod per hec aliaque signa diuersa mensura definita predicitur, quanta profunditate quesita monstretur. Predicunt etiam sapores aquarum [d 1Kb] , ut nec aspera dispendioso labore debeat queri, nec dulcis necessariaque inhonore contemni. Hanc scientiam sequentibus pulchre tradiderunt apud Grecos ille, apud Latinos Marcellus; qui non solum de subterraneis fluentis, sed de ipso quoque ore fontium sollicite tractauerunt. Dicunt enim aquas que ad orientem austrumque prorumpunt, dulces atque perspicuas esse, et pro  sua leuitate saluberrimas inueniri; in septentrionem uero atque occidentem quecunque manant, probari quidem nimis frigidas, sed crassitudine sue grauitatis incommodas. Atque ideo, si uiderit memorato illi sapientia uestra et codicum lectione, et usu rerum que sunt predicta constare, competentibus annonis de publico deputatis, peregrinationem eius inopiamque releuabis: accepturus mercedes, cui artis sue dona prestiterit. Nam quamuis Romana ciuitas aquis abundet irriguis, sitque fontibus gaudens, et formarum inundatione ditissima, reperiuntur tamen plurima suburbana que hanc uideantur desiderare peritiam. Et merito continetur, qui uel pro parte necessarius esse cognoscitur. Huic tamen mechanicus omnino iungendus est, ut undas, quas iste  reperit, ille leuet; et arte subire faciat, quod ascendere non preualet per naturam. Habeatur ergo et iste inter reliquarum artium magistros, ne quid desiderabile putetur fuisse, quod sub nobis non potuerit Romana ciuitas continere.





LIBER QUARTUS.



59 EPISTOLA PRIMA. HERMINAFRIDO [mss. HERMAFRIDO] REGI THORINGORUM THEODORICUS REX. Dat illi in matrimonium neptem suam, que laudatur; et renuntiat se equos, quorum pulchritudo describitur, nec non et alia munera ab eo missa libenter accepisse.


Desiderantes uos nostris aggregare parentibus, neptis [Ac., neptem] charo pignori, propitia Deitate, sociamus; ut qui de regia stirpe descenditis, nunc  etiam longius claritate imperialis sanguinis fulgeatis. Mittimus ad uos ornatum aulice domus, augmenta generis, solatia fidelis consilii, dulcedinem suauissimam coniugalem; que et dominatum iure uobiscum impleat, et nationem uestram meliore institutione componat. Habebit felix Thoringia, quod nutriuit Italia litteris doctam [a 36Kb] , moribus eruditam, decoram non solum genere, quantum et feminea dignitate; ut non minus patria uestra istius splendeat  moribus quam suis triumphis. Quapropter salutantes uos gratia competenti, indicamus nos uenientibus legatis uestris impretiabilis quidem rei, sed more gentium suscepisse pretia destinata, equos argenteo [a 16Kb] colore uestitos, quales decuit esse nuptiales. Quorum pectora uel crura spheris carneis decenter ornantur; coste in quamdam latitudinem porriguntur; aluus in breuitate constringitur; caput ceruinam reddit effigiem, imitantes uelocitatem cuius uidentur habere similitudinem. Hi sunt sub pinguedine nimia mansueti, magna mole celerrimi, aspectibus iucundi, usibus gratiores; incedunt enim molliter, sessores suos insanis festinationibus non fatigant; quiescitur potius in ipsis quam laboretur; et compositi delectabili moderatione, agilitate norunt continua perdurare. uerum hunc, quamuis nobilissimum gregem,  belluasque morigeras, uel alia que direxistis eximia, uicta cognoscitis: quando omnia iure superat, que decus regie potestatis exornat. Destinauimus et nos quidem, que principalis ordo poscebat; sed nichil maius persoluimus, quam quod uos tante femine decori copulauimus. Adsint uestro diuina coniugio, ut sicut nos causa iunxit affectionis, ita et posteros nostros obliget gratia parentalis.



EPISTOLA II. REGI HERULORUM THEODORICUS REX. Adoptat eum in filium per arma, et dat illi equos, enses, clypeos et reliqua bellorum instrumenta.

Per arma [b 1Kb] fieri posse filium, grande inter gentes constat esse preconium: quia non est 60 dignus adoptari, nisi qui fortissimus meretur agnosci. In  sobole frequenter fallimur. Ignaui autem esse nesciunt, quos iudicia pepererunt. Hi enim gratiam non de natura, sed de solis meritis habent, quando uinculo animi obligantur extranei; et tanta in hoc actu uis est, ut prius se uelint mori, quam aliquid asperum patribus uideantur infligi. Et ideo more gentium, et conditione uirili, filium te presenti munere procreamus; ut competenter per arma nascaris, qui bellicosus esse dignosceris. Damus quidem tibi equos, enses, clypeos, et reliqua instrumenta bellorum; sed que sunt omnimodis fortiora, largimur tibi nostra iudicia. Summus enim inter gentes esse crederis, qui Theodorici sententia comprobaris. Sume itaque arma, mihi tibique profutura. Ille a te deuotionem petit, qui te magis defensare disponit: probat tuum  animum, et opus non habebit obsequium. Adoptat te talis, de cuius gente tu potius formideris. Nota sunt  enim Herulis Gothorum, Deo iuuante, solatia. Nos arma tibi dedimus; gentes autem olim uirtutum pignora prestiterunt. Salutantes proinde gratia competenti, reliqua per illum et illum legatos nostros patrio sermone mandamus, qui uobis litteras nostras euidenter exponant, et ad confirmandam gratiam que sunt dicenda subiungant.



EPISTOLA III. SENARIO [c 1Kb] uIRO ILLUSTRI, COMITI, THEODORICUS REX. Illi confertur dignitas comitiue patrimonii, et summopere laudatur.

Ad ornatum palatii credimus pertinere aptas dignitatibus personas eligere: quia de claritate seruientium crescit fama dominorum. Tales enim prouehere principem decet, ut quoties procerem suum fuerit dignatus aspicere, toties se cognoscat recta  iudicia habuisse. Moribus enim debet esse conspicuus, qui datur imitandus. Facile est qualemcunque sibi deligere; multis autem electum uiuere [ed., uidere] decet. Cape igitur per indictionem quartam  illustris comitiue nostri [d 1Kb] patrimonii dignitatem, quam tibi non immerito tribuit regalis auctoritas. Diu namque nostris ordinationibus geminum mutuatus obsequium, et consilii particeps eras, et disposita laudabili assumptione complebas. Subiisti sepe ardue legationis officium; restitisti regibus non impar assertor, coactus iustitiam nostram et illis ostendere qui rationem uix poterant cruda obstinatione sentire. Non te terruit contentionibus inflammata regalis auctoritas: subiugasti quinimo audaciam ueritati, et obsecutus ordinationibus nostris in conscientiam  suam barbaros perculisti. Quid studium tuum longa lucubratione sollicitum, et continui laboris inculpabile referamus obsequium? Usus es sub exceptionis officio eloquentis ingenio: fauebat ipse sui delectatus auditor, dum meliora faceres, cum [forte, quam] recitare cepisses. Pronuntiatio tua nostrum delectabat arbitrium: quia tantum dictantium reficiebas animum, quantum se lassare poterat cura cogitantium. Fuit quoque in te pars altera uite laudabilis, quod arcana nostra morum probitate claudebas, multorum conscius, nec tamen, cum plura nosses, elatus. Collegis gratia, superioribus humilitate placuisti. Sic omnium pro te factus est unus animus ex magna diuersitate sociatus. Carpes certe probate institutionis gratissimum fructum, quando prouectus tuus  ita potuit omnes letos efficere, ut uniuersi in te iudicent sua desideria profecisse. Tuere igitur  hanc uirtutum amabilem preclaramque constantiam; nostreque domus auctoritate subnixus, tanto studiosius gratiam quere, quantum te locum beneficiis respicis inuenisse. Tende itaque adhuc bonis actibus tuos ad potiora successus: sciens gratiam nostram in illo semper augeri [a 1Kb] qui se dignum adepto culmine desiderat inueniri.



EPISTOLA Iu. SENATUI URBIS ROMAE THEODORICUS REX. Renuntiat se illustrem uirum Senarium ad comitiuam patrimonii subuexisse, qui multis laudibus effertur.

Gloriosum quidem nobis est, Patres conscripti, honores passim impendere; sed laudabilius benemeritis digna prestare. Quidquid enim talibus tribuimus, pro generali potius utilitate largimur. Cunctis  siquidem proficit recti tenax prouectus; nec locus relinquitur iniurie, cum ad bonos peruenit regula discipline. Hoc itaque preclaro desiderio illustrem uirum Senarium comitiue patrimonii dignitate subueximus, qui uenalitatis obscura animi claritate refugiat, qui calumnia non letetur, nec patrimonii auctoritate suffultus, de nostro sibi faciat terrore compendium; sed ius equabile possit tenere cum ceteris, unde nobis placere respicit seruientes. Hec de illo futura promittere, preteritorum facit temporum fides. In ipso quippe adolescentie flore palatia nostra meritis maturus intrauit; et quod robustas quoque fatigat etates, nullo deceptus nouitatis errore, ad imperantis conuersus arbitrium, effectum bonarum prestitit iussionum. Nunc ad colloquia  dignus, nunc ad exceptiones aptissimus, frequenter etiam in legationis honorem electus, cuius multiplex meritum incertum apud nos reddebat officium. Non enim unius loci uir debet dici, a quo multa uidentur impleri. Sed hec amplius commendabat humilitas [Ac., utilitas], que tam clara quam rara est. Nouum  est enim [b 32Kb] , sub amore principis custodire modestiam: quia gaudia semper animos inquietant; modus etiam raro 61 letis rebus imponitur, qui magis in tristibus interuenit. Garrula res est letitia [c 2Kb] ; nec enim pre gaudio potest spiritus contineri. uerum inter hec stupenda meritorum, originis quoque simili claritate resplendet; ut hereas qua parte sit ditior, cum copiosius utraque possideat. Habent ergo sigillatim distributa preconium, iuncta miraculum. Quapropter, P. C., assurgat primeuis intreuntibus cana libertas d 1Kb] . Nihil de genio uestro subtrahitur, quando uenientium nouitas honorabiliter inuitatur. Parentes [e 1Kb] publici de clementia nominati, duplex uos ratio benignitatis inuitet: incipiens mereatur gratiam, prouectus fauorem.



EPISTOLA u. AMABILI uIRO DEuOTO, COMITI, THEODORICUS REX. Statuit ut omnes nauicularii Campanie, Lucanie, siue Thuscie fideiussoribus idoneis se committant ad uictuales species in Gallias fame laborantes deuehendas, pretioque distribuendas.


Nullum decet nostras grauanter suscipere iussiones, que magis utilitates noscuntur extollere deuotorum. In Gallicana igitur regione uictualium cognouimus caritatem, ad quam negotiatio semper prompta festinat, ut empta largius angustiore pretio distrahantur. Sic euenit ut et uenditoribus satisfiat, et illis prouisio nostra subueniat. Atque ideo deuotio tua presenti auctoritate cognoscat omnes nauicularios Campanie, Lucanie, siue Thuscie fideiussoribus idoneis se debere  committere, ut cum uictualibus speciebus tantum proficiscantur ad Gallias: habituri licentiam distrahendi, sicut inter emptorem uenditoremque conuenerit. Grande commodum [f 1Kb] est, cum indigentibus pacisci: quando fames totum solet contemnere [g 38Kb] , ut suam necessitatem possit expellere [mss.,  explere]. Nam cum ambitioni sue seruiat, propemodum donare uidetur, qui uendit rogatus. Ad saturatos cum mercibus ire certamen est: suo autem pretium poscit arbitrio, qui uictualia potest ferre ieiunis.



EPISTOLA uI. SYMMACHO uIRO ILLUSTRI, PATRICIO, THEODORICUS REX. Iubet ut filios ualeriani, quos pater studiorum causa Romam deduxerat, in ea detineat; nec liceat eis ante exire quam decreuerit.

Rationabiles petitiones supplicum libenter amplectimur, qui etiam non rogati iusta cogitamus. Quid est enim dignius quod die noctuque assidua deliberatione uoluamus, nisi ut rempub. nostram sicut arma protegunt [a 56Kb] , equitas quoque inuiolata custodiat? Spectabilis itaque ualerianus in Syracusana ciuitate consistens, reuerti se ad lares proprios supplicauit,  qui studiorum causa liberos [b 1Kb] suos ad Romanam ciuitatem deduxit. Quos illustris magnificentia tua, ex nostra continens iussione, in supradicta urbe faciat commorari; nec illis liceat ante discedere, nisi hoc noster proloquatur affatus [ms. Aud., affectus]. Ita enim et illis studiorum prouectus acquiritur, et nostre iussionis reuerentia custoditur. Non ergo sibi putet impositum, quod debuit esse uotiuum. Nulli sit ingrata Roma, que dici non potest aliena. Illa eloquentie fecunda mater, illa uirtutum omnium latissimum templum. Sentiatur plane, quod charum est [ed. clarum]; non sine gratia esse creditur, cui habitatio tanta prestatur.



62 EPISTOLA uII. SENARIO uIRO ILLUSTRI, COMITI PRIuATARUM, THEODORICUS REX. Monet eos qui e Sicilia frumentum in Gallias deuehebant, naufragium passos esse tristissimum; atque adeo iubet ut quod periit triticum iis reputetur.


Propositum nostre pietatis est, iniuste periclitantium  subleuare fortunas: quia quod aliena ui constat impositum, trahere non possumus ad delictum. Iniquum est enim ut hominis uitio deputetur quod eius uoluntate non regitur; et illud imputetur periclitanti, unde raro datur euadere. Atque ideo sublimitas tua prosecutores frumentorum [c 1Kb] , qui de Sicilia fuerant ad Gallias destinati, lacrymabili nos aditione pulsasse cognoscat, dum susceptum onus promouissent in pelagus, aduersis flatibus fuisse susceptum: ubi fatiscente compage trabium, omnia uis undarum absorbuit; nec quidquam miseris de aquarum nimietate, nisi solas lacrymas restitisse. Unde illustris sublimitas tua, presenti auctoritate commonita, modiationem tritici [d 19Kb] quam sub hac sorte periisse probauerint, supradictis prosecutoribus sine aliqua faciat cunctatione reputari. Crudelitatis enim genus est,  ultra naufragium uelle deseuire [e 17Kb] , et illos ad dispendia cogere, quibus inopem uitam probantur immania elementa [ms., A. et ed. Niu. et Gam., pericula] [f 1Kb] cessisse.



EPISTOLA uIII. HONORATIS POSSESSORIBUS ET CURIALIBUS FOROLIuENSIBUS [ed., FOROIULIENSIBUS] THEODORICUS REX. Decernit ut accepto pretio, e patria sua trabes ad Alsuanum sine ulla mora deuehant.

Graue uideri non debet, quod nostra ordinatione censetur: quia nouimus estimare, quod uos oportet implere. A nobis quippe potestis rationabiliter custodiri, quibus profecistis non grauati. Proinde deuotioni uestre presenti auctoritate decernimus, ut accepto  pretio competenti, de locis uestris ad Alsuanum trabes sine aliqua dilatione deuehatis; quatenus et nostra ordinatio sortiri possit effectum, et perceptis mercedibus nec uos uideamini sustinere dispendium.



EPISTOLA IX. OSUIN [ed., OSUNI] uIRO ILLUSTRI, COMITI, THEODORICUS REX. Constituit ut si qui Maurentio et Paule patris auxilio orbatis litem intenderint, eos ad curiam regiam mittat.


Innocentie professio est nostram elegisse presentiam: ubi nec uiolentie locus datur, nec auaritie uitia formidantur. Maurentius atque Paula, patris auxilio nudati, multorum se iniuriis testantur exponi: quorum adolescentia peruia uidetur incommodis [a 1Kb] , cum facile possit subripi uel iuuenibus destitutis. Et ideo nostrum merentur presidium, a quibus se calliditas non abstinet improborum. Proinde sublimitas uestra tenorem presentis iussionis agnoscens, supra memoratos adultos, si quis iurgantium pulsare maluerit,  ad nostrum comitatum nouerit dirigendos: ubi et innocentia perfugium, et calumniatores ius possunt inuenire districtum.



EPISTOLA X. IOANNI uIRO SENATORI, CONSULARI CAMPANIAE, THEODORICUS REX. Decernit ut edictum promulget in eos qui sponte ad pignorandi se studia contulerint; et iubet ut quisquis, quod repetere debuisset, pignorandi gratia fortassis inuaserit, uoce iuris amittat. Quod si quis soluendo non sit, in eum uult fustibus animaduerti.

Fedum est inter iura publica priuatis odiis licentiam dare, nec ad arbitrium proprium iudicandus est inconsultus feruor animorum. Iniquum quippe nimis est quod delectat iratum. Furentes iusta non sentiunt, quia dum commoti animo in uindictam seuiunt, rerum  temperantiam non requirunt. Hinc est quod legum reperta est sacra reuerentia, ut nichil manu [b 63Kb] , nichil proprio ageretur impulsu. Quid enim a bellica confusione pax tranquilla distabit, si per uim litigia terminentur [ms. A., per iura litigia non terminentur]? Prouincialium igitur Campanie atque Samnii suggestione comperimus, nonnullos, neglecta temporum disciplina, ad pignorandi [c 1Kb] se studia transtulisse, et quasi edicto misso, per uulgus licentiam creuisse  uitiorum. His multo acerbiora iungentes, alienis debitis ad solutionem alios trahi, solamque causam probabilem uideri, si aliqua debitori potuit in ciuitate coniungi. O iniquum persuasionis (lege peruasionis. IURET.] errorem. Diuiduntur cause germanis: filius obligationibus [d 2Kb] paternis, si non sit heres, exuitur; uxor maritalibus debitis, nisi per successionis uincula, non tenetur; et audacia solutionem trahit extraneos, cum absoluant iura coniunctos. Hoc hactenus fieri nostri ignorantia fortasse pertulerit, nunc necesse est remedium de legibus habeat, quod nostram potuit intrare notitiam. Proinde edictalis programmatis tenore comperto spectabilitas uestra ad cunctorum faciat notitiam peruenire, ut quisquis quod repetere debuisset, pignorandi studio fortassis inuaserit, uoce  [mss., uocem] iuris amittat, nec liceat cuiquam sua sponte, nisi obligatum forsitan, pignus auferre. Si uero alterum pro altero, quod nefas dictu est, pignorare maluerit, in duplum cui uim fecit direpta restituat: quia scelera damna plus cohibent, et sola detrimenta cogitant qui pudoris fecere iacturam. Quem uero ab hac redhibitione [alii, redimitione] fedum patrocinium tenuitatis excusat, pro admissi qualitate facinoris in eum fustuario supplicio uindicetur. Non enim patimur impunitum quod nolumus esse permissum.



EPISTOLA XI. SENARIO uIRO ILLUSTRI, COMITI, THEODORICUS REX. Remittit ad eum causam inter possessores uolienses atque curiales diligenti examine discutiendam, nec non et finiendam.

 Spes est certa remedii, uota supplicum ad prudentis remisisse iudicium; ut per ordinationis beneficium, confusionis abrogetur incertum. Proinde magnitudo tua, cuius ordinationi uidetur subiacere prouincia, inter possessores uolienses atque curiales causam diligenti examinatione discutiat, quatenus inter eos sopiatur querela, a uobis patefacta iustitia. Non enim decet post audientiam uestram negotium trahi, a quo post alios iudices debuisset audiri.



EPISTOLA XII. MARABADO uIRO ILLUSTRI, COMITI ET GEMELLO uIRO SENATORI, THEODORICUS REX. Illis committit causam inter Archotamiam et Aetheriam nurum eius iuxta leges audiendam, ut mediis sacrosanctis Euangeliis cum tribus honoratis iurisperitis sententiam secundum prisci iuris formam proferant.


Propositi nostri est ut prouincias nobis, Deo auxiliante, subiectas, sicut armis defendimus, ita legibus ordinemus: quia semper auget principes obseruata iustitia; et quantum probabili institutione uiuitur, tantum summis adhuc prouectibus aggregatur. Archotamia itaque illustris femina flebiliter ingemiscens, nepotis sui calamitatem tali conquestione deplorauit ,  asserens Aetheriam nurum suam, mariti postposita dilectione, cuidam se Liberio iugali federe sociasse, et cum ornatior cupit nouis thalamis apparere, studuerit prioris uiri facultates euertere, allegans ditatam filiorum spoliis, quibus magis decuit congregari. Ideoque nos, qui desideria supplicum consueuimus remittere ad statuta diualium sanctionum, ut nec insinuationem supplicum renuamus, nec aduersarii negotium credula facilitate damnemus: sublimitatis uestre iudicio hanc causam legibus committimus audiendam, ut omni inciuilitate submota, mediis sacrosanctis Euangeliis, cum tribus honoratis, quos partium consensus elegerit, qui legum possint habere notitiam, quidquid prisci iuris forma constituit inter 64 eos, considerata disciplina nostri temporis, proferatis.  Quia non decet per uim eos aliquid agere qui ad nostra meruerunt regimina peruenire.



EPISTOLA XIII. SENARIO uIRO ILLUSTRI, COMITI PRIuATARUM, THEODORICUS REX. Illi insinuat se decreuisse ut Colosseo ad Sirmiensem Pannoniam misso, iuxta consuetudinem ueterem annone prebeantur.


Emolumenta deesse laborantibus non oportet, ut et bone spei aditus aperiatur, et desudantium querela iusta compensatione claudatur. Atque ideo prouidentiam nostram, que omnes reipub. partes sub celesti fauore circumspicit, ordinasse cognosce, ut Colosseo uiro illustri pro laboribus et meritis ad Sirmiensem Pannoniam destinato, iuxta consuetudinem ueterem uictualia prebeantur, quatenus dum memorato uiro necessaria fuerint preparata, locus iniustis presumptionibus abrogetur. Disciplinam siquidem  non potest seruare ieiunus exercitus [b 1Kb] , dum quod deest semper presumit armatus. Habeat quod emat [c 16Kb] , ne cogatur cogitare quod auferat. Necessitas moderamen non diligit, [d 1Kb] nec potest imperari multis quod nequeunt custodire paucissimi.



EPISTOLA XIu. GESILAE SAIONI THEODORICUS REX. Iubet ut cogat Gothos in Thuscia utraque commorantes, debita uectigalia exsoluere, et contumaces puniat.

Magni peccati genus est alienis debitis alterum pregrauare, ut quod potest exigi non mereatur audiri. Sua quemque damna [e 56Kb] respiciant, et is soluat tributum qui possessionis noscitur habere compendium. Atque ideo presenti tibi auctoritate delegamus,  ut Gothi per Picenum siue Thuscias utrasque residentes, te imminente cogantur exsoluere debitas  functiones. In ipsis enim initiis comprimendus excessus est, ne feda imitatio, quasi turpis scabies, paulatim reliquos comprehendat. Si quis ergo iussa nostra agresti spiritu resupinatus abiecerit, casas eius appositis titulis fisci nostri iuribus uindicabis, ut qui iuste noluit parua soluere, rationabiliter uideatur maxima perdidisse. Qui enim debent ad fiscum celerius esse deuoti, nisi qui capiunt commoda donatiui? Quando amplius de nostra humanitate recipiunt quam stipendii iure prestetur. Nam si liberalitatis nostre causa tractetur, nos potius uoluntaria tributa soluimus, qui fortunas omnium subleuamus.



EPISTOLA Xu. BENENATO uIRO SENATORI THEODORICUS REX. Statuit ut uiginti unum dromonarius robustos in locum defunctorum eligat, uiresque eorum probet.


Illustris et magnifici uiri comitis Patrimonii suggestione comperimus dromonarios [a 1Kb] uiginti 65 et unum de constituto numero mortis incommodo fuisse subtractos. Unde prouidentiam nostram, cuius est proprium quod casu subducitur reparare consilio, hoc statuisse cognosce; ut supradictos dromonarios probare sine aliqua dubitatione festines, qui tamen ad hoc opus possint idonei reperiri. Remigum enim labor operosus ualentes animo et uiribus querit, ut confidentia mentis procellis obuiare possit undosis. Quid enim audentius quam illud infidum ac uastissimum mare intrare paruo nauigio, quod eluctari facit desperationis sola presumptio? Quapropter iussis te nostris hanc cautelam conuenit adhibere, ut querelam de  congregatis debilibus non facias, cum nos [Imp., nec] robustissimos quesiisse cognoscas.



EPISTOLA XuI. SENATUI URBIS ROMAE THEODORICUS REX. Renuntiat se Arigerno comiti, quem ob preclare gesta laudat, Romane urbis disciplinam commisisse, et ut illi pareant omnes iubet.

Utilitatis publice causa, quam noster animus semper spectat, uirum illustrem comitem Arigernum, ciuem pene uestrum, dudum ad Gallias estimauimus dirigendum, ut eius maturitate consilii titubantium potuissent corda firmari. Nouitatem quippe sollicitam prudentes conuenit habere rectores, ut quemadmodum fuerit uite formatus ordo, sic currat instituta deuotio. His rebus ad nostra uota compositis, et  gloriam ciuilitatis retulit, et quod inter uos didicit diligenter ostendens, bellorum insignia reportauit. Quem desideratum, sicut putamus, cetui uestro reddidimus, ut qui uobis longa etate placuit, nunc gratior fiat, cum eum adiecta bona commendant. Quapropter discipline se prefati uiri Romanus ordo restituat, ut quod quietis amore precipitur, deuotis  animis impleatur; quatenus et excessibus tollatur licentia, et quod optamus maxime, locum nequeat inuenire uindicta. Si qua etiam per eius absentiam culpa prouenerit, inter uos iustitie consideratione corrigite, sicut nobilitati uestre conuenit agere, cui semper probitas placet: quoniam nos specialiter iniunxisse cognoscite, ut error, qui ab auctoribus suis minime fuerit emendatus, legum districtione resecetur. Pareatur ergo, P. C., uiro multis temporibus iam probato, cuius necesse est predicanda sequi, qui se hactenus sub uestra omnium laude tractauit, et in tanta frequentia nullius reperit aduersa iudicia.



EPISTOLA XuII. IDAE uIRO SUBLIMI, DUCI, THEODORICUS REX. Precipit ut ecclesie Narbonensis possessiones ab aliquibus peruasoribus occupatus, restituendas curet.


Definitam rem ab antiquo rege, quam tamen constat rationabiliter esse decretam, nulla uolumus ambiguitate titubare: quia decet firmum esse quod commendatur probabili iussione. Cur enim priora quassemus, ubi nichil est quod corrigere debeamus? Atque ideo presenti tibi auctoritate precipimus ut possessiones Narbonensis ecclesie, secundum precelse recordationis Alarici precepta, a quibuslibet peruasoribus occupate teneantur, equitatis facias contemplatione restitui: quoniam uersari [mss., aduersari] nolumus in Ecclesie dispendio presumptiones illicitas, dum nostra deceat tempora sedare confusa. Esto contra talia omnino sollicitus, ut qui es bello carlus, ciuilitate quoque reddaris eximius. Sic et arma tua,  Deo iuuante, corroboras, si iustitiam mediocribus seruare contendas. Improbis enim potuisse resistere, non preuales excusare, quando omnes tibi libenter cedunt, quem gloriosum in bellorum certamine cognouerunt. Ignauus forte audacibus iubere nil possit: nemo plus presumentibus imperat quam quem sua facta commendant.



EPISTOLA XuIII. ANNAE uIRO SENATORI, COMITI, THEODORICUS REX. Decernit ut diligenter inquirat num Laurentius presbyter, effossis mortuorum sepulcris, thesauros inuenerit.

Consuetudo est nostre clementie, probate nobis fidei agenda committere, ut cum iudices delegamus predictos tractatu maturo, locum praua nequeat inuenire  subreptio. Dudum siquidem ad nos multorum suggestione peruenit, Laurentium presbyterum effossis cineribus funestas diuitias inter hominum cadauera perscrutatum, concussionemque mortuis intulisse, quem oportet uiuentibus quieta predicare. Non abstinuisse perhibetur [b 1Kb] tam crudeli contagio piis dicatas  consecrationibus manus, aurum exsecrabili quesiisse fertur affectu, quem suam decuisset egentibus dare substantiam, uel sub equitate collectam. Quod te diligenti examinatione precipimus indagare, ut si ueritati dicta perspexeris conuenire, hominis ambitum eo tantum fine concludas, ne possit aurum supprimere, quod eum non licuit inuenire. Scelus enim quod nos pro sacerdotali honore relinquimus impunitum [a 1Kb] , maiori pondere credimus uindicandum.



66 EPISTOLA XIX. GEMELLO uIRO SENATORI THEODORICUS REX. Scribit se remisisse ad presens tempus solutionem siliquatici in frumentis, uino et oleo, ut copiam possit prestare prouinciis.

Decet principalem prouidentiam fessa refouere, ut asperitatem casuum mitiget lenitas iussionum. Non  enim sentitur incommodum, si quod per aduersitatem constat oppressum, concessa prosperitas ostenderit subleuatum. Siliquatici namque prestationem, quam rebus omnibus nundinandis prouida definiuit antiquitas, in frumentis, uino et oleo dari presenti tempore non iubemus, ut hec remissio solutionis copiam possit prestare prouinciis, et respirent aliquatenus fessi presentis salubritate decreti. Quis enim ad uendendum non incitetur largius, cui solita dispendia subtrahuntur? Portus nostros nauis ueniens non pauescat, ut certum nautis possit esse refugium, si manus non incurrerint exigentium, quos frequenter plus affligunt damna quam solent nudare naufragia. Sit hoc forsitan sub quiete tolerandum, nunc autem, dum prouincialibus prestare cupimus, mercium dominis  interim consulamus.



EPISTOLA XX. GEBERICH uIRO SENATORI THEODORICUS REX. Decernit ut unum iugum ecclesie Constantii episcopi pietate principum collatum et ab usurpatoribus detentum, restituatur.

Si desideramus locum beneficiis inuenire, ut titulos possimus nostre pietatis erigere, quanto magis aliena beneficia intacta uolumus defendi, qui propria cupimus sponte largiri, maxime quando et illud conscientie nostre reponitur, quod de fisco sub antiqua solemnitate prestatur! Proinde uiri uenerabilis episcopi Constantii supplicatione comperimus, sacrosancte ecclesie ipsius unum iugum, ueterum principum pietate collatum, et nunc quorumdam usurpatione  uiolenta retineri. Sed quia nos uti nullum uolumus fraudibus suis, presertim cum in dispendio  pauperum detestabili mente uersetur, presenti auctoritate decernimus ut ea que retro principum constiterint humanitate deputata, supra memorata ecclesia sine aliqua imminutione percipiat, manente pena etiam peruasori, qui et ueterum dona et ecclesie probatur uiolasse compendia.



EPISTOLA XXI. GEMELLO uIRO SENATORI THEODORICUS REX. Admonet ut sit ad iniuncta sollicitus, necessitate temporis id exigente.

Quamuis efficaciam tuam insistere credamus iniunctis, et studiose deflectere que nobis cognoueris displicere, tamen sollicitum admonitio nostra non deserit, ut instructior reddaris, dum infra scriptis breuibus definita susceperis. Proinde ordinatio nostra nulli uideri debet ingrata, cum necessitas temporis excuset  onera iussionis. Esto itaque ad iniuncta sollicitus, quia licet sit semper adhibenda, maxime tamen utilis est in necessitate custodia. Parebis ergo commonitus, ut sic possis cum prouincialibus agere quemadmodum nos eis respicis uelle prestare, quatenus securus de nostra gratia consequaris, quidquid sollicitus de prauo studio habere contempseris.



EPISTOLA XXII. ARGOLICO uIRO ILLUSTRI, PRAEFECTO URBIS, THEODORICUS REX. Narrat se ab eo accepisse Basilium atque Pretextatum magicarum artium fuisse accusatos, et decernit ut quinque senatoribus secum assumptis, adhibito quoque Arigerno comite, hanc causam iuris ordine custodito examinet, et si reos compererint, legum districtione plectant.


Intolerabilis excessus est [b 1Kb] , qui superne maiestatis affectat iniuriam, et oblitus pietatis, crudelia sectatur erroris. Quem enim sperauit uenie locum, qui reuerendum contempsit auctorem? Abscedat ritus de medio iam profanus; conticescat penale murmur [c 78Kb] animarum. uersari non licet in magicis artibus temporibus Christianis . Magnitudinis itaque tue relatione comperimus Basilium atque Pretextatum, artis sinistre iamdiu contagione pollutos, in accusationem tui examinis personarum intentione deductos. Super qua re nostram te asseris spectare [d 1Kb] sententiam, ut confidentius fiat quod pietatis nostre mandat auctoritas. Sed nos, qui nescimus a legibus discrepare, quorum cordi est in omnibus  moderatam tenere iustitiam, presenti auctoritate decernimus ut quinque senatoribus [e 2Kb] , id est magnificis  et patriciis uiris, Symmacho, Decio, uolusiano atque Celiano, nec non illustri uiro Maximiano, hanc causam legitima examinatione pensetis. Et per omnia iuris ordine custodito, si crimen quod intenditur fuerit comprobatum, ipsarum quoque legum districtione plectatur, ut rei abditi atque secreti per hoc uindicte genus a culpis talibus arceantur, quos ad leges trahere non potest incerta notitia. De qua re illustri uiro comiti Arigerno precepta direximus, ut omnium uiolenta defensione submota, si se occulunt, ad iudicium protrahat impetitos [a 1Kb] , et uobiscum in hac causa residens, nec opprimi faciat innoxios, nec leges sinat euadere criminosos.



EPISTOLA XXIII [b 1Kb] . ARIGERNO uIRO ILLUSTRI, COMITI, THEODORICUS REX. Precipit ut Basilium et Pretextatum magice artis insimulatos et fuga elapsos querat, et repertos ad iudicium quinqueuirale ducat, quo causam curet discuti et finiri.


Quamuis oporteat commissam tibi disciplinam Romane ciuitatis in omnibus custodiri, tamen in eis maxime studiosior esse debes, que nostra tibi auctoritate delegata cognoscis; ut circa te augeat gratiam custodita iustitia, et augmenta sumas nostri iudicii, qui nobis hactenus de integritate placuisti. Prefectus igitur Urbis sua nobis relatione declarauit, Basilium atque Pretextatum magicis artibus inuolutos, impeti accusatione multorum, quos elapsos intimat mentis alienatione custodum. Eos te precipimus ubicunque repertos ad iudicium quinqueuirale ducere, quod in presenti negotio nostra delegauit auctoritas, ubi te  residere censemus; ut uiolenta omnium defensione submota, hanc causam discuti facias legibus et finiri. Et si rei criminis, cuius impetuntur, fuerint approbati, sententiam subeant, quam iuris definita sanxerunt. Si uero innocentia eorum detestabili pulsatur inuidia, opprimi eos nulla ratione patiaris: quia in omnibus causis, consideratione diuina, illud fieri uolumus, quod opinionem nostre pietatis accumulat.



EPISTOLA XXIu. ELPIDIO [alii, HESPIDIO] DIACONO THEODORICUS REX. Concedit facultatem edificandi quibusdam in locis Spoletine ciuitatis iam uetustate confectis, modo publico usui non deseruiant.

In lucrum cedunt que benemeritis conferuntur; et de ipso munere magis acquiritur, cum optimis digna  prestantur. Petitionis tue proinde tenore comperimus, loca in Spoletina ciuitate, que iam longo situ  squalor uetustatis obnupserat, splendorem reparationis expetere; ut rebus antiquitate confusis nouitatis facies adulta reddatur; et beneficio tuo rediuiua consurgant, que annositate inclinata corruerant. Quod nos, respectu meritorum tuorum, et impensi longa sedulitate seruitii, libenti animo duximus annuendum, ut et uotis iusta poscentium tribuatur effectus, et ciuitati reparationis crescat ornatus. Atque ideo petitioni tue robur presenti humanitate largimur, ut porticum cum areola post Turasii thermas, si tamen publico [c 1Kb] usui non deseruit, absoluta liberalitate potiaris: quia in licentiam reparationis accipiuntur potius premia quam donantur. Hac igitur auctoritate suffultus, in supradictis locis edificandi sume fiduciam; nec aliquam imposterum metuas questionem,  cum te et ciuitatis tueatur utilitas, et principis reuerenda uoluntas.



EPISTOLA XXu. ARGOLICO uIRO ILLUSTRI, PRAEFECTO URBIS THEODORICUS REX. Statuit ut Petrus genere clarus et senatorie dignitatis candidatus, uoti sui compos fiat secundum priscam consuetudinem.

Constat eum de se presumere, qui ad sacri ordinis cupit fastigia peruenire. Merita enim suggerunt bone appetentie [ed., apparentie] nisus, et in qualitate desiderii potest mens honesta cognosci. Quis enim palestrice artis ignarus in stadium luctaturus intreat? Aut quis certamini misceatur, quod uirtutis conscientia non suadet? In ipsis conatibus egra languescunt,  que meritorum presumptionibus non iuuantur. Preconiorum ergo professio est, collegium desiderasse summorum; bonumque de se iudicium tradit, qui celse gradus expetit dignitatis. His ergo desideriis pietas se nostra libenter indulget, qui etiam in spem erigimus uota marcentia; ut dum prouectus queritur, probitatis studia plus amentur. Proinde illustris magnificentia tua Petrum, parentum luce conspicuum, suaque grauitate iam senatorem, in album sacri ordinis secundum priscam consuetudinem curet referri; 68 ut et tanto cetui proficiat numerus, et candidato de sacro ordine crescat ornatus.



EPISTOLA XXuI. UNIuERSIS MASSILIAE CONSTITUTIS THEODORICUS REX. Confirmat immunitatem a principibus illorum regioni collatam, et promittit se eos ab omni grauamine liberaturum, relaxatque eis censum presentis anni.

Libenti animo antiqua circa uos beneficia custodimus,  cum noua utilitatibus uestris prestare cupiamus. Seruare quippe terminos ignorat humanitas, et nouellis decet blandiri beneficiis, post longa tempora restitutis. Proinde immunitatem uobis, quam regionem uestram constat principum priuilegio consecutam, hac auctoritate largimur; nec uobis aliquid noue presumptionis patiemur imponi, quos ab omni uolumus grauamine uindicari. Censum preterea presentis anni [a 1Kb] relaxat uobis munificentia principalis, ut et illa possitis accipere que uos non contigit postulasse. Ipsa est enim perfecta pietas, que antequam flectatur precibus, nouit considerare fatigatos.



EPISTOLA XXuII. TEZUTZAT SAIONI THEODORICUS REX. Illi committit Petri tuitionem, quam ab Amara saione, eo quod Petrum uoluisset occidere, aufert; et iubet ut quidquid commodi a Petro acceperat Amara, in duplum restituat, atque de plaga inflicta ad iudicium comitis Dude ueniat audiendus.


Detestabilis est quidem omnis iniuria, et quidquid contra leges admittitur iusta exsecratione damnatur; sed malorum omnium probatur extremum, inde detrimenta suscipere, unde credebantur auxilia prouenire. Exaggerat enim culpam in contrarium uersa crudelitas, et maius reatui pondus est, inopinata deceptio. uir spectabilis itaque Petrus admiranda nobis sorte conquestus est saionis Amare tuitionem, quam ei contra uiolentos indulsimus, in se potius fuisse grassatam; ita ut ictum gladii in se demersum aliquatenus postium retardaret obiectio: subiecta est uulneri  manus, que ut in totum truncata non caderet, ianuarum percussa robora prestiterunt: ubi lassato [Iur., laxato] impetu corusca ferri acies corporis extrema perstrinxit. O exsecrabilem casum! Impugnauit hominem auxilium suum, ut solatii prosperitate subtracta creuit ex defensione necessitas. His multo acerbiora subiungens, ut quasi lesio ueniret ad pretium, ita scelus proprium enormi exactione taxatum est. Atque ideo iuste in illos pietatis nostre ira consurgit, qui benigna iussa [Iur. legit iura] in truculenta ministeria mutauerunt. Nam que erunt refugia supplicantibus, si et nostra beneficia uulnerabunt? Proinde presenti iussione censemus, ut quidquid suprascriptus Amara commodi nomine de causis memorati supplicantis accepit, quasi oppugnator ingratus  a te constrictus, in duplo ei cogatur exsoluere: quia sub pena restitui dignum est, quod improba temeritate constat extortum. De plaga uero quam educto gladio temerarius presumptor inflixit, ad iudicium comitis Dude sepe dictus saio te compellente ueniat audiendus; ut secundum edictorum seriem  que male commissa claruerint, sine aliqua dilatione componat. Tuitionem [b 1Kb] uero postulanti contra inciuiles impetus ex nostra iussione salua ciuilitate prestabis, non exemplo accusati, sed consideratione decenter electi.



EPISTOLA XXuIII. DUDAE uIRO SENATORI, COMITI, THEODORICUS REX. Illum constituit iudicem cause saionis Amare, qui uulnerauerat Petrum.

Conscientiam probamus, cui iudicanda committimus: quia dignus est inter alios sequenda decernere, qui sibi modum uisus est legitime conuersationis imponere. Petrus itaque uir spectabilis Amaram saionem nostrum, qui contrario omine pro eius tuitione directus est, educto gladio se asserit uulnerasse, defensoremque  fecisse, quod uix inimicus potuisset audere. Hoc te et legitima uolumus disceptatione cognoscere, et probabili sententia terminare; quatenus nullus tentare ausus sit, quod nobis displicere cognoscit.



EPISTOLA XXIX. ARGOLICO uIRO ILLUSTRI, PRAEFECTO URBIS THEODORICUS REX. Reprehendit eum quod mandata principis, proprio commodo ductus, nondum expleuerit; atque decernit ut iussa sine mora facessat.

Si loci uestri cogitaretur auctoritas, si reuerentie cura Romane [c 1Kb] ; ultro debueratis expetere, in quibus arguimini. Quid enim presenti tempore potuistis  culmini urbano [d 1Kb] tam proprium, quam senatus crementa cogitare, quando fame presulis proficit, quod ordo sacer acquirit? Sed quantum uiri clarissimi Armentarii testatur missa suggestio, in contrarium fedo ambitu de mora queritis commoda, cuius uos optare debuisse constat augmenta. Quid enim amplius esse possit incongruum, quam nostris iussionibus expeditis supplicantium uota suspendere, et post sacre preceptionis affatum, si dici fas est, adhuc 69 regium suspendisse iudicium? Sed nos, quibus cordi est post primam culpam non statim desiderare uindictam, ad admonitionem potius iussa conuertimus: ne sit nostra districtio nimia, quam lenis patientia non precedat. Ideoque presenti auctoritate decernimus, ut iussionibus nostris nulla dilationis  calliditas afferatur: quia non habet uenie locum, qui delinquit admonitus.



EPISTOLA XXX. ALBINO uIRO ILLUSTRI, PATRICIO, THEODORICUS REX. Illi conceditur curbe porticus licentia, ut super eam possit nouas fabricas construere, dummodo utilitati publice non officiant aut decori.


Decet quidem cunctos patrie sue augmenta cogitare, sed eos maxime quos respub. sibi summis honoribus obligauit: quia ratio rerum est, ut eum necesse sit plus debere, qui uisus est maiora suscipere. Porrecta itaque supplicatione testatus es, curbe [Niu. et Gam., curie] porticus que iuxta domum Palmatam posita, forum in modum aree decenter includit, superimponendis fabricis licentiam condonari; ut et priuatarum edium habitatio protendatur, et antiquis menibus nouitatis crescat aspectus. Ita fit ut quod per incuriam poterat labi, manentium uideatur diligentia sustineri: quia facilis est edificiorum ruina, incolarum subtracta custodia; et cito uetustatis decoctione  [a 1Kb] resoluitur, quod hominum presentia non tuetur. Unde nos, qui Urbem nitore cupimus fabricarum surgentium componi, facultatem concedimus postulatam: ita tamen, si res petita aut utilitati publice non officit aut decori. Quapropter rebus speratis securus innitere; ut dignus Romanis fabricis habitator appareas, perfectumque opus suum laudet auctorem. Nulla enim res est, per quam melius possit agnosci et prudentis ingenium, et largitatis effectus.



EPISTOLA XXXI. AEMILIANO uIRO uENERABILI, EPISCOPO, THEODORICUS REX. Illum hortatur ut perficiat aqueductum quem auctoritate regis susceperat reficiendum.

Ad finem debet perducere, que prudentum intentio  uisa est suscepisse: quia sicut perfecta laudem pariunt, ita et uituperationem generant, que in mediis conatibus egra deseruntur. Defectus enim rerum aut consilium titubare, aut uires arguit defuisse. Quapropter sanctitas uestra a tali oblocutione refugiens, que in aqueductu reficiendo probabili cura ex nostra auctoritate suscepit, celeriter ad effectum faciat peruenire. Nam quid aptius quam ut sitienti plebi prouideat aquas sanctissimus ille sacerdos; et humana prouidentia satiet, quos etiam miraculis pascere debuisset? Imitaris enim antiquissimum Moysen, qui Isrelitico populo longa ariditate siccato, de saxi sterilitate copiosos latices eduxit [b 1Kb] ; et ad implendum miraculum, inde fecit currere humidos liquores, ubi erat sicca durities. Tu autem si fontes irriguos saxorum  constructione [ed. Niu. et Gam., constitutione] deducis, hoc labore tuo prestas populis, quod ille miraculis.



EPISTOLA XXXII. DUDAE SAIONI THEODORICUS REX. Significat se accepisse res Tuphe proscripti, apud Ioannem sub emissione chirographi fuisse depositas; et precipit ut uxorem Ioannis filiumque eius Ianuarium conueniat, et nisi libere eas restituerint, ipsi ueniant ad consularem Campanie iuxta leges audiendi.


Cum in omnibus causis uelimus iustitiam custodiri , in eis maxime que fisci nostri nomine proponuntur: ne quemquam detestabilis calumnia in inuidiam regnantis affligat. Patimur enim superari salua equitate per leges, ut inter arma semper possimus esse uictores. Nam quem licenter subiectus superat, non debellat aduersus. Marini itaque relatione comperimus res Tuphe apud Ioannem quondam sub emissione chirographi fuisse depositas. Et quia nobis competere manifestum est quod ad proscriptum poterat pertinere [c 1Kb] ,  ideo presenti auctoritate precipimus, ut uxorem supradicti Ioannis filiumque eius Ianuarium moderata exsecutione conuenias. Qui si intestata [ed., intentata] iniuste se retinere cognoscunt, equitatis consideratione restituant: minusue [id est, sin minus], competenti sponsione premissa, ad consularem Campanie ueniant legibus audiendi; ut coram partibus positis, te imminente, quod forma continet sanctionum diualium, censeatur. Ita tamen, ut nullo preiudicio, nulla iniuria, nullo damno, innocentia pregrauetur: ne aliene accusationis inuidiam tuam facere uidearis offensam [d 1Kb] .



70 EPISTOLA XXXIII. UNIuERSIS IUDAEIS GENUAE CONSTITUTIS THEODORICUS REX. Confirmat priuilegia que eis leges indulserant

 Custodia legum ciuilitatis est indicium, et reuerentia priorum principum nostre quoque testatur deuotionis exemplum. Quid enim melius quam plebem sub precepto degere uelle iustitie, ut conuentus multorum disciplinabilium sit adunatio [e 16Kb] uoluntatum? Hec enim populos ab agresti uita in humane conuersationis regulam congregauit. Hec ratio a feritate diuisit: ne arbitrio casuali uagarentur, quos regi consilio diuina uoluerunt. Oblata itaque supplicatione deposcitis priuilegia uobis debere seruari, que Iudaicis institutis legum prouida decreuit antiquitas: quod nos libenter annuimus, qui iura ueterum ad nostram cupimus reuerentiam custodiri. Atque ideo presenti auctoritate censemus, ut quecunque legum statuta monuerunt, circa uos illibata seruentur; quatenus  quod ad ciuilitatis [mss., ciuitatis] usum constat esse repertum, perpeti deuotione teneatur.



EPISTOLA XXXIu. DUDAE SAIONI THEODORICUS REX. Decernit ut loca adeat ubi thesauri latent, et, si inuenti fuerint, fisco addicat publico.

Prudentie mos est in humanos usus terris abdita  talenta reuocare, commerciumque uiuentium non dicere mortuorum: quia et nobis in fossa pereunt, et illis in nulla parte profutura linquuntur [alii, locantur]. Metallorum quippe ambitus solatia sunt hominum. Nam diuitis auri uena similis est relique terre, si iaceat: usu, crescit ad pretium, quando et apud uiuos sepulta sunt, que tenacium manibus includuntur. Atque ideo moderata iussione decernimus, ut ad illum locum in quo latere plurima suggeruntur, sub publica testificatione conuenias; et si aurum, ut dicitur, uel argentum fuerit tua indagatione detectum, compendio publico fideliter uindicabis: ita tamen ut abstineatis manus a cineribus mortuorum, quia nolumus lucra queri que per funesta possunt scelera reperiri. Aedificia tegant cineres, columne, uel marmora  ornent sepulcra; talenta non teneant, qui uiuendi commercia reliquerunt. Aurum enim sepulcris iuste detrahitur, ubi dominus non habetur: imo culpe genus est, inutiliter abditis [Cor. Gam., abdita] relinquere mortuorum, unde se uita potest sustentare uiuentium. Non est enim cupiditas eripere, que nullus se dominus ingemiscat amisisse [a 1Kb] . Primi enim dicuntur aurum Eacus, argentum Indus rex Scythie reperisse, et humano usui summa laude tradidisse. Quod nos in contrarium negligere non debemus, ne sicut latentia cum laude sunt prodita, ita inuenta cum uituperatione uideantur esse neglecta.



EPISTOLA XXXu. ACTORIBUS ALBINI THEODORICUS REX. Permittit ut bona Albini, si per etatem liceat, saluisque iustitia et legibus in integrum restituantur, in quibus per prauos contractus grauia passus erat dispendia.


Consulto prouida decreuit antiquitas, Minores contractus liberos non habere [b 66Kb] , ut et insidiantium laquei [c 1Kb] frustrarentur, et lapsis etas lubrica subueniret. Obrueretur quippe innocentia, si relaxaretur audacia, essetque cunctis fallendi studium, si fraus subreptitium lucraretur effectum. Et ideo prisce consuetudinis supplicatione porrecta suggeritis patronum uestrum in annis minoribus constitutum, in facultatibus suis potius aggregasse dispendia; dum ignara pueritia contraria gerit, que profutura putauerit; et nunc id tempus etatis agere, quo lapsis possimus per ignorantiam subuenire: allegantes, ut quod iura tribuerunt, nostra quoque beneficia largiantur. Atque ideo, si petitio uestra a ueritate non  deuiat, et intra annorum spatia deget, quibus hoc  beneficium leges sacratissime prestiterunt, nichilque est quod iure contra referatur; patronum uestrum solemniter causa cognita in integrum restitui nostra quoque permittit auctoritas. Ita tamen ut omnia secundum iustitiam legesque peragantur, quia sic supplicantibus consulere uolumus, ut eorum aduersarios per iniustitiam non grauemus.



71 EPISTOLA XXXuI. FAUSTO PRAEFECTO PRAETORIO THEODORICUS REX. Significat se prouincialibus Alpium Cottiarum assem publicum per III indictionem relaxasse, quorum sata transiens exercitus uastauerat.

Prouidentissimi principis est grauiter imminutis relinquere tributariam functionem, ut rediuiuis studiis ad implenda solemnia recreentur, qui pressi  damnorum acerbitate defecerant. Nam si fessis minime releuetur onus, necessitate cernitur iacere prostratus. Melius est enim presentia damna contemnere, quam exiguo questu perpetua commoda non habere. Atque ideo illustris magnificentia tua prouincialibus Alpium Cottiarum assem publicum per tertiam indictionem  nos relaxasse cognoscat; quos transiens noster exercitus more fluminis, dum irrigat, oppressit. Nam licet pro generali securitate frementi adunatione proruperit, preteriens tamen istorum culta uastauit. Radit enim semper fluuius alueum suum; et licet molliter egrediens uicina fecundet, illud tamen reddit sterile, quo collectus influxerit. Unde necesse fuit, ciuica uastatione deiectis porrigere dextram salutarem, nec ingrati  dicant se periisse solos pro defensione cunctorum: misceantur potius letitie, qui uiam Italie defensoribus prestiterunt. Tributa enim non debent tristes exigi, per quos tributarios feliciter acquisiui. Dicat pro illis noster animus, quod regi non potest imputare subiectus. Emimus nostro dispendio prosperitatem Gothorum: nos necessaria prebuimus, ut hostis uinceretur illesus.



EPISTOLA XXXuII. THEODAGUNDAE ILLUSTRI FEMINAE THEODORICUS REX. Notum facit Renatum conquestum esse, cum iudicium contra Inquilinam meruisset, nondum tamen aduersarii cessare calumniam: et iubet ut negotium iam finitum in sua curet firmitate permanere, si modo inquilina iure non prouocauerit.

Decet prudentie nostre curam subiectorum negotiis  adhibere custodiam, quia nobis ordinantibus illa  fieri debent que regiam possunt demonstrare presentiam. Sic enim credimus, quia memor natalium tuorum a te abiicias omne uitiosum, et illa sola diligere possis que et nos amare cognoscis. Proauorum forsitan oblitterentur exempla, si longi generis minus facta recolantur; similes autem filii patrum preconia mox sequuntur. Renatus itaque flebili nobis aditione conquestus est, nobis delegantibus cognitores iudicatum se contra Inquilinam nomine post longa temporis interualla meruisse; et excubiis damnisque confecto uestram tandem prospexisse iustitiam: nec tamen litigatoris improbam cessare calumniam, dum rediuiuis litibus tenuitatem insequitur supplicantis; ut non tam uincendi uotum [a 1Kb] , quam aduersarii uideatur quesiisse detrimentum. Quapropter si nobis  iubentibus iudicata cognoscitis, nec constat aduersarium prouocasse legaliter, finitum iure negotium in sua facias firmitate manere: ne longa questio litigantium non tam augeat patrimonia quam euertat; et quod fit ambitu lucri, causa uideatur esse dispendii.



EPISTOLA XXXuIII. FAUSTO PRAEFECTO PRAETORIO THEODORICUS REX. Significat Grauasianos atque Pontonates conquestos esse se a Ianuario et Probo iniquis oneribus ingrauatos; decernitque ut nichil aliud soluant quam quod Odoacris tempore consueuerant.

Cum omnes reipublice nostre partes equabiliter desideremus augeri, crementa tamen fiscalium tributorum iustissimo sunt pensanda iudicio: quia seruientium imminutio est huius illationis accessio;  quantumque pars illa proficit, tantum se hec a firmitate subducit. Sed a nobis, qui fisci utilitatem stabili uolumus diuturnitate consistere, excludenda est dispendiosa semper enormitas: ne augmento suo tumens summa deficiat, incipiatque magis deesse, quia immaniter uisa est accreuisse. Proinde illustris magnitudo tua Grauasianos atque Pontonates nobis supplicasse cognoscat, a Ianuario sed et Probo discussoribus, iniquis se oneribus ingrauatos; cum sterilitas ieiuna locorum nulla sibi augmenta fieri patiatur. Repugnante siquidem natura, quelibet cedit industria; nec prodest studium laboris impendere, quem ubertas loci non cognoscitur adiuuare. Ibi potest census addi, ubi cultura profecerit. Inde et uaria tributa, quia non est agrorum una fecunditas. Atque  ideo consuetudinem eis pristinam censemus esse reuocandam; ut sicut Odoacris tempore tributa soluerunt, ita et nunc ab eis publicis utilitatibus seruiatur; et si quid amplius probatur adiectum, consideratione defectarum uirium submouemus. Nolumus enim tale aliquid indici, quod sit necesse remoueri.



EPISTOLA XXXIX. THEODAHADO uIRO ILLUSTRI THEODORICUS REX. Scribit Domitianum expostulasse, quod possessiones eius summa cum iniuria fuerint occupate; et precipit ut, imminente Duda saione, direpta omnia curet sine aliqua mora restitui: si tamen inuasoribus quid fauere crediderit, instructam personam mitti ad aulam imperat, quo partibus utrinque auditis iusta feratur sententia.


Inter ceteras quibus humanum genus sollicitatur illecebras, precipue uitanda est alienarum rerum turpis ambitio: quia in immensum iactata 72 rapitur, si iustitie ponderibus non prematur. Auaritiam siquidem radicem esse omnium malorum [b 1Kb] et lectio diuina testatur, que tali sorte punita [mss., potita] est, ut cum multa rapiat, semper egeat: quam propter uicinitatem generis nostri sic in animis uestris coalescere nolumus [mss. R. et A., quapropter, etc., uolumus], ut illi nec initia concedamus. Quid enim  faciunt sordes animorum in splendore natalium? Illud te potius decet eligere, quod nos possit ornare. Amali sanguinis uirum non decet uulgare desiderium: quia genus suum conspicit esse purpuratum. Corrigamus itaque te per incitamenta preconii, in quo adhuc non debemus esse districti. Domitius itaque uir spectabilis data nobis supplicatione conquestus est, possessiones iuris sui, id est illam atque illam, ab hominibus uestris neglectis legibus fuisse peruasas, dum ciuiliter oportuerit recipi, si iure uideatur exposci. Sed quia de uobis non patimur diutius obscura iactari, qui generis claritate fulgetis, presenti auctoritate censemus, ut imminente Duda saione nostro, si momenti tempora suffragantur [c 1Kb] , occupata nuper cum omnibus que direpta sunt, supplicanti faciatis  sine aliqua dilatione restitui. Et si quid partibus uestris de legibus creditis posse competere, instructam personam ad nostrum comitatum destinare uos conuenit; ut intentionibus partium sub equitate discussis, feratur sententia, quam iuris dictat auctoritas. Generosos quippe uiros omnia conuenit sub moderata ciuilitate peragere: quia tantum potentibus lesionis crescit inuidia, quantum premi posse creditur, qui fortuna inferior comprobatur.



EPISTOLA XL. ACTORIBUS PROBINI THEODORICUS REX. Monet se iamdiu precepisse, ut Basilio possessio Areciretina, quam ab uxore eius Agapita Probinus emerat, redderetur; modo iubet ut Basilius ipse nouis emptorum rationibus quamprimum respondeat.

 Districtius aliqua iubere compellimur amore iustitie, dum circa minores fortunas clementiora sunt nostri pectoris instituta. Trahit enim ad misericordiam, qui potuit subdi; et hoc habet beneficium mediocritatis sue, ut probatione salua interim moueat ad dolorem: quia crudelitas [ed. Niu. et Ac., credulitas] subleuat humiles, premit inuidia potiores. Datis itaque precibus allegatis Basilium uirum spectabilem nostra dudum precepta meruisse, ut possessio Areciretina, quam patronus uester a coniuge  eius Agapita iuris fuerat solemnitate mercatus, postposita dilatione cum documentis omnibus predicto coniugi redderetur, dum a suis penetralibus sollicitatam lacrymabili questione quereretur uxorem: addentes more nostre iustitie postea fuisse preceptum, ut si patroni uestri de cause qualitate presumerent, ad nostrum comitatum ocius destinarent; ut que ratione conueniri poterant, uelut a iustitie fontibus emanarent. Quapropter si nullo mendacio uitiantur asserta, per officium nostre sedis Basilium decernimus admoneri; ut si nichil est quod pro suis partibus possit opponere, quominus in hac causa pulsetur, uestris intentionibus responsurus occurrat, seu ad comitatum uenire, seu in competenti foro iurgare maluerit: quia nullis necessitatem longinquitatis  imponimus, nisi qui suis hoc commodis expedire cognoscunt. In locum siquidem beneficii nostram presentiam damus; et ideo non decet inuitis imponi, quod meretur optari.



EPISTOLA XLI. IOANNI ARCHIATRO THEODORICUS REX. Declarat se abolere sententiam a uicario urbis Rome contra eum artificio uiuiani promulgatum, et eum reddit patrie rebusque omnibus, communitque eum imposterum tuitione Albini patricii.

Propositum regale est pressis labe fortune pietatis remedio subuenire, et acerbos casus iniurie meliore sorte mutare. Data siquidem supplicatione conquereris, uirum spectabilem uiuianum legum artificio, quo callet [Cor. Gam., calet], elatum, personam  tuam obiectis criminationibus insecutum; et eo usque peruentum, ut indefensus contra iuris ordinem uicarii urbis Rome sententia damnareris: nunc autem religiose mentis affectu odia mundana damnasse, auctorique suo tuum displicuisse periculum. Et ideo, si nullis impugnationibus eneruantur asserta, lesionem non patimur miseris inherere, quam suis constiterit machinatoribus displicere. Quapropter in abolitum missa sententia, que a uicario urbis Rome super hac parte noscitur promulgata, patrie te rebusque omnibus [a 39Kb] nostra reddit auctoritas; nec ullo tempore calumniam super hac parte formides. Sed ne cuiusquam forsitan plectenda temeritas [b 1Kb] in te impetus reparare possit audacie, patricii Albini, saluis legibus, tuitio te deputata communiet; quia  nichil fieri uolumus inciuile, cuius quotidianus labor est pro generali quiete tractare.



EPISTOLA XLII. ARGOLICO PRAEFECTO URBIS THEODORICUS REX. Iubet ut restituantur Marciano atque Maximo filiis uolusiani turris circi atque locus amphitheatri, que sibi erepta, dum deflende morti patris uacarent, conquerebantur.

Bene principalis clementia suscipit, quos pietas paterna destituit, quia sub parente publico [c 1Kb] genitoris minime sentiri debet amissio. Ad nos siquidem iure recurrit infantia destituta, quibus uniuersorum hominum proficiunt incrementa. Clarissimorum igitur adultorum Marciani atque Maximi nos querela pulsauit, cum paschalibus diebus paterni luctus essent uulnere sauciati, et in ipso letitie tempore soli cogerentur  tristitiam sustinere, utilitatem suam pio neglexisse contemptu, cum uel firme etati inter lacrymas ista cogitare, genus uideretur insanie. Cessat enim lucri ambitus, cum uacatur ad planctus; nec mens quodlibet aliud capit, cum eam qualitas pietatis impleuerit. Hac crudeli subreptione captata turrem circi atque locum amphitheatri illustris recordationis patris eorum detestabili ambitu a uestris suggerunt fascibus expetitum. Quorum insidiatorem non humanitatis ullus reuocauit affectus, non similis terruit casus: grauauit infantiam, cui non subuenire, merito pudoris estimatur esse iactura. Sed nos, qui regulas ueterum, qui seruamus momenta pietatis, salubri ordinatione censemus; ut si quondam patricius atque magnificus uir uolusianus pater supplicum  commemorata loca communi iure possedit, filiis perire non debeant; presertim cum germen senatorium [d 1Kb] nouis cupiamus beneficiis enutrire, non inter ipsa initia spem adulte etatis aliqua lesione comprimere. Atque ideo illustris magnificentia tua, si quid tale factum esse meminit, illico nouerit corrigendum: ne uenerandum examen senatorii ordinis iniqua presumptione temeretur.



EPISTOLA XLIII. SENATUI URBIS ROMAE THEODORICUS REX. Decernit ut inquirat in eos qui seditionem commouerant et Iudeorum synagogam concremauerant; atque in auctores paucos, quos potuerit inuenire, animaduertat.

Urbis Romane celebris opinio suo conseruanda  est nichilominus instituto; nec uitia peregrina capit, que semper se de morum probitate iactauit. Leuitates quippe seditionum, et ambire proprie ciuitatis incendium, non est uelle Romanum. Ideoque in auctoribus facti legum est seruanda districtio: ne detestabilis aspectus incendii ad imitationem nefandam uulgi pectora comprehendat. uiri illustris itaque comitis Arigerni suggestione comperimus, Iudeorum querela se fuisse pulsatum, quod in dominorum cede proruperit seruilis audacia: in quibus cum fuisset pro districtione publica resecatum, statim plebis inflammata contentio synagogam temerario duxerunt incendio concremandam, culpas hominum [a 7Kb] fabricarum excidio uindicantes: dum si quis Iudeorum probaretur excedere, ipse debuisset iniurie subiacere,  non autem iustum fuit ad seditionum feda concurri, aut ad fabricarum incendia festinari. Sed nos, quibus, Deo propitiante, cordi est perperam commissa dirigere, ut cunctis possit placatis moribus conuenire, presenti auctoritate decernimus, ut causam supra memoratam legitima discussione noscatis, et in auctoribus paucis, quos potueritis huius incendii reos reperire, habita districtione resecetis: quia nolumus aliquid detestabile fieri, unde Romana grauitas debeat accusari. Illud pari ratione censentes, ut si aliquid sibi contra Iudeos rationabiliter quispiam crediderit suffragari, ad uestrum iudicium ueniat audiendus; ut quem reatus inuoluerit, censura condemnet. Hoc enim nobis uehementer displicuisse cognosce, ut intentiones uanissime populorum usque  ad euersiones peruenerint fabricarum, ubi totum pulchre uolumus esse compositum.



74 EPISTOLA XLIu. ANTONIO uIRO uENERABILI, POLENSI EPISCOPO THEODORICUS REX. Scribit Stephanum conquestum casam sui iuris a subditis Ecclesie, cui presidebat, fuisse occupatam, quam iubet ut restituat supplicanti. Quod si quid occupatoribus suffragetur, uult instructam personam mitti ad aulam, ubi negotium finiatur.

Inuidiosa est contra eum querela, cui sunt reuerentie iura seruanda: quia nescio quid admissum graue creditur, ubi contra tales silentium non tenetur. Stephanus siquidem flebili aditione conquestus est, casam sui iuris ante decessorem predecessoremque  uestrum [alii, nostrum] longa etate possessam, ante hos fere nouem menses ab hominibus Ecclesie, cui presidetis, despecto ciuilitatis ordine fuisse peruasam. Quod si ita factum [b 1Kb] esse cognoscitis, eam iustitie consideratione momenti iure [c 1Kb] restituite supplicanti. Decet enim a uobis corrigi, quod a uestris familiaribus non debuisset admitti. uerumtamen si partibus uestris in causa possessionis momentaria uel principali [d 1Kb] iustitiam adesse cognoscitis, tractato prius diligenter, inspectoque negotio , instructam legibus ad comitatum nostrum destinate personam: ubi qualitas negotii agnosci debeat et finiri. Quapropter sanctitatis uestre animus non grauetur, nec se fallacibus uerbis doleat accusatum:  multo maior est opinio purgata, quam si desinentibus querelis non fuerit impetita.



EPISTOLA XLu. COMITIBUS, DEFENSORIBUS ET CURIALIBUS TICINENSIS CIuITATIS, THEODORICUS REX. Iubet ut prestent Herulis nauem usque ad urbem Rauennam, et annonas pro diebus quinque.

Ad comitatum supplices Herulos, auctore Deo, nostris uenire iussimus constitutis, quibus nauis est prebenda subuectio: ne in patria nostra adhuc prouincie sue laborare uideantur inopia. Itaque presenti iussione commoniti, et nauis eis usum usque ad Rauennatem urbem, et annonas dierum quinque sine aliqua dilatione prestate, nec aliquid eis necessarium  deesse faciatis; quatenus prouinciam se deseruisse ieiunam de copie inuentione cognoscant, sitque illis uberior peregrina terra quam patria.



EPISTOLA XLuI. MARABADO uIRO ILLUSTRI THEODORICUS REX. Indicat Liberium suggessisse coniugem suam in iudicio fuisse pregrauatam. Quod si ita est, permittit ut, aut ab electis arbitris causa discutiatur, aut ad aulam iudicande partes ueniant.

Conuenit pietatem nostram petitiones supplicum salubri ordinatione disponere: quia subiectorum animi releuantur, quoties merentium querela componitur. uir spectabilis itaque Liberius dolenda nobis aditione suggessit, coniugem suam in uestro iudicio  contra iuris ordinem pregrauatam. Quod si ita est, remotis preiudiciis, apud arbitros, quos partium consensus elegerit, te imminente, causa legibus audiatur. Quod si illic finis negotii nequiuerit inueniri, per instructas personas, si tamen ipse uenire non eligunt, nostro comitatui concurrendi licentiam partibus non negamus: ubi nec redemptio sit forte suspecta, nec insidiosa [Niu. et Gam., inuidiosa] possit nocere calumnia.



EPISTOLA XLuII. GUDISAL [ed. GODISCALCO] SAIONI THEODORICUS REX. Significat se accepisse a legatis suis ueredos frequentiori cursu fatigari; et quos in utilitatem publicam iusserat custodiri, in usum priuatum assumi. Ideo decernit ut nullum Gothum uel Romanum exire Roma patiatur, nisi quem prefectus pretorio et magister officiorum dimiserint; ut qui unum equum inuitis illis quibus hec cura mandata est, assumpserit, centum solidos mulcte nomine cogatur inferre; ut etiam nemo plusquam centum librarum onera equo imponat.


Assidua sollicitudine refouenda sunt que continuis exercitiis subiacere noscuntur. Quemadmodum enim subiecti ueredorum necessario sufficiant labori, si permittatur excedi [a 1Kb] ? Incitamentum siquidem improbe presumptionis est, neglecta custodia. Legatorum itaque nostrorum suggestione comperimus cursuales equos frequenti usurpatione fatigari; et quos nos necessitatibus publicis cupimus custodiri, in usum cognouimus priuate uoluntatis assumi. Atque ideo in urbe Roma ordinatione prefecti pretorio et  magistri officiorum, quousque utilitas publica suaserit, te residere censemus; ut nullum Gothorum uel Romanorum exinde egredi patiaris, nisi quos predictarum dignitatum uices agentes forte dimiserint. Et quod nobis frequenter usurpatum esse suggeritur, si quis inuitis his quibus hec 75 cura mandata est, ueredos [b 1Kb] presumere fortassis assumpserit, cuiuslibet nationis fuerit uel honoris, per unum equum centum solidos mulcte nomine cogatur inferre; non quod tanti est unius estimanda iumenti lesio, sed quia grandi damno reprimenda est importuna presumptio. Nullum preterea saionum discursus facere patiaris; sed ad causam quam directus fuerit, uno tantum itinere permittatur accedere uel redire. Quibus in superiorem mulctam cadat interdicta frequentia. Parhipporum quinetiam onera centum librarum  nullus excedat. Expeditos enim properare mittendarios uolumus [c 1Kb] , non migrare censemus. Inertiam  suam prodit quisquis secum multa portauerit, nec cogitat de celeritate qui delicata se maluerit conuersatione tractare. Grues denique pelagus transiture, paruos lapillos uncis pedibus amplectuntur, ut nec eorum leuitas nimio uento rapiatur, nec natiua celeritas iniquis ponderibus ingrauetur. Hoc imitari nequeunt qui se ad publicas necessitates electos esse cognoscunt. Et ideo quinquaginta solidorum mulctam iam non ueredarius, sed catabulensis [d 1Kb] incurrat, quisquis ultra centum libras parhippum [e 1Kb] crediderit onerandum. His autem qui suprascriptarum dignitatum uicibus in Urbe presunt, te obseruare precipimus; quatenus excessus, qui ab illis detectus fuerit, exsecutione tua supradicta condemnatione puniatur. Si quos autem intemperans culpa perculerit, collectam  quantitatem per uices agentes mancipibus [f 1Kb] mutationum uolumus applicari; ut cursualis tractus inde habeat remedium, unde hactenus sumpsit incommodum. Mundanis siquidem rebus frequenter nascitur aduersitate prosperitas; et homines cum ledere cupiunt, beneficia frequenter impertiunt. Sed omnia sic efficaciter ac diligenter implebis, ut prouocati bonis actibus deuotioni tue maiora committere debeamus.



EPISTOLA XLuIII. EUSEBIO uIRO ILLUSTRI THEODORICUS REX. Permittit ut per octo menses in Lucaniam secedat, postea Romam rediturus.

Post tumultuose Urbis sollicitudines tediosas, et obseruationum molestias ingrauantes, magnitudo tua prouinciali desiderat amenitate recreari, asserens occupationum  tibi causas presentibus emersisse temporibus, quibus expeditis rurali desideras suauitate gaudere. Et quia uera illa securitas est, que nostris iussionibus datur, cum tempus tibi fuerit occupationis emensum [Ac., emersum], octo mensium inducias in Lucanie dulces recessus [g 1Kb] nostra auctoritate concedimus, ut ex illo tempore supputentur, cum te egredi ex Urbe diuino fauore contigerit. Quibus peractis multorum desiderio ad Romanas sedes uenire festina, conuentui nobilium, et digna tuis moribus conuersatione reddendus.



EPISTOLA XLIX. UNIuERSIS PROuINCIALIBUS ET CAPILLATIS [h 1Kb] , DEFENSORIBUS ET CURIALIBUS IN SUAuIA CONSISTENTIBUS, THEORICUS REX. Insinuat se rectorem eorum prouincie creasse Fridibadum.


Districtio semper subtrahi non debet regie iussionis,  ut et audaces metus comprimat, et laceratos spes futura refoueat. Plerumque enim denuntiata comminatio plus efficit quam pena componit. Et ideo, Deo auspice, Fridibadum locis uestris preesse censuimus, qui abactores animalium legitima seueritate [Ac., securitate] cerceat, homicidia resecet, furta condemnet, quietosque uos a sceleratis ausibus reddat, quos nunc presumptio iniqua dilacerat. uiuite compositi, uiuite bonis moribus instituti, nullum natio [Ac., ratio] [a 1Kb] , nullum promeritus honor excuset. Necesse est uindicte subiaceat qui prauis moribus obsecundat.



EPISTOLA L. FAUSTO PRAEFECTO PRAETORIO THEODORICUS REX. Precipit ut mittat uirum probate fidei ad Nolanum siue ad Neapolitanum territorium uesuuii montis incendio uastatum, ut agris ibidem diligenter inspectis, quantum damni passus fuerit possessor, tanto tributarie functionis onere subleuetur. Mire describitur uesuuii montis incendium.

Campani uesuuii montis hostilitate uastati clementie nostre supplices lacrymas profuderunt, ut agrorum fructibus enudati, subleuentur onere tributarie functionis [b 1Kb] . Quod fieri debere nostra merito pietas acquiescit. Sed quia nobis dubia est uniuscuiusque indiscussa calamitas, magnitudinem uestram ad Nolanum siue Neapolitanum territorium probate fidei uirum precipimus destinare, 76 ubi necessitas ipsa domestica quadam lesione grassatur, ut agris ibidem diligenter inspectis, in quantum possessoris laborauit utilitas, subleuetur; quatenus mensurate  [Gam., mensurata] conferatur quantitas beneficii, dum modus integer cognoscitur lesionis. Laborat enim hoc uno malo terris deflorata prouincia: que ne perfecta beatitudine frueretur, huius timoris frequenter acerbitate concutitur. Sed non in totum durus est euentus ille terribilis: premittit signa grauia, ut tolerabilius tustineantur aduersa. Tantis enim molibus natura rixante montis illius hiatus immurmurat, ut excitatus quidam spiritus grandisono fremitu uicina terrificet. Fuscantur enim era loci illius exhalatione teterrima, et per totam pene Italiam cognoscitur, quando illa indignatio commouetur. uolat per mare magnum cinis decoctus, et terrenis nubibus excitatis, transmarinas quoque prouincias puluereis guttis compluit. Et quid Campania pati possit agnoscitur, quando  malum eius in orbis alia parte sentitur. uideas illic quasi quosdam fluuios ire puluereos, et arenam sterilem impetu feruente uelut liquida fluenta decurrere [c 1Kb] . Stupeas subito usque ad arborum cacumina dorsa intumuisse camporum, et luctuoso subito calore  uastata, que letissima fuerant uiriditate depicta. uomit fornax illa perpetua puniceas quidem, sed fertiles arenas, que licet diuturna fuerint adustione siccate, in uarios fetus suscepta germina mox producunt, et magna quadam celeritate reparant que paulo ante uastauerant. Que est ista singularis exceptio, unum montem sic infremere, ut tot mundi partes probetur eris permutatione terrere [d 1Kb] , et sic suam substantiam ubique dispergere, ut non uideatur damna sentire [e 1Kb] ? Longe lateque pulueres rorat; uicinis autem quasdam moles eructat, et tot seculis mons habetur, qui erogationibus tantis expenditur. Quis credat tam ingentes glebas usque in plana deductas, de tam profundis hiatibus ebulliisse, et spiritu quodam efflante montis ore consputas, quasi leues paleas fuisse  proiectas? Alibi cacumina magna terrarum localiter uidentur ardere; huius incendia pene mundo datum est posse cognoscere. Quemadmodum ergo non credamus incolis, quod testimonio potest uniuersitatis agnosci? Quapropter, ut dictum est, talem eligat uestra prudentia, qui et remedia lesis conferat, et locum subreptionibus non relinquat.



EPISTOLA LI. SYMMACHO PATRICIO THEODORICUS REX. Illum laudat ob multiplices et preclarissimas fabricas quas in Urbe et suburbanis construendas curauerat, et petit ut theatrum Pompeii ruinosum sumptibus regis roboret reparetque. Quod theatrum et que in eo aguntur describuntur.

 Cum priuatis fabricis ita studueris, ut in laribus propriis quedam menia fecisse uidearis, dignum est ut Romam, quam domuum pulchritudine decorasti, in suis miraculis continere noscaris: fundator egregius fabricarum, earumque comptor eximius, quia utrumque de prudentia uenit, et apte disponere, et exstantia competenter ornare. Notum est enim quanta laude in suburbanis suis Romam traxeris, ut quem illas fabricas intrare contigerit, aspectum suum extra urbem esse non sentiat, nisi cum se et agrorum amenitatibus interesse cognoscat. Antiquorum diligentissimus imitator, modernorum nobilissimus institutor, mores tuos fabrice loquuntur: quia nemo in illis diligens agnoscitur, nisi qui et in suis sensibus ornatissimus inuenitur. Et ideo theatri fabricam magna se mole soluentem, consilio uestro credimus esse roborandam,  ut quod ab auctoribus uestris in ornatum patrie constat esse concessum, non uideatur sub melioribus posteris imminutum. Quid non soluas, o senectus, que tam robusta quassasti? Montes facilius cedere putarentur, quam soliditas illa quateretur:  quando et moles ipsa sic tota de cautibus fuit, ut preter artem additam, et ipsa quoque naturalis esse crederetur. Hec potuissemus forte negligere, si nos contigisset talia non uidere: caueas illas saxis pendentibus apsidatas, ita iuncturis absconditis in formas pulcherrimas conuenisse, ut cryptas magis excelsi montis crederes, quam aliquid fabricatum esse iudicares. Fecerunt antiqui locum tantis populis parem, ut haberent singulare spectaculum, qui mundi uidebantur habere dominatum. Sed quia nobis sermo probatur esse cum docto, libet repetere cur antiquitas rudis legatur hec menia condidisse. Cum agricultores feriatis diebus sacra diuersis numinibus per lucos uicosque celebrarent, Athenienses primum agreste principium in urbanum spectaculum collegerunt: theatrum  Greco uocabulo uisorium nominantes, quod eminus astantibus turba conueniens sine aliquo impedimento uideatur. Frons autem theatri scena dicitur, ab umbra luci densissima, ub, a pastoribus inchoante uerno diuersis sonis carmina cantabantur. Ibi actus musicus et prudentissimi seculi dicta floruerunt. Sed paulatim factum est ut honestissime discipline improborum consortia fugientes, uerecunda se exinde consideratione subtraherent. Tragedia ex uocis uastitate nominatur; que concauis repercussionibus roborata, talem sonum uidetur efficere, ut pene ab homine non credatur exire. Erigitur autem in hircinos pedes, quia si quis inter pastores tali uoce placuisset, capri munere donabatur. Comedia a pagis dicta est. Comus enim pagus uocatur, ubi rustici  gestientes, humanos actus letissimis carminibus irridebant. His sunt addite horcistarum loquacissime manus [a 1Kb] , linguosi digiti, silentium clamosum, expositio tacita, quam musa Polymnia reperisse narratur, ostendens homines posse et sine oris affatu suum uelle declarare. Muse uero Eoa lingua quasi [b 110Kb] dicuntur, quod inuicem sicut uirtutes necessarie sibi  esse uideantur. His leuium pennarum acumina ideo in fronte pinguntur, quoniam 77 earum sensus celeri cogitatione subuectus res altissimas intuetur. Pantomimo igitur [c 1Kb] cui a multifaria imitatione nomen est, cum primum in scenam plausibus inuitatus aduenerit, assistunt consoni chori diuersis organis eruditi: tunc illa sensuum manus oculis canorum carmen exponit, et per signa composita, quasi quibusdam litteris, edocet intuentis aspectum; in illaque leguntur apices rerum, et non scribendo facit quod scriptura declarauit. Idem corpus Herculem designat et uenerem, feminam presentat et marem, regem facit et militem, senem reddit et iuuenem: ut in uno credas esse multos tam uaria imitatione discretos. Mimus etiam, qui nunc tantummodo derisui habetur, tanta  Philistionis cautela repertus est, ut eius actus poneretur in litteris, quatenus mundum curis edacibus estuantem letissimis sententiis temperaret [Cui. et Forn., repararet]. Quid acetabulorum tinnitus? Quid dulcissimi soni referam uaria percussione modulamen? Quod tanta gratia iucunditatis accipitur, ut inter reliquos sensus auditum sibi ad munus summum tunc homines estiment fuisse collatum, ut etas subsequens miscens lubrica [Iur., ludicra] priscorum inuenta traxit ad uitia, et quod honeste causa delectationis repertum est, ad uoluptates corporeas precipitatis mentibus impulerunt. Hos ritus Romani, sicut ceteras culturas, ad suam rempub. utiliter trahentes, edificium alta cogitatione conceptum magnanimitate mirabili condiderunt. Unde non immerito  creditur Pompeius hinc potius Magnus fuisse uocitatus [d 1Kb] . Et ideo siue masculis pilis contineri, siue talis fabrica refectionis studio potuerit innouari, expensas uobis de nostro cubiculo curauimus destinare, ut et uobis acquiratur tam boni operis fama, et nostris temporibus uideatur antiquitas decentius innouata.





LIBER QUINTUS.



78 EPISTOLA PRIMA. REGI WANDALORUM THEODORICUS REX. Scribit se lubentissime excepisse arma ab eo missa, et per legatos suos in remunerationis locum alia ei confert dona.


Cum piceis, tymbribus et pueros geniali [alias,  gentili] candore lucentes, et spathas nobis etiam arma desecantes uestra fraternitas destinauit, ferro quam auri pretio ditiores. Splendet illic claritas expolita, ut intuentium facies fideli puritate restituant, quarum margines in acutum tali equalitate descendunt, ut non limis composite, sed igneis fornacibus credantur effuse. Harum media pulchris alueis excauata, quibusdam uidentur crispari posse uermiculis: ubi tanta uarietatis umbra concludit [Cor., Gam., colludit], ut intextum magis credas uariis coloribus lucidum metallum. Hoc uestra cotis diligenter emundat, hoc uester splendidissimus puluis ita industriose detergit, ut speculum quoddam uirorum faciat ferream lucem; qui ideo patrie uestre, natura largiente, concessus est, ut huius rei opinionem nobis faciat  singularem. Enses qui pulchritudine sui putentur esse uulcani, qui tanta elegantia fabrilia uisus est excolere, ut quod eius manibus formabatur, non opus mortalium, sed crederetur esse diuinum. Proinde per illum et illum legatos nostros soluentes debite salutationis affectum, arma uestra libenter nos accepisse declaramus, que bone pacis studia transmiserunt: uicissitudinem muneris pro expensarum uestrarum consideratione tribuentes, que tantum uobis reddantur accepta, quantum nobis uestra fuere gratissima. Prestent diuina concordiam, ut hec inter nos grata mente facientes, gentium nostrarum uelle iungamus, et inuicem solliciti mutuis possimus utilitatibus obligari.



EPISTOLA II. HAESTIS THEODORICUS REX. Notum facit se licenter accepisse per eorum legatos succinum; quod unde oriatur describit.


Illo et illo legatis uestris uenientibus, grande uos studium notitie nostre habuisse cognouimus, ut in Oceani littoribus constituti, cum nostra mente iungamini; suauis nobis admodum et grata petitio, ut ad uos perueniret fama nostra, ad quos nulla potuimus destinare mandata. Amate iam cognitum, quem requisistis ambienter ignotum. Nam inter tot gentes uiam presumere, non est aliquid facile concupiisse. Et ideo salutatione uos affectuosa requirentes, indicamus succina, que a uobis per harum portitores directa sunt, grato animo fuisse suscepta: que ad uos Oceani unda descendens, hanc leuissimam substantiam,  sicut et uestrorum relatio continebat, exportat; sed unde ueniat, incognitum uos habere dixerunt, quam ante omnes homines patria uestra offerente suscipitis. Hec, quodam Cornelio scribente, legitur in interioribus insulis Oceani ex arboris succo defluens, unde et succinum dicitur, paulatim solis ardore coalescere [Forn., celescere]. Fit enim sudatile metallum teneritudo perspicua, modo croceo colore rubens, modo flammea claritate pinguescens; ut cum in maris fuerit delapsa confinio, estu alternante purgata, uestris littoribus tradatur exposita. Quod ideo iudicauimus indicandum, ne omnino putetis notitiam nostram fugere, quod occultum creditis uos habere.  Proinde 79 requirite nos sepius per uias quas amor uester aperuit, quia semper prodest diuitum regum acquisita concordia; qui dum paruo munere leniuntur, maiore semper compensatione prospiciunt. Aliqua uobis etiam per legatos uestros uerbo mandauimus, per quos, que grata esse debeant, nos destinasse declaramus.



EPISTOLA III. HONORATO uIRO ILLUSTRI, QUAESTORI, THEODORICUS REX. Confert illi questoris officium, quo Decoratus eius frater, dum uiueret, potiebatur; et ambo maximopere laudantur.

Usu quidem prouenit benemeritos dona nostra suscipere; sed tu iure hereditatis principis tibi beneficia  uindicasti. Honorem fratris adipisceris, quia sapientia quoque germanus es. Ab eisdem bonis non repellimus quem similem comprobamus. Eant nunc parentes ac liberi, et bonarum artium studia incitamento similitudinis emulentur. Nouam in te fecimus legem, parentes in administratione succedere. Hic prouectus non adimitur, sed et mutatur: quia licet persona subrogata sit, familie tamen non deficit, quod gratissimus germanus acquirit. O uere uestris meritis electi, et auspicio nominis honorati! Presentiunt quedam parentes, positis in prole uocabulis [a 1Kb] , et ut uenturarum rerum cursus ex alto est imperio Diuinitatis, cogitatio presagantis instruitur; loqui datur quod nos sensisse nescimus; sed post casum reminiscimur quod ignorantes ueraciter dixeramus. Tali igitur omine  decoratus eualuit: eualuit, inquam, ac se honoribus palatinis, iudicio nostro laudatus, immiscuit, dignitatem sumens quam solemus dare prudentibus. Hoc plane supra ceteros adipiscens, quod potuit emergere post electos. Sub genii nostri luce intrepidus quidem, sed reuerenter astabat, opportune tacitus, necessarie copiosus, curarum nostrarum eximium leua men; et cum potestatis nostre gratia ditaretur, morum magis laude contentus, mediocribus se potius exequabat. uiuit apud nos recordatio bonorum, quia fides hominis nescit cum morte deficere. Secreta nostra, quasi obliuisceretur, occuluit; iussa, quasi scriberet, per ordinem retinuit: sine auaritia seruiens et gratiam nostram summa cupiditate perquirens. Diuertimus quidem ad benemeriti laudes, sed compendio  sermonis assumpti, cum illum referimus, te docemus. Fuit nimirum gratus quod apud nos et post fata esse non desinit. Tristes querimus quem nos amisisse dolemus. Sed acerbum casum mitigat, quod ei uicaria uirtute succedis: quia nemo perdidisse se sentit quod in alterum inuenisse cognoscit. Non extranea secteris exempla, cui domestica suppetunt tam magna preconia. Tu decoratus ex illo es, ille honoratus ex te est. Adunent se merita quando se iunxere sic nomina. Nam de te iustius credimus meliora, qui sequeris, quia semper est diligentior imitator prioris, quando te precedentis bona licet eligere et noua cumulare. Atque ideo ab indictione tertia questure  te dignitate subuehimus , facimusque nostri consilii claritate uiuere Honoratum, ut esse nunc incipias quod ante uocabaris. Age nunc inherendo iustitie, ut qui inexperto honorem dedimus, meliora tibi probatissimo conferamus.



EPISTOLA Iu. SENATUI URBIS ROMAE THEODORICUS REX. Declarat se elegisse in questorem Honoratum fratrem Decorati: qui ambo, postquam preclara de questura dixit, laudantur; et ut Honoratum cetui ascribant suo petit.

Certum est, Patres Conscripti, prudentibus uiris uestrum florere consilium; sed et hoc probatur egregium, quod uobis permiscetur dignitas litterarum. Omnes enim quos ad questure culmen euehimus [a 1Kb] , doctissimos estimamus: quales legum interpretes et consilii  nostri decet esse participes. Dignitas que nec diuitiis nec solis natalibus inuenitur, sed tantum eam doctrina cum coniuncta potest impetrare prudentia. Nam licet in honoribus aliis beneficia conferamus, hinc semper accipimus. Est nimirum curarum nostrarum felix portio: ianuam nostre cogitationis ingreditur; pectus, quo generales cure uoluuntur, agnoscit. Aestimate quid de illo debeat iudicari, qui tanti particeps sit secreti. Ab ipso legum peritia postulatur, illuc uota confluunt supplicantium, et quod est omni thesauro pretiosius, penes ipsum ciuilitatis nostre fama reponitur. Questore iusto innocentum conscientia fit secura, improborum tantum uota redduntur anxia; et cum malis subripiendi spes tollitur, studium bonis moribus adhibetur. Unicuique propria iura custodit,  pecunie continens, equitatis profusus, nescius decipere, promptissimus subuenire: ingenio principis seruit, quod uniuersa superat; illius ore loqui cogitur, cui nullus similis inuenitur. Hunc locum uitiis uacuum, uirtutibus plenum, qui sub nostra potuit expedire presentia, nonne uobis dignus est esse collega? Scitis enim qua glorietur stirpe prouectus. Meministis enim Decoratum aduocationis laboribus insudantem [b 1Kb] , qua se unicuique bonorum probitate coniunxerit. Causis uestris fidelis orator adfuit, necessariis rebus assistens, iudicantis portauit animum ad subsellia cognitorum: cui merito frequens palma contigit, quia sapienter alleganda tractauit. Pudoris enim sustinere iacturam nesciunt, qui se prius iudice corriguntur. Inferior gradu prestabat uiris consularibus  se patronum, et cum honoribus uestris impar haberetur, patricius ei dictus est in celeberrima cognitione susceptus [id est cliens]. Nimis rarum est, P. C., solidum loqui, et cui multa necesse est dicere,  titubantia non proferre. Hoc in Decorato certissimum fuit, hoc et ante nostra iudicia uos probastis. Quis enim tempore suo eum quasi gubernatorem litium ignorare potuit, qui causarum scopulos transire contendit? Legibus profecto minus indiguit, qui eius solatia non quesiuit. Iam non de morte festinata conquerimur, ex huius fecunda pullulauit stirpe germanus. Nam qui prius fratris umbra tegebatur, illo nature lege subducto, fame sue comas per aperta distendit. Bona siquidem germinis iuste precox [Forn. et Cor. Gam., predecessor] 80 intulit, qui nascendi ordine primus eualuit [c 1Kb] : sed fetura nobilis fructum, quem in decessore perdidit, in successore seruauit, Concordat huic familie ramus ille ditissimus qui uirgiliano carmine semper enascitur: Hoc enim auulso,  non deficit alter aureus, et simili frondescit uirga metallo. Nutriuit quippe et hic aduocatione facundiam: opinionem Romane urbis cedens fratri, Spoletinorum se maluit miscere negotiis: res tantum dura, quantum a uestra prudentia cognoscitur segregata. Inter bene moratos enim asseruisse iusta facillimum fuit; prouincialibus autem, se uaga libertate tractantibus, nimis arduum. uidetur iuris suasisse modestiam, ubi ipsi quoque iudices improba plerumque cupiditate rapiuntur; et quantum sibi inter mediocritatem uidentur esse precipui, tantum animo non sinunt suis uoluntatibus obuiari. Inter talia leges uindicare difficile est; et magne persuasionis uis ad propositum recti uenalitatem reuocare iudicantis. Sumite ergo, P. C., libenter nostra iudicia, et Honoratum questure culmine prouectum gremium uestrum gratanter  excipiat. Dignus est enim a uobis diligi qui par tantis honoribus meruit reperiri.



EPISTOLA u. MANNILAE SAIONI THEODORICUS REX. Docet quid in munere saionis ab eo gerendum sit, uel non.

Laudabile est in illa parte geminare custodiam quam constat reipub. necessitatibus exquisitam. Per hanc enim et legationum utilitas, et ordinationum nostrarum celeritas explicatur. Hec et aulicis potestatibus per uarias iussiones ministrat effectum; hec crebris illationibus nostrum ditat erarium: ut pene quidquid in repub. geritur cursuali ministerio compleatur. Decet proinde semper esse paratum,  quod utilitatibus publicis probatur accommodum: ne quod ad celeritatem repertum est, incongruam potius festinantibus inferat tarditatem. Atque ideo prefecti pretorio et magistri officiorum, ubi pro publica utilitate  delegerint, ordinatione locatus, excedentium improbam presumptionem tali te precipimus districtione resecare, ut siue Gothus sit aut Romanus qui sine nostra uel eorum quorum interest euectione ueredum presumit attingere, per unum equum centum statim solidos a te cogatur exsoluere, et de illis quoque pari seueritate censemus, qui supra euectionum numerum cursuales equos usurpare presumunt. Parhippis [uide lib. Iu, epist. 47] quin etiam non ultra quam centum libras iubemus imponi. Nimis enim absurdum est ut a quo celeritas exigitur, magnis ponderibus opprimatur. Auis [Gr. et Cui., Nauis] ipsa onere grauata pigrescit. Carine que labores non sentiunt replete grauius mouentur. Quid quadrupes facere possit, qui pressus nimietate succumbit? Si quis autem a modulo definito amplius fuerit habere repertus, duarum  unciarum auri damno feriatur. Quam summam protinus exactam, sicut iam anterioribus edictis constitutum est, per officium magisterie dignitatis cursui proficere debere censemus; iustum est enim ut cogatur illa uendere unde publicum equum male noscitur onerasse; sit nuditatibus expeditus qui uoluntate noluit esse celerrimus. Preterea commonemus ut prepositorum commoda non presumas, nec quidquid eos potestatis habere reuerenda sanxit antiquitas, aliqua usurpatione degenies [a 1Kb] [Gr. et Cui. et ed., deneges]. Nos enim per te geminare uolumus custodiam, non antique consuetudinis remouere cautelam.



EPISTOLA uI. STABULARIO COMITIACO THEODORICUS REX. Iubet ut uniuersas facultates Thomatis, qui ob certa domus regie predia duodecim millia solidorum debebat, fisco applicet, reddendas ipsi, si modo intra calend. Sept. soluerit; sin minus, Ioanni tradendas, qui prefatam summam illaturum se erario promiserat.


Suscipienda precatio est que publicis utilitatibus non repugnat, et amplectenda desideria priuatorum que sic remedium querunt, ut nobis non uideantur generare dispendium. uiri itaque clarissimi Ioannis querela comperimus Thomatem domus nostre certa predia suscepisse, id est illud atque illud, et nunc decem millia solidorum reliquatorem nostris utilitatibus exstitisse, et per diuersas ludificationes non implere debitam quantitatem: quod apud nos quoque procerum nostrorum suggestione perclaruit. Ideoque causam tali credimus remedio muniendam, ut uniuersam  substantiam supradicti Thomatis sub hac conditione fixis titulis [b 24Kb] iuri publico debeas applicare:  quatenus si intra cal. Septembrium diem, quod rationabiliter exponitur, a Thomate minime fuerit exsolutum, predicta substantia Ioanni uiro clarissimo contradatur, qui eius debitum luere nostro promisit erario. Quod si obligationem suam predictus Thomas soluere intra prefinitum tempus fortasse potuerit, uniuersa ei que sublata sunt illibata reddantur: ita ut nec fiscus noster sustinere 81 uideatur incommoda, et nos cognoscamur subiectis solitam prestitisse iustitiam. Possemus enim adbuc ultra differre, si quid prodesset negligentissimum sustinere, quem per tam longum temporis spatium semper inuenimus imparatum.



EPISTOLA uII. IOANNI uIRO CLARISSIMO, ARCARIO, THEODORICUS REX. Illi tradit Thomatis bona, dummodo decem millia solidorum erario pro eo soluat, nec ipse Thomas debito intra calend. Sept. satisfaciat.


Decet eorum uota in tutum reddere, qui malunt utilitates publicas continere; nec patimur de damno proprio esse sollicitos, qui nos a dispendiis fecere securos. Tua igitur suggestione comperimus, per illam indictionem patrimonii nostri predia in Apulia prouincia constituta, id est illud atque illud, honesto uiro Thomati libellario titulo [c 81Kb]  commisisse; sed eum male administrando suscepta, usque ad decem millia solidorum de indictionibus illa atque illa reliquatorem publicis rationibus exstitisse: qui a proceribus nostris frequenter admonitus, debita reddere detestabili calliditate neglexit. Et ne tibi  aliqua imposterum questio nasceretur, publicis utilitatibus debitam quantitatem, sub hac ratione satisfacere et uelle testaris, si tibi predia supradicti debitoris loco pignoris contradantur. Hinc est quod desiderium tuum iusta ratione conceptum presenti iussione firmamus. Primum, ut nullam ex hac re nomine publico metuas questionem; deinde sub hac conditione tibi uniuersam substantiam, quam uel nunc tenet, uel primo tempore possidebat, cum nostris rationibus obnoxius esse iam ceperat, Thomatis debitoris addicimus, quam pridem nostro nomine fixis titulis fecimus uindicari. Hoc tantum humanitatis intuitu relaxantes; ut usque ad cal. Septembrium spatium habeat reddendi debitam quantitatem; minusue , cum ad  supradictam diem tu pecuniam uiro illustri comiti patrimonii nostri, que debetur, intuleris, facultas  eius uniuersa, sicut diximus, tuis compendiis applicetur. Quod triste non credimus esse perdenti, quando nec ex toto uidetur amittere, quod te generum [Cor. Gam., germanum] suum cognoscit acquirere. Nam quod poteras adipisci iure successionis, conditione a te possidetur emptoris.



EPISTOLA uIII. ANASTASIO CONSULARI THEODORICUS REX. Decernit ut e Fauentina ciuitate quadratos lapides Rauennam sine cuiusquam damno deuehendos curet.

Conuenit sublimitatem tuam nostris iussionibus obedientie tribuere sedulam firmitatem; quatenus ad effectum trahatur quod salubri ordinatione disponitur. Moderate siquidem nouit iniuncta sibi complere prudentia, et sine ingratitudinis neuo [a 1Kb] delegata explicabili  procurare consilio. Atque ideo ad Fauentinam ciuitatem ciuilem exsecutionem te precipimus destinare; ut sine cuiusquam concussione uel damno quadrati [b 1Kb] ad Rauennatem urbem ex nostra iussione deuehantur; quatenus et nostro desiderio gratulemur impleto, et querulis uociferandi amputetur occasio.



EPISTOLA IX. POSSESSORIBUS FELTRINIS THEODORICUS REX. Iubet ut construendis muris noue ciuitatis in Tridentina regione operam impendant.

Necessitas publica multorum debet deuotione compleri: quia non decet paucos suscipere quod constat plurimis expedire: ne regia iussa tepefacta lentescant, dum res utilis delegatur infirmis. In Tridentina  igitur regione ciuitatem construi nostra precepit auctoritas. Sed quia territorii paruitas magnitudinem operis sustinere non potest, hoc sollicitudo nostra prospexit, ut acceptis mercedibus competentibus pedaturam murorum omnes in commune [c 1Kb] subeatis, qui uicinitate iungimini; quatenus accommodato solatio [d 9Kb] securius impleatur, quod paucis inexplicabile fortasse cognoscitur. Hac conditione scilicet definita, ut nullus ab his oneribus excusetur, unde nec diuina domus excipitur [e 1Kb] .



EPISTOLA X. uERANO SAIONI THEODORICUS REX. Precipit ut a transeuntibus Gepidis, quos ad Gallie custodiam mittebat, uenetias atque Liguriam nichil damni pati sinat; ideoque omnia necessaria eis suppeditentur.


Cum, Deo iuuante, pro defensione generali felicissimus producatur exercitus, prouidendum est ne, aut ipsi penuria inconsulta fatigentur, aut  uastationem nostre uideantur prouincie sustinere. Primus enim prosperitatis gradus est suis non esse damnosum; ut pro quorum compendio laboramus, eorum non uideamur afflixisse fortunas. Et ideo deuotioni tue presenti auctoritate delegamus, ut multitudinem Gepidarum, quam fecimus ad Gallias custodie causa properare, per uenetiam atque  Liguriam sub omni facias moderatione transire. Quibus ne aliqua excedendi preberetur occasio, per unamquamque hebdomadam sumptus eis tres solidos largitas nostra direxit; ut illis cum prouincialibus nostris non rapiendi uotum, sed commercii sit facultas [f 95Kb] . Illud plane pro cunctorum quiete laborantibus indulgentia nostra concedit; ut si aut eorum carpenta itinere longiore quassantur, aut animalia attrita languescunt, te custode atque mediante, cum possessoribus sine aliqua oppressione mutentur; ut qui daturi sunt corpore aut qualitate meliora, quamuis paruis sanis animalibus acquiescant: quia incerta est uita eorum qui nimia fatigatione lassantur. Ita fit, ut nec illis desit subuectio necessaria, et nullus se lesum tali permutatione cognoscat.



EPISTOLA XI. GEPIDIS AD GALLIAS DESTINATIS THEODORICUS REX. Proficiscentibus in Gallias Gepidis tres solidos in auro per hebdomadam concedit.


Fuerat quidem dispositionis nostre ut uobis iter agentibus [g 1Kb] annonas iuberemus expendi: sed ne species ipse aut corrupte, aut difficile preberentur, in auro uobis tres solidos per hebdomadam eligimus destinare; ut et mansiones uobis, prout herbarum copia suppetit, possitis eligere; et quod uobis est  aptum magis, emere debeatis. Nam et possessorem hec res occurrere facit, si uos necessaria comparare cognoscit. Mouete feliciter, ite moderati. Tale sit iter uestrum, quale debet esse qui laborant pro salute cunctorum.



EPISTOLA XII. THEODAHADO uIRO ILLUSTRI THEODORICUS REX. Iubet ut Palentiana massa heredibus Argolici et Amandiani erepta, restituatur: si tamen inuasoribus quid fauerit, precipit ut ad curiam ueniant, ius suum defensuri.

Si iustitiam colere uniuersos et amare precipimus, quanto magis eos qui nostra proximitate gloriantur, quos omnia decet sub laude gerere, ut regie possint fulgorem consanguinitatis ostendere! Hec est enim indubitata nobilitas, que moribus probatur ornata:  quia pulchrum est commodum fame, feda neglexisse lucra pecunie. Argolici itaque uiri illustris, et Amandiani uiri clarissimi heredes supplici nobis aditione conquesti sunt, Palentianam massam, quam eis pro compensatione largitas nostra transfuderat, ut case Arbitane amissionem hac commoditate solarentur, ab hominibus uestris, nullis causis exstantibus, indecenter inuasam; et inde creuisse culpande subreptionis uitium, unde dari debuit gloriose moderationis exemplum. Quapropter si nullo mendacio asserta uitiantur, Magnitudo uestra, que sunt ablata restituat; et si quid uobis creditis posse competere, ad comitatum nostrum instructam iure personam modis omnibus destinate, ut ciuiliter plantata [Cor. Gam., placata] causatio finem de legibus sortiatur.  Ibi enim quidquid geritur, inuidie tue potius applicatur; et maiora detrimenta fame suscipis, dum talia non uitare contendis: hic autem confligunt cause iuribus suis, et sine derogatione quilibet mediocris addicitur, quando iustitia teste superatur.



83 EPISTOLA XIII. EUTROPIO ET ACRETIO THEODORICUS REX. Monet ut annonas constitutas exercitui prebeant, ne eius direptioni pateant prouinciales.

Studium uestrum reipub. grata mente debetis impendere, quia nos agnouistis benemeritis multa prestare. Nam pietatis intuitu uicissitudinem pollicemur, cum tamen pro uobis omnia iubeamus. Atque ideo presenti iussione uos credimus admonendos, ut annonas constitutas exercitui prebere debeatis; quatenus  nec illi negligantur aduerso uoto, nec prouinciales perniciosa debeat grauare direptio. Commodius enim sub expensarum lege tenetur exercitus, quaua si cuncta fuerit uastare permissus. Ignorat modum seruare presumptio, nec potest sub modo redigi, cui licentia fuerit uisa concedi. Quapropter consequatur exercitus alimoniam deputatam, ne qua pars predictam possit sustinere uiolentiam [alii, molestiam].



EPISTOLA XIu. SEuERIANO uIRO ILLUSTRI THEODORICUS REX. Preficit eum tributis unicuique pro possessionum diuersitate imponendis, et iubet ut perquirat num iudices ob frequentiorem per prouincias discursum incolis illicita dispendia irrogauerint.

Iustitie ratio persuadet excedentes reprimere, ut  ad cunctos possit quietis suauitas peruenire. Nam quemadmodum equabilitas agitur, si uires mediocrium consurgere non sinantur? Prouincialium itaque nostrorum sepius querela comperimus, possessores idoneos Suauie non solum casarum suarum tributariam functionem in tenuem relisisse [pro reiecisse. D. Gr. et Cui., resilisse] fortunam, uerum etiam scelerato commercio aliquid exinde suis passim applicare compendiis, ut functio publica commoditas sit priuata. Hoc quidem per plurimos desiderauimus corrigi; sed hactenus in tuam laudem uidetur potuisse differri; quatenus fides haberetur acceptior, quando post multos neglectus studium uestrum efficacissime comprobatis. Atque ideo prudentia qua notus es, uniuersum possessorem considerata iustitia  te iubemus inspicere, et equabilitatem tributi hac ratione moderari; ut que sub aliis facta est omnium redemptione cassata, pro possessionum atque hominum qualitate assis publicus imponatur. Sic enim et iustitia perficitur, et uires nostrorum prouincialium subleuantur. Eos autem quos sine iussione nostra censum imposuisse constiterit, et pro libito suo quorumdam onera in alios proiecerunt, legum seueritas insequatur; ut omnia illis detrimenta sarciant, quibus incompetenter damna fecerunt. Illud quoque precipimus inquirendum, ut inter defensores, curiales et possessores illatorum ratio uestigetur; et quidquid ab octaua indictione [id est, anno Chr. 515] nuper exempta super tributarium solidum se possessor probauerit intulisse, nec nostro erario constat  illatum, aut in expensis necessariis, que in prouincia facte sunt, iusta ratione non claruerit erogatum, iniqua presumptio modis omnibus corrigatur. Hanc quoque partem non estimes negligendam, ut si hoc quod tabularius a cubiculo nostro suscepit; rationabiliter non docetur expensum, ab iniusto retentatore reddatur. Quid enim tam absurdum, nisi ut liberalitas nostra, quam uniuersis proficere uolumus, nunc a paucis furtiuo compendio opprimatur? Iudices quoque prouincie uel curiales atque defensores tam de cursu quam de aliis rebus illicita dicuntur possessoribus irrogare dispendia. Quod te perquirere, et sub ratione legum emendare censemus. Antiqui barbari qui Romanis mulieribus elegerint nuptiali federe sociari, quolibet titulo predia quesiuerint, fiscum  possessi cespitis persoluere, ac super indictitiis oneribus parere cogantur. Iudex uero Romanus propter expensas prouincialium, que grauare pauperes suggeruntur, per annum in unumquodque municipium semel accedat: cui non amplius quam triduane prebeantur annone, sicut legum cauta tribuerunt. Maiores enim nostri discursus iudicum non oneri, sed compendio prouincialibus esse uoluerunt. Domestici comitis Gothorum, nec non et uicedomini aliqua dicuntur prouincialibus concinnatis [alii, continuatis] terroribus abstulisse. Quibus iustitia uestra [alii, instantia nostra] in examinationem deductis, quidquid super hac parte inique gestum esse cognouerit, amotis dilationibus, legaliter ordinabit. His ergo ac talibus, que ad utilitatem publicam uel prouinciales  pertinent, sub omni ratione discussis, ea te per omnia uolumus agere, que nostre mansuetudini non debeant displicere. Illud sane prouidentia nostra respexit, ut omnibus a te sollicita atque equabili indagatione compertis polyptychis [a 1Kb] iubeantur ascribi; quatenus et testimonia fidei uestre clareant, et nulla posthac, que abrogari [b 1Kb] uolumus, semina fraudis iterentur.



EPISTOLA Xu. UNIuERSIS POSSESSORIBUS IN SUAuIA CONSTITUTIS THEODORICUS REX. Scribit se ad eos misisse Seuerinum cum edictis, ut oppressos tributorum pondere releuet.

 Licet cunctis laborantibus comitatus noster concedat, Deo auxiliante, iustitiam, et hinc remedia subiectis ad reliquas regni partes, quasi a uiuo fonte descendant, tamen frequenti aditione permoti, ingeniosa pietate reperimus et equitatem uobis concedere, et fatigationem longi itineris abrogare: quia dulciora sunt beneficia que nullis difficultatibus obtinentur. Misimus itaque illustrem et magnificum Seuerinum nostris institutionibus eruditum, ut hoc apud uos gereret quod nobis semper placuisse cognouit. uidit enim quam honorabilis apud nos iustus 84 habeatur, quemadmodum bonis actibus clementia nostre serenitatis arrideat. Exercet profecto quod nos gratanter estimat accipere; nec potest amari rapacitas continenti principi nulla redemptione [Cui.  Gr. et For., ratione] placitura. Presumenter ergo conueniat ad eum lesorum tumultus; speret remedium qualibet pressus iniuria. Difficultatem uobis querele submouemus, dum in ipsis cunabulis scelera commissa resecantur; sine aliqua formidine alieni tributi sarcina grauatus exclamet, accepturus remedium quod de legibus habet. Sic enim confidimus, quia per eos quos instituta nostra componunt, innocentibus detrimenta non ueniant. Qualia uero pro quiete uestra uel equalitate tributorum disponenda censuimus oracula [c 1Kb] nostra, que dedimus ad supradictum uirum illustrem Seuerinum, uulgata declarabunt; ut unusquisque unde supplicare debeat, euidenter  agnoscat.



EPISTOLA XuI. ABUNDANTIO PRAEFECTO PRAETORIO THEODORICUS REX. Precipit ut per cunctam Italiam inquirat, ematque ligna ad mille dromones construendos, et idoneum nautarum numerum classibus seruiturum colligat.


Quamuis utilia reipub. nostra semper consuetudine censeamus, et ob id omnibus possint esse gratissima que iubemus, quia cunctis profutura noscuntur: tractandum tamen est, ut principis desiderium nulli existere debeat onerosum. Nam si preclare cogitata non bene agantur, ingrata sunt; illud autem solummodo perfectum dicitur, quod de uoluntate simul et actione laudatur. Cum nostrum igitur animum frequens cura pulsaret, naues Italiam non habere, ubi tanta lignorum copia suffragatur, ut aliis quoque  prouinciis expetita transmittat, Deo nobis inspirante, decreuimus mille interim dromones [d 34Kb] fabricandos assumere, qui et frumenta publica possint conuehere, et aduersis nauibus, si necesse fuerit, obuiare. Sed tante rei quem desideramus effectum, magnitudinis uestre sollicitudine credimus esse procurandum. Ideoque per cunctam Italiam directis artificibus apta operi ligna perquire. Et sicubi cupressos aut pinos repereris in uicinitate littoris, dato competenti pretio dominis consulatur. Hec enim tantum sunt que ad taxationem uocentur. Cetera uilitate sui non indigent estimari. Sed ne prouisio nostra in mediis conatibus deserta languescat, nautarum te iubemus sub hac moderatione iam nunc competentem numerum, Deitate iuuante, procurare. Et si is qui  nobis necessarius estimatur, seruus fuerit alienus, aut conducat eum classibus seruiturum, aut, si hoc ipse magis elegerit, accepto pretio rationabili, publico cedat sui iura dominii. Si uero libertate gaudet electus, quinos solidos donatiuum, et annonam se nouerit accipere competentem. Eo modo et illi tractandi sunt qui a suis dominis exuuntur, quando libertatis genus est seruire rectori. Frequenter enim laborum patientes existunt, quibus districti domini colla presserunt: ita tamen ut supradicti naute arrharum [ed., curarum] nomine pro hominum qualitate binos aut trinos solidos a nostra debeant sede percipere; quatenus unusquisque cum fuerit admonitus,  paratus debeat inueniri. Piscatores uero non  iubemus in hac definitione concludi, quia dolenter amittitur, qui ad procurandas delicias possidetur, quando et altera consuetudo est uentis seuientibus occurrere, et littora piscosa sulcare.



EPISTOLA XuII. ABUNDANTIO PRAEFECTO PRAETORIO THEODORICUS REX. Illum laudat ob subitam nauium constructionem, et iubet ut eas Rauennam mittat, aliasque curet fabricandas; tum prohibet quominus nautis piscatores alueos Mincii, Ollii, ceterorumque fluminum suis precludant sepibus.

Alacriter incumbendum est inchoatis, cum iam uicinitas perfectionis arriserit: quando spes effectus tedium laboris excludit, et magnum genus incitamenti, credere desiderata compleri. Dudum igitur magnitudini uestre, ex Italie littoribus officia iussimus  preparare nautarum; ut dromones, quos industria fabricare ualuisset, manus remigum prouisa susciperet. Sed tu iudicio nostro electionique respondens ostendisti, quam fuerit indubitata perfectio, efficacissimis imperasse, quod queritur. Renuntias illico completum [a 1Kb] quod uix credi poterat inchoatum; ut pene quanta uelocitate nauigari solet, constructio nauium tanta sit celeritate completa. Nec solum uerba narrata sunt: obtulisti oculis nostris subito classeam siluam hominum, domos aquatiles, exercituales pedes, qui nullo labore deficiant, sed inconcussos homines ad destinata perducant: trireme uehiculum remorum tantum numerum prodens, sed hominum facies diligenter abscondens. Hoc primum instituisse legimus Argonautas. Quod et armatis  aptum, et congruum probatur esse commerciis; ut cui peregrinas classes optabamus aspicere, nunc mittamus aliis prouinciis 85 et terrorem pariter et decorem. Ornasti rempub. tua institutione reparatam. Non habet quod nobis Grecus imputet aut Afer insultet. Illud apud nos inuidi uigere respiciunt, unde illi per magna pretia sua uota complebant. Nunc predictis rebus armamenta procurate, uela precipue alas nauium facientia, linum uolatile, quidam spiritus currentium carinarum, prenuntia mercium, auxilia quieta nautarum: quorum beneficio conficiunt otiosi, quod a celerrimis auibus uix probatur impleri. Hoc Isis rati prima suspendit, cum per maria Apochran filium suum audaci femina pietate perquireret. Ita dum materna caritas suum desiderium festinat explere,  mundo uisa est ignota reserare. Atque ideo, diuino nobis auxilio suffragante, cuius uirtutis est hominum uota perficere, proxima die iduum Iuniarum ad urbem  Rauennatem congregatio nauium cuncta conueniat; quatenus res de uicino fine gaudentes, ad plenissimum perducantur effectum. Sed quoniam dromonum numerum, iuuante Deo, cupimus ampliari; si qua ligna fabricis eorum necessaria per utramque Padi ripam potuerint inueniri, nullo obsistente iubemus abscidi, quia sine preiudicio dominorum operi tantum presenti uolumus iniuncta concedi. Mittat Padus noster indigenas pelago naues; et abies, que fluentis amnicis nutrita surrexit, marinarum superare cumulos discat undarum. Illud etiam magnopere credidimus amputandum, quod uestra fieri suggestione comperimus: ne quis in fluminibus nauigeris, diuersis territoriis meantibus, id est in Mincio, Ollio, Ansere, Arno, Tiberi, audeat fluminum  alueos piscandi studio turpissima sepe concludere [b 1Kb] ; et que sunt presumpta, protinus auferantur. Pateat amnis in nauium cursus; sufficiat humano desiderio consuetis artibus delicias querere, non artificio [Ac., commento] rustico libertatem fluminis impedire: ne, quod dici nefas est, utilitati publice uoluptas priuata obstitisse uideatur.



EPISTOLA XuIII. UuALIAE uIRO ILLUSTRI, COMITI PATRIMONII, THEODORICUS REX. Scribit se iussisse ut naute quererentur et Rauennam mitterentur; tum precipit ut si que ligna per ripam Padi fabricandis dromonibus apta etiam in prediis regalibus inueniantur, abscindere ea liceat.

Utilitas publica sicut ad conseruationem respicit omnium, ita debet perfici studio ac labore cunctorum:  quia magne laudis occasio est, si in causa communi aliquid singulariter uideatur impleri. Facit enim unde commendetur et reliquis, qui tamen et sibi se profuisse cognoscit. Pridem igitur nos iussisse meministi, ut per domum nostram nauigandi quererentur artifices. Quos, Deo auxiliante, prouisos ad Rauennatem urbem die iduum Iuniarum precipimus incunctanter occurrere; ut aduentus eorum constructioni nauium opportune uideatur offerri: ne res diuise generare sibi uideantur aliquam tarditatem; et parum sit unam perficere, nisi contingat utramque procurare. Si qua etiam per ripam fluminis Padi ligna fabricandis apta dromonibus in prediis regalibus potuerint inueniri, artificibus huic operi a magnifico uiro Abundantio prefecto pretorio deputatis abscindendi  sit permissa licentia. uolumus enim hoc exemplum a nostris prediis inchoare [c 89Kb] ut nulli grauis sit iussio, que constringit et principem.



EPISTOLA XIX. GUDINANDO SAIONI THEODORICUS REX. Iubet ut collecti naute Rauennam citius mittantur.


Maiora sibi facit credi quisquis efficaciter iniuncta peregerit: quia indubitanter illi aliquid committitur, qui optime comprobatur; et honestum suffragium est [a 1Kb] secundi iudicii, documentum prioris. Atque ideo ordinatione magnificorum uirorum Abundantii prefecti pretorio, atque Uuilie comitis patrimonii ad illam prouinciam te iubemus excurrere; ut tam de domo regia quam in locis aliis habitantes secundum priora precepta prouisos nautas ad urbem Rauennatem die iduum Iuniarum, Deo auxiliante, festinare compellas; quatenus nulla tarditas tam preclaris iussionibus afferatur. Caue ergo ne te uenalitas  maculet, aut neglectus turpis inuoluat; et tam magne rei supra te ruentis pondere comprimaris, si tantis ac talibus rebus impar exstiteris.



EPISTOLA XX. AuILFO SAIONI THEODORICUS REX. Statuit ut ad ripam Padi cum artificibus accedat ad ligna dromonibus apta concidenda, absque tamen possessorum damno. Et iubet ut auferantur sepes a fluminibus Mincio, Ollio, Ansere, Tiberi et Arno, quo aluei tractus liber sit nauium excursibus.

86 Per utramque ripam Padi reperiri ligna comperimus fabricandis apta dromonibus. Ideoque tibi presenti iussione delegamus, ut secundum ordinationem magnificorum uirorum Abundantii prefecti pretorio atque Uuilie comitis patrimonii ad loca designata  cum artificibus incunctanter accedas; et siue in domo regia, seu in priuata reperta fuerint, sine aliqua facies tarditate procurari: quia nulli graue credimus prebere quod, Deo auxiliante, pro communi utilitate preparatur. uerum ita uolumus te iniuncta peragere, ut nichil ad ledendum possessorem studiose uideatur inquiri, sed tantum que sunt necessaria utilitatis nostre causa presumantur. Non exquiratur aliquid a domino, quod postea publico non dicatur acceptum. Ligna siluestria iubemus cedi, non aliquid de alienis facultatibus uiolenter abscidi. Talia nobis prosunt qualia nostros grauare non possunt. Que si causa presens non exquireret, ille se crederet non habere. In Mincio, Ollio, Ansere, Tiberi et Arno fluminibus comperimus quosdam sepibus  cursum fluminis, quantum ad nauigandi studium pertinet, incidisse. Quod te uolumus ordinatione magnifici uiri Abundantii prefecti pretorio modis omnibus amputare; nec tale aliquid permittatis quemquam  ultra presumere, sed inuiolati aluei tractus nauium relinquatur excursibus [b 1Kb] . Scimus enim retibus, non sepibus esse piscandum. Nam hinc quoque detestabilis auiditas proditur, ut sibi tantum festinet includere, quantum ad multos poterat peruenire.



EPISTOLA XXI. CAPUANO uIRO SENATORI THEODORICUS REX. Multis laudibus illum euehit, ipsique decuriarum recturam confert; et que sit hec dignitas exponit.

Si te tironem nostra iudicia delegissent, si ad examinis trutinam uenisses incognitus, estimaremus monendum, quali te prudentia, quo decore tractares; sed omnium crederis intelligentiam habere uirtutum, qui exerceri meruisti militia litterarum. Aestimas  enim qua te debeas modestia continere, qui alieni negotii uisus es uota peregisse. Nam si te iudicis suspicio seua [Iur. sceua, id est sinistra et peruersa] tetigisset, laudando iustitiam leni ac penetrabili remedio eius animum corrigebas: obtinens suaui persuasione quod superiori non potuisses imponere. Quis ergo dubitet illa te diligere, que constat uoce publica suasisse! Professa bona non habentur ambigua; nec cuiusquam acquiescit ingenium, ubi quod ipse potuit emeritus prosequi, ab aliis tanquam rudis uideatur edoceri. Prolati documenti fidem fieri legitima uoce poscebas: examinans, si retinerent incorruptam scrinia ueritatem. Iudex, nunc exhibe, quod te uolebas apud alios obtinere [c 1Kb] . Age, ne tua tibi obiiciatur oratio, quia pondus est pudoris  grauissimi, propria uoce conuinci. Sume igitur, auctore Deo, recturam decuriarum, humanorum actuum uerissimum testem, securitatem possidentium, publice fidei splendidissimum templum. Unde tantum tibi laudis acquiritur, quantorum [d 1Kb] illic utilitas incorrupta seruatur. uiuat tibi perpetuis seculis decedentium uoluntas; transeant in posteros iudicia parentum; scriniis tuis seruetur omnium quies. Alii honores habeant et terribiles fasces: tibi uite humane gratissimi uidentur militare custodes; ibi enim absolutiones sunt hominum, uincla causarum, catena litium, carcer furoris. De quo uerius diceret uates Mantuanus: ยปClauduntur litis porte, furor impius intus inclusus, fremit horridus ore cruento.ยซ Decuriales igitur, habita meritorum estimatione,  deligito: quia non decet tante urbis appellare, quod uile est. Maioris etiam natu utere  sententia, factus tot patribus senior, tantis tacentibus uox senatus. uide quid dignitatis acceperis,  ut inter tot eloquentes uiros sis dicendi primarius, quos etiam nobis profitemur esse reuerendos. Assume ergo concedere que iubemus, prestare que credimus; ut illis aperias ianuas curie, quos nostra electio aulam iusserit libertatis intrare.



EPISTOLA XXII. SENATUI URBIS ROMAE THEODORICUS REX. Indicat se elegisse in rectorem decuriarum Capuanum preclaris uirtutibus exornatum.

Licet caute semper eligendus sit qui uobis mittitur approbandus , illas tamen prudentibus uiris sociari cupimus dignitates, que Romanis arcibus [Gr. et Cui., artibus] quasi gemme  nobiles affiguntur. Ubi enim dignius eloquens quam in ciuitate proficiat litterarum, ut ibi declaret meritum, ubi nutriuit ingenium? Aptum est omne bonum locis suis; et laudabilia queque sordescunt, nisi congrua sede potiantur. Requirit pugna ualidas manus, desiderat nauigium pectus animosum: sic scrinia uestra fidele propositum, sic curia facunda disertum. Multa ergo deliberatione pensandus esse creditur, qui quotidie uestris sensibus offeratur. Capuanum igitur spectabilem uirum estimatio nostra respexit, qui curie uestre sententiam maioris natu auctoritate facundus ediceret, et senatus scrinia conscientie puritate seruaret; ut actus illos mundo celeberrimos 87 sua reddat integritate laudandos. Magnum munus est, Patres Conscripti, ad integritatem  deligi; nec mediocriter probatur conscientia cui est ueritas commissa seculorum. Nam si predicatur testis qui in presenti negotio uera dixerit, qua laude censeri poterit qui cunctis temporibus certa transmittit? Sed quamuis alumni uestri habeatis cuncta notissima, iuuat magis illa repetere que omnium consensus possit agnoscere. Adest semper electa quedam sermonum gratia, blanditur auribus, mentem trahit, utitur perspicuitate facundie, qualem de pura conscientia decet emanare. Est enim quoddam speculum morum agentis oratio; nec maius potest esse mentis testimonium, quam qualitas inspecta uerborum. Nam ut eius propria describamus, patitur in simplicibus rebus lingue retinacula: his eo tamen torrentior [Alii, correctior] cum perorat; et hoc illi ad gratiam datum est prouidente natura, ut quem  pre foribus hesitantem uideras, eloquentem in certaminibus obstupescas. Illa uero memoria, que oratorum thesaurus iure uocitatur, tanta in eum firmitate consedit, ut semel audita scripto apud eum putes esse recondita. Magnum beneficium, obliuionis nescire defectum; et quedam similitudo uere celestium est, tempore decursa semper habere presentia. Que nunc ideo declaramus, ut cognoscatis subiectorum gratas nos habere uirtutes; et iudicium nostrum non per casuale uotum, sed per electionis  studium doceamus esse conceptum. His ergo, P. C., Capuanum bonis dotatum, a presenti indictione decuriarum rectorem esse precipimus, maioris etiam natu auctoritate subuehimus; ut qui se morum cana maturitate tractauit, quod est amplissimum reuerentie genus, in uestro ordine etatis honore gratuletur. Augebit eloquentiam officio meliore ditatus: quoniam multum facundior est qui sententiam dictat, quam ille qui supplicat. Libertas uerba nutrit, metus autem copiam frequenter intercipit. Actus quoque ipse longe dissimilis; ut qui pridem assistebat etiam mediocribus humilibusque fortunis, nunc introducat uestre curie consulares.



EPISTOLA XXIII. ABUNDANTIO PRAEFECTO PRAETORIO THEODORICUS REX. Iubet ut sagittariis ad comitem Iulianum destinatis annonas et nauigia prebeat.


Tatanem [Gr. et Cui., Tanmem] saionem nostrum cum sagittariis ad illustrem uirum comitem Iulianum estimauimus esse dirigendum, ut maius sumeret robur duplicatus exercitus. Ostentent iuuenes nostri bellis, quod in gymnasio didicere uirtutis. Schola Martia mittat examina, pugnaturus ludo, qui se exercere consueuit in otio. Atque ideo illustrem magnitudinem tuam eis annonas et nauigia secundum consuetudinem prebere censemus; quatenus  quo directi sunt, debeant peruenire. uestre enim sollicitudini damus nostrarum efficaciam iussionum: quia nullatenus destitui posse creditur quod, Deo iuuante, tuis ordinationibus inchoatur.



EPISTOLA XXIu. EPIPHANIO uIRO SENATORI, CONSULARI PROuINCIAE DALMATIAE, THEODORICUS REX. Monet ut bona Ioanne, que intestata et nullis affinibus superstitibus decessisse perhibebatur, fisco regio applicet, dummodo tamen rem ita se habere compererit.


Ioanna Andree quondam iugali suo successisse legis munere perhibetur; que intestata, nullis existentibus proximis, luce dicitur esse priuata. Cuius substantia a diuersis nullo legitimo iure suffultis usurpatione uoluntaria suggeritur possideri. Et quia caduca bona fisco nostro competere [a 22Kb] legum cauta decreuerunt, ideo te presentibus oraculis admonemus, ut huius rei ueritate discussa, si reuera, ut ad nos perlatum  est, nullus ei aut testamento heres exstitit, aut proximitatis iure successit, fisci nostri eam facias compendiis aggregari: quando innocentie nostre professio est, iusta compendia non negligere, apud quem calumnia nunquam locum potuit inuenire. Rogari enim in talibus causis non fraudari principem decet, quia negligentie uitium est presumptiones relinquere quas iura precipiunt amputare. Si quid autem contra repereris, quietos dominos habere patieris, quia magis illa nostra sunt patrimonia que a subiectis legitime possidentur.



EPISTOLA XXu. BACAUDAE uIRO SUBLIMI THEODORICUS REX. Concedit illi in perpetuum Mediolanensis tribunatus curam.


Fessos annos munificentia nostra corroborat, dum etatem occiduam penurie non facit detrimenta sentire. Iuuenum siquidem uirtus presumptione laboris animatur: sola senum uita est quietis inuenisse remedia. Atque ideo tua supplicatione permoti, designati tribunatus [a 1Kb] curam in Mediolanensi urbe diligentissime peragendam, ad te decreuimus pertinere, ita ut, quod est in reipubl. militia nouum, donec uixeris, nunquam tibi successorem tribuat cuiusquam plectenda presumptio; quatenus in exhibendis uoluptatibus officii huius cura mansuetudinis nostre beneficio  iugiter perfruaris, habens in utroque, quod tuam consoletur etatem, loci commodum et letitiam uoluptatum.



88 EPISTOLA XXuI. UNIuERSIS GOTHIS PER PICENUM ET SAMNIUM CONSTITUTIS THEODORICUS REX. Precipit ut uIII iduum Iuniarum ad aulam sine ullo prouincialium damno, regalia dona accepturi ueniant.

Quamuis munificentia nostra sit omnibus ubique gratissima, multo tamen acceptiora credimus que nostri presentia conferuntur: quia maiora de conspectu principis populi sumunt, quam de largitate beneficia consequuntur. Nam pene similis est mortuo, qui a suo dominante nescitur; nec sub aliquo honore  uiuit, quem regis sui notitia non defendit. Et ideo presenti iussione mandamus ut octauo iduum Iuniarum die, Deo auxiliante, ad presentiam nostram uenire debeatis, qui solemniter regalia dona suscipitis [b 1Kb] si uenire protinus festinatis. Illud tamen necessario commonentes, ut uenientium nullus prouenire possit excessus, nec possessorum segetes, aut prata uastetis [c 21Kb] - sed sub omni continentia properantes, de custodita  disciplina grata nobis esse uestra occursio possit: quia ideo exercituales gratanter subimus expensas, ut ab armatis custodiatur intacta ciuilitas.



EPISTOLA XXuII. GUDUIM SAIONI THEODORICUS REX. Imperat millenarios prouincie Piceni et Samnit commoneat ut ad aulam tum donatiuum accepturi, tum gestarum in bello rerum rationem reddituri citius properent.

Consuetudine liberalitatis regie commonemur ut Gothis nostris debeamus solemnia dona largiri [d 1Kb] . Et ideo deuotio tua millenarios prouincie Piceni et Samnii sine aliqua dilatione commoneat, ut eos qui annis singulis nostre mansuetudinis premia consequuntur, pro accipiendo donatiuo ad comitatum faciat incunctanter occurrere; quatenus qui bene nobis meriti  fuerint, maiore munificentia gratulentur. Inculpabiliter enim necesse est uiuat qui suam presentiam nouit principibus offerendam. Bonos enim laus, malos querela comitatur. Decet etiam nos sub hac occasione singulorum facta perquirere [e 1Kb] , ut nulli possit perire quod fecit in acie [f 2Kb] . Nam si semper consuetudinarias res exspectet exercitus, uirtutem non potest amare neglectus. Trepidus discat ad iudicem uenire, qui se non meminit audacter aliquid egisse; ut melius possit hostibus uiolentus insurgere, qui nostre maluit imputationis uulnera declinare.



EPISTOLA XXuIII. CARINO uIRO ILLUSTRI THEODORICUS REX. Illum accersit ad comitatum suum, ut pote uirum illustrem sibique necessarium.


Habent hoc gloriosum preiudicium bonarum merita personarum, ut otio torpescere non sinantur qui probis actionibus innotescunt: et ideo tam desiderio uestro satisfacientes, quam quod uos necessarios esse credidimus, iussis presentibus euocamus; quatenus et uiris nobilibus obsequia nostra decorentur, et que utilia nobis credimus, per te expedire possimus.



EPISTOLA XXIX. NEUDI uIRO ILLUSTRI THEODORICUS REX. Iubet ut non trahatur Ocerus cecus in seruitutem, si probauisse se esse ingenuum reperiatur.


Mouit nos quidem Oceri fusa precatio, sed magis miserabiliorem reddidit uirum luminis sui ademptus ornatus, quia necesse est ut amplius permoueat uisa quam audita calamitas. Is enim perpetua nocte superstes ad remedia nostra mutuati luminis beneficio festinauit; ut quem uidere non poterat saltem clementie suauitate sentiret. 89 Clamat enim sibi Gudila, uel Oppane incognitam suo generi conditionem seruitutis imponi, cum pridem sub libertate nostros fuerit secutus exercitus. Mirati sumus talem in famulatum trahi, qui a uero domino debuisset expelli. Nouus  ambitus est talem [Iuret., cecum] querere, quem possis horrere; seruumque dicere, cui debeas diuina consideratione seruire. Adiiciens etiam huiusmodi calumnias Pythie comitis celebrate opinionis uiri sibi examinatione submotas. Nunc autem infirmitatis sue mole compressum, manu uindicare non posse, que patrona fortibus probatur assistere. Sed nos quorum est proprium inter pares ac dispares equabilem iustitiam custodire, presenti iussione decernimus, ut si in iudicio supra memorati quondam Pythie se probauit ingenuum, calumniantes protinus amoueatis; nec audeant ulterius necessitatibus alienis illudere, quos semel conuictos decuerat sua uota damnare.



EPISTOLA XXX. GUDUI uIRO SUBLIMI THEODORICUS REX. Precipit ut a Costula atque Daila Gothorum libertate gaudentibus onera seruilia amoueantur.


Quos duces eligimus, eis simul et equitatis momenta iure delegamus: quia non tantum armis quantum iudiciis nos effici cupimus clariores. Costula igitur atque Daila cum, Deo propitio, Gothorum nostrorum libertate letentur, onera sibi seruilia a uobis causantur iniungi, que nec ipsos deceat perpeti, nec cuiquam irrationabiliter fas sit imponi. Quod si ita gestum esse cognoscis, sine aliqua dilatione facias amoueri: ne ad nos exinde ulterius querela reuocetur, et incipiat grauis esse animo nostro in ducem reuoluta causatio, quem magis oportet talia peragere que nos delectet audire.



EPISTOLA XXXI DECORATO uIRO DEuOTO THEODORICUS REX. Decernit ut Marcus presbyter, Andreas et alii cogantur ad pecuniam fisco soluendam, si debitores esse constiterit.


Thomas uir clarissimus inter Apuliam Calabriamque prouincias de siliquatici titulo indictionum octaue, none, undecime, prime, secunde et quinte decime, quas ad conductionem suam pertinuisse commemorat,  nonnullos maximam pecunie quantitatem retinere [D. Grul. et Cui., debere; alii, redhibere] conqueritur. Et quia utilitatem publicam diuturna non conuenit ludificatione differri, ideo deuotio tua presentia decreta suscipiens, Marcum presbyterum, Andream, et Simeonium, uel reliquos quos breuis subter annexus eloquitur, seruata in omnibus ciuilitate conueniat: ut eos non per calumniam, sed manifestos reuera fisco constiterit esse debitores, summam que rationabiliter postulatur, sine aliqua imminutione persoluant. Prouidendum est enim ne spiritus contumacium personarum publicis rationibus aliquod uideatur afferre dispendium. Qui uero minus intentata cognoscunt, ad iudicium competens te imminente conueniant; ut quod equitati congruit,  utrarumque partium allegatione recognita, saluis legibus impleatur.



EPISTOLA XXXII. BRANDILAE THEODORICUS REX. Admonet ut corrigat Proculam uxorem suam, que grauissime percussisse uxorem Patzenis dicebatur: si tamen accusatam falso eam esse crediderit Brandila, uult ut ad aulam cum uxore ueniat causam dicturus.

Adiit nos innumeris uicibus Patzenis repetita conquestio: qui cum esset in expeditione felicissima constitutus, a Procula coniuge tua uxorem suam asseruit trina fuisse cede laceratam: ita ut solo beneficio desperationis euaderet, cum non plagis fessa, sed iam crederetur exstincta. Hanc nos, si tamen  uera est, in femina quam maxime mirantes audaciam, transire non patimur impunitam. Atque ideo decretis te presentibus admonemus, ut si factum euidenter agnoscis, delatam querimoniam, pudori tuo consulens, maritali districtione [a 1Kb] redarguas; quatenus ex eadem causa ad nos querela iusta non redeat; et legibus noueris resecari posse, quod te oportuerat domestica districtione corrigere. Quod si mendacium magis petitoris accusans causam dicere fortasse uolueris, summoto dilationis obstaculo, ad comitatum nostrum cum supradicta coniuge tua incunctanter occurre, exceptura aut de iniqua presumptione uindictam, aut de mulieris improbitate [b 1Kb] uictoriam.



EPISTOLA XXXIII. WILITANCHO DUCI THEODORICUS REX. Iubet ut discutiat causam Brandile, qui Reginam uxorem Patzenis, dum in expeditione Gallicana uersaretur, in matrimonium duxerat; et si accusationem ueram cognouerit, adulteros puniat.


Grauis est Patzenis clementie nostre sensibus intimata conquestio: qui se in expeditione Gallica constituto, in eum Brandilam prosiluisse testatur excessum, ut uxorem eius Reginam proprio sociandam  duceret esse coniugio; et in iniuriam nostrorum temporum adulterium simulata matrimonii fuerit lege commissum [a 2Kb] . Hec nos, si uera sunt, transire nequaquam patimur impunita. Nam quando affectus tutos quis habeat, si tunc sceleri subiacebit, cum pro omnium salute 90 pugnauerit? Respicite, impudice, gementium turturum castissimum genus; quod si a copula sua fuerit casu intercedente diuisum, perpetua se abstinentie lege constringit: gratiam coniunctionis non repetit, quam reliquit; fidem seruat, dum laudem pudoris ignoret; et moribus studere deprehenditur, quod nulla uiduitatis conuersatione gloriatur. Mulierum se, proh dolor! uota continere nequeunt, quibus castitatem ratio persuadet, pena legis imponit, terror maritalis extorquet. Perierunt  profecto mores, si nec illis comparari possunt, que ratione carentia temperantur. Et ideo sublimitas tua impetitos ad suum faciat examen occurrere; et rerum ueritate discussa, sicut iura nostra precipiunt, in adulteros maritorum fauore resecetur: quia defensorem reipub. redire noluerunt, qui scelerata presumptione coniuncti sunt. Confundi sine dubio desiderauerunt omnia, qui tentauerunt legibus inimica. Sed melius est paucorum damno [b 10Kb] malorum corrigatur intentio: quia omne matrimonium, quod absit, incertum relinquitur, si in tanta reuerentia sine aliquo terrore peccetur.



EPISTOLA XXXIu. ABUNDANTIO PRAEFECTO PRAETORIO THEODORICUS REX. Sancit ut Frontosum absque mora adigat ad solutionem pecunie publice, quam decoxerat, et quam multoties redditurum se promiserat.


Frontosum, sui nominis testem, frequenti nobis insinuatione suggestum est pecunie publice decoxisse non minimam quantitatem; quem a diuersis iudicibus fecimus iuxta examinatione perquiri: ne forsitan, ut assolet, eum non ueritas, sed infamaret [alii, infirmaret] inuidia. Ille omnia confessus, reddere se posse constituit, si ei large preberentur inducie: quibus frequenter emensis, immemor promissionis sue ad constituta semper imparatus occurrit. Fugere siquidem nescius, sed sue sponsionis  ignarus: obliuiosus cum relinquitur, trepidus cum tenetur. Mutat uerba, uariat constituta; nec in una dicti sui qualitate contentus, diuersis imaginibus immutatur. Merito chameleonti bestie conferendus, que paruorum serpentum forme consimilis, aureo tantum capite, et reliquis membris subalbentis prasini colore distinguitur. Hec quoties humanos aspectus incurrerit, dum ei fugiendi uelocitas denegatur, nimia timiditate confusa, colores suos multifaria qualitate commutat; ut modo ueneta, modo blattea, modo prasina, modo possit cyanea reperiri. Unde mirum est in una superficie tot diuersa conspicere. Quam non immerito Pandie gemme dicimus esse consimilem, in qua unus se fulgor non potest continere: fluctuat aspectibus tremulis, dum lapis teneatur  immobilis. Nam quod modo uideris, mox aliud ibi, si amplius intuearis, aduertis: sic mutatum credis, quod neminem eripuisse cognoscis. His permutationibus estimatis mens Frontosi simillima reperitur, que dicti sui non habet fidem, que tot uarietates continet quot uerba protulerit: Protei fabulis [c 1Kb] iure sociandus, qui subito comprehensus, substantie sue formam omnimodis non habebat. Nam ut celaret hominem, aut leo frendebat, aut sibilabat anguis, aut in undas liquidas soluebatur. Et quia sic notus est, cum facies ad tuum uenire iudicium, primum agito, ne promittat: caue ne constituat: quia leuissimi animi mos est, polliceri facile que non disponit implere. Quidquid autem persoluere considerata equitate potuerit, constrictus sine aliqua dilatione  iam reddat: quia post tot falsitates argutie sue reputare poterit, quod se frequenter illusisse cognoscit.



EPISTOLA XXXu. LUuIRIT COMITI ET AMPELIO THEODORICUS REX. Monet se ex Hispania frumentorum copiam, ad penuriam Romanorum subleuandam deuehi iussisse: eam tamen naucleros in Africam deportasse et uendidisse; quibus ideo mille triginta octo solidorum mulctam imponit.

Cum pro incerti temporis euentu Romanas edes inopia facie castigata pulsaret, et quamuis rara, tamen tam pulchre ciuitati uideretur esse fedissima;  equum iudicauimus Hispanie triticeas illi copias exhibere; ut antiquum uectigal sub nobis felicior Roma reciperet. Iussis siquidem nostris uiri spectabilis Marciani laude digna seruiuit industria. Sed parum diligenter impleta sunt, que constat optime fuisse procurata. Hi enim, qui portanda 91 susceperant, morarum tedia non ferentes, destinatum frumentum in Africe partibus pro suo dicuntur uendidisse compendio. Quod quamuis inultum minime transire debuisset , tamen quia nobis insitum est culpas remittere, quas possumus cauta ordinatione corrigere, Catellum et Seruandum uiros strenuos esse credidimus dirigendos; ut quia naucleri ducentos octoginta solidos in triticum, et in  naulis septingentos quinquaginta octo solidos accepisse perhibentur, si apud uos facti ueritas innotescit, in summam ratione collecta, ab eis mille triginta octo solidorum quantitas inferatur; ut qui uindictam remisimus, damna minime sentiamus. In qua parte ita se sublimitas uestra diligenter impendat, ut et iustitie et publicis utilitatibus satisfecisse uideatur [a 1Kb] .



EPISTOLA XXXuI. STARCEDIO uIRO SUBLIMI THEODORICUS REX. Illum ob membrorum debilitatem ab expeditione bellica eximit; et permittit ut deinceps uitam remissam, priuatus tamen donatiuo, exigat.

Continuatis laboribus attritum corpus debilitatem tibi causaris attulisse membrorum; ut qui ante bellicis fueras aptus insignibus, nunc uel ad otiosam uitam  uix idoneus approberis: expetens ut ad expeditiones felicissimas non cogaris, a quibus non uoto, sed necessitate subduceris. Atque ideo allegationibus tuis diutius perquisitis, et ad rerum fidem deductis, otium tibi non ignobile [Gr.et Cui. ignorabile] presenti iussione largimur: quia non est ignauie culpa, quem excusat miseranda calamitas. Sed sicut tibi remissam uitam concedimus, ita te donatiuo presenti auctoritate priuamus: quia non est equum ut, cum de tuo cognoscaris idoneus, rem laborantium accipere debeas otiosus. Fruere igitur secura uita, aduersorum insidiis nostro munimine liberatus. Nec aliquis tibi imputabit desertoris opprobrium, quando illi quos contigerit a militia morbi causa suspendi, ex  prioribus factis habendi sunt iure reuerendi. Nec enim dignus est a quoquam redargui, qui nostro iudicio meretur absolui [b 1Kb] .



EPISTOLA XXXuII. IUDAEIS MEDIOLANENSIBUS THEODORICUS REX. Conseruat iura eorum Synagoge olim concessa, dummodo iuribus Ecclesie non noceant.

Libenter annuimus que sine legum iniuria postulantur,  maxime cum pro seruanda ciuilitate nec illis sunt neganda beneficia iustitie, qui adhuc in fide cognoscuntur errare. Atque ideo discant rerum bonarum suauissimum saporem; ut qui humanam iustitiam nituntur querere, sollicitius incipiant diuina iudicia cogitare. Proinde quoniam nonnullorum uos frequenter causamini presumptione laceratos, et, que ad Synagogam uestram pertinent, perhibetis iura rescindi; opitulabitur uobis mansuetudinis nostre postulata tuitio; quatenus nullus ecclesiasticus, que Synagoge uestre iure competunt, uiolentia intercedente peruadat, nec uestris se causis importuna acerbitate permisceat; sed ut religionis cultu, ita et actuum sint conuersatione discreti: hac tamen moderatione principalis auxilii beneficium concedentes,  ut nec uos quod ad prefate Ecclesie ius uel religiosas personas ceteras legibus pertinere constiterit, inciuiliter attrectare tentetis. Tricennalis autem humano generi patrona prescriptio [c 1Kb] , eo quo cunctis, uobis iure seruabitur; nec conuentionalia  uos irrationabiliter precipimus sustinere dispendia; ut hac pietatis nostre defensione muniti, petitio uestra ab illicitis se liberatam gratuletur incommodis. Concedimus quidem, clementie nostre consuetudine, que rogastis. Sed quid, Iudee, supplicans temporalem quietem queris, si eternam requiem inuenire non possis?



EPISTOLA XXXuIII. UNIuERSIS POSSESSORIBUS THEODORICUS REX. Iubet ut arbores Signino alueo innascentes radicitus amputentur.

 Admonet nos formarum cura precipua, ut que possunt noxie crescere, debeamus celerius amputare; quatenus et soliditas aqueductus, Deo auxiliante, incorrupta seruetur, et uobis leue sit opus, quod in teneris arboribus adhibetur. Nam que nunc uirgulta sunt, erunt, si negligantur, et robora. Ista enim que modo facili auulsione dirimuntur, postea uix securibus icta succumbunt. Atque ideo sociata debetis properatione contendere, ut presenti diligentia futuri laboris euadatis incommoda. Hec est enim ciuilis [D. Grul. et Cui., curilis; Iuret., forte, subtilis] euersio, sine oppugnatione dissidium, aries, ut ita dixerim, fabricarum. Quapropter omnem siluam que parietibus inimica consurgit, de Rauennate forma iubemus  radicitus amputari; ut Signini aluei reparata constructio talem nobis deducat liquorem, qualem potuit a fontibus suscipere puritatem. Tunc erit exhibitio decora thermarum, tunc piscine uitreis fontibus fluctuabunt; tunc erit que diluat aqua, non inquinet; post quam lauari continuo non sit necesse. Additur etiam quod si ad potandum unda suauis influxerit, omnia nostro uictui redduntur accepta:  quando humane uite nullus cibus gratus efficitur, ubi aquarum dulcium perspicuitas non habetur. 92 Nam si lauari cupimus purissimis liquoribus, quanto magis satiari talibus festinamus? Que si nunc futura tractentur, nulli labor facit tedium, qui sumitur pro delectatione cunctorum.



EPISTOLA XXXIX. AMPELIO ET LIuERIAE THEODORICUS REX. Mittit eos in Hispaniam, ut reprimant auctoritate legum tum homicidas, tum exigentes assem publicum, qui per grauamina ponderum possessorum patrimonia premebant; tum denique omnes in malis et furtiuis actibus uersatos.

Decet prouincias regno nostro, Deo auxiliante, subiectas, legibus et bonis moribus ordinari: quia  illa uita uere hominum est, que iuris ordine continetur. Nam belluarum ritus est sub casu uiuere: que dum rapiendi ambitu feruntur, improuisa temeritate succumbunt. Agrum suum denique a dumosis sentibus doctus purgat agricola: quia laus excolentis est, si agreste solum dulcissimis fructibus amenetur. Sic quies suauissima populi, et tranquilla dispositio regionum, preconium probatur esse regnantium. Multorum itaque querela comperimus, in prouincia Hispanie, quod summum inter mortales crimen est, uitas hominum uaga presumptione populari, et leuium occasione causarum subire multos interitum. Sic mala pace quasi ludo corruunt, quanti uix potuissent cadere sub necessitate bellorum. Dehinc non polyptychis publicis, ut moris est, sed arbitrio compulsorum  suggeruntur prouincialium subiacere fortune. Quod genus euidentis est prede, pro illius uoluntate dare qui ad suum commodum amplius festinat exigere. Cui rei nos regali prouidentia succurrere cupientes, sublimitatem uestram per uniuersam Hispaniam loco muneris credidimus destinandam; ut sub ordinationis uestre nouitate, inueterate possit consuetudini nil licere. uerum ut more medicorum seuioribus morbis accelerata remedia tribuamus, inde curationis nostre fiat initium, ubi magis noscitur esse periculum. Homicidii scelus legum iubemus auctoritate resecari; sed quantum uehementior pena est, tanto eius rei debet inquisitio plus haberi: ne amore uindicte innocentes uideantur uite pericula sustinere. Pereant itaque soli nocentes in correctione multorum,  quando et hoc pietatis genus est, cercere infantiam criminis, ne iuuenescat augmentis. Exigentes uero assem publicum per grauamina ponderum premere dicuntur patrimonia possessorum; ut non tam exactio quam preda esse uideatur. Sed ut totius fraudis abrogetur occasio, ad libram cubiculi nostri, que uobis in presenti data est, uniuersas functiones publicas iubemus inferri. Quid enim tam nefarium quam presumptoribus liceat in ipsa etiam trutine qualitate peccare; ut quod est iustitie proprie datum, hoc per  fraudes noscatur esse corruptum? Conductores domus regie, quacunque gente sint editi, ad liquidum ueritate discussa, tantum decernimus soluere, quantum nostra predia constiterit pensitare. Et ne cuiquam labor suus uideatur ingratus, salaria eis, pro qualitate locate rei, uestra uolumus equitate constitui. Non enim nostra, sed illorum rura [ed. Ac., iura] dicenda sunt, si pro uoluntate conducentis modus eueniat pensionis. Transmarinorum igitur canonem, ubi non parua fraus fieri utilitatibus publicis intimatur, uos attente iubemus exquirere, atque statutum numerum pro iurium qualitate definire: quia contra fraudes utile remedium est nosse quod inferatur. Monetarios autem, quos specialiter in usum publicum constat inuentos, in priuatorum didicimus transiisse compendium.  Qua presumptione sublata, pro uirium qualitate functionibus publicis applicentur. Tolonei quinetiam canonem nulla faciatis usurpatione confundi; sed modum rebus utillimum, quem prestare debeat, imponentes, commerciandi licentiam equabili ratione reuocate, ne se tendat in uagum ambitiosa enormitas exigentium. Actus preterea Leti, cuius conscientia summa pulsatur inuidia, sub consueta nobis censemus equitate perquiri; ut nec fraus astutis machinationibus occulatur, nec innocentia falsis criminationibus ingrauetur. Quoscunque uero in furtiuis actionibus reperitis fuisse uersatos, pro fortunarum quantitate suppressa, reddant uestra estimatione pecuniam. Quod si hec per alios dispersa esse constiterit, et illi nichilominus teneantur obnoxii, qui scientes passi  sunt in tali actione misceri. Complices enim exstiterunt criminis, qui non detexerunt facta raptoris. Prebendarum [a 1Kb] tenor ascriptus, quem nostra diuersis largitur humanitas, prouincialibus suggeritur intolerabilis causa esse damnorum, quando et in species exigitur, et impudenter eius pretium postulatur. Detestabilis cupiditatis ista sunt documenta, competentia sibi distrahere, et ad exigendi impudentiam mox redire. Quod nimis improbum, nimis uidetur absurdum; ut et nostra constituta pretereant, et tributariorum, qui fouendi sunt, uideantur afflixisse substantiam. Sint igitur prefixo modo contenti, siue ibidem positi, siue hinc nichilominus destinati: habeant liberum arbitrium, unum tantum de duobus expetere, dummodo geminata exactione fortunas alienas non  debeant ingrauare. Exactorum quoque licentia fertur amplius a prouincialibus extorqueri, quam nostro cubiculo constat inferri. Quod diligenti examinatione discussum, ad hunc uos modum functiones publicas reuocare decernimus, quem Alarici atque Eurici temporibus constat illatas. Paraueredorum [b 1Kb] itaque subuectiones exigere eos, qui habent ueredos ascriptos, prouincialium querela comperimus, quod nullum penitus sinatis presumere, quando per turpissimos questus et possessor atteritur, et commeantium celeritas  impeditur. uillicorum quoque genus, quod ad damnosam tuitionem queruntur inuentum, tam de priuata possessione quam publica funditus uolumus amoueri: quia non est defensio que prestatur inuitis, suspectum est quod patiuntur nolentes. Nam hoc est reuera beneficium, si sine murmure feratur acceptum. Seruitia igitur que Gothis in ciuitate positis superflue prestabantur, decernimus amoueri. Non enim decet ab ingenuis famulatum querere, quos misimus pro libertate pugnare.



EPISTOLA XL. CYPRIANO COMITI SACRARUM LARGITIONUM THEODORICUS REX. Illi confert sacrarum targitionum comitiuam, multisque laudibus eum exornat.

 Quamuis ultra desideria supplicum frequenter nos prestitisse beneficia gaudeamus, et, quod est difficillimum, humane ambitionis interdum uota superemus: hec tamen libentius amplectimur, que nos merito fecisse gloriamur. Diu quippe trutinandus est, cui traduntur examina; talisque debet a principe deligi, qualis ab ipsa potest lege dictari. Gemmarum diuites uene auri fulgore pretiantur; et gloriam pulchritudinis capiunt, quia nulla degeneri uicinitate sordescunt. Sic bona merita splendidis dignitatibus sociata, alternis preconiis [Ga., alterius premiis] adiuuantur; et unius rei facies de addita uenustate pulchrescit. Non enim de te aliquid redempte laudi, aut loquaci fame credidimus, qui nobis spectantibus sepe placuisti. Interpellantium siquidem confusas  querelas distincta nimis ac lucida relatione narrabas. Et qui proprios dolores exprimere non poterant, tuis commendati allegationibus obtinebant; et ne fauoris alicuius putaretur excessus, desideria supplicum ipsis presentibus intimabas. Ori tuo altercantium desideria conuenerunt; et, quod difficillimum gratie genus est, alterne parti indiscreta laude placuisti: que res ipsos oratores quoque postponit. Nam cum illis sit propositum diu tractata unius partis uota dicere; tibi semper necesse fuit repentinum negotium utroque latere declarare. Additur etiam regalis presentie grauissimum [Niu., gratissimum] pondus: sub quo te ita facile contigit expeditum, ut quod illi uix possunt artificiosis schematibus a iudicibus obtinere, tu probareris a principe puris allegationibus impetrare.  Erat nimirum serenitatis nostre in bonum publicum parata sententia: quia nullam tarditatem in cognoscendo negotio sustinebat. Mox enim a te narrata causa conspecta est; et cur tardaret negotii finis, cum tu suggestionem lucida breuitate concluderes? Didicisti, ut credimus, iudicare nostris seruiendo iudiciis. Ita, quod efficacissimum discipulatus genus est, agendo potius instructus es quam legendo. Talibus igitur institutis edoctus, Ee sumpsisti legationis  officium, missus ad summe quidem peritie uiros; sed nulla inter eos confusus es trepidatione, quia nichil tibi post nos potuit esse mirabile. Instructus enim trifariis linguis, non tibi Grecia quod nouum ostentaret inuenit; nec ipsa, qua nimium preualet, te transcendit argutia. Accessit meritis tuis cunctis laudibus pretiosior fides, quam diuina diligunt, mortalia uenerantur. Nam inter mundi fluctuantes procellas unde se humana fragilitas contineret, si nostris actibus mentis infirmitas non abesset [Niu., mentis firmitas non adesset]? Hec inter socios amicitiam seruat, hec dominis pura integritate famulatur, hec superne maiestati reuerentiam pie credulitatis impendit; et, si beneficium tante rei latius queras, incommutabilis fidei est omne quod bene uiuitur.  Sume igitur per indictionem tertiam [Anno Chr. 510 uel 525] sacrarum largitionum [a 1Kb] , Deo propitio, dignitatem. Utere congruis tuis natalibus institutis. Meruisti hactenus, ut honorum fastigia crederemus: age nunc, ut tibi gratie nostre celsiora nichilominus conferamus.



EPISTOLA XLI. SENATUI URBIS ROMAE THEODORICUS REX. Indicat se Cyprianum meritis propriis et natalium splendore fulgentem ad sacrarum largitionum comitiuam euexisse.

Licet candidatos uobis frequenter genuerit munificentia principalis, et fecunda indulgentia [b 1Kb] nostra uobis altera sit natura; habetis nunc profecto uirum quem et nos elegisse deceat, et uos suscepisse conueniat. Cui sicut fortunatum fuit a nobis eligi, ita  laudabile erit uestro cetui honorum lege sociari. Hoc tamen curie felicius prouenit, quod nobis et impolitus tiro militat: illa uero non recipit, nisi qui iam dignus honoribus potuerit inueniri. Conuenienter ergo ordo uester estimatur eximius, qui semper est de probatissimis congregatus. Non enim illic profanis reseratur introitus, sed tales illuc permittuntur accedere, quales inde etiam cernuntur exire. Suscipite itaque collegam quem palatia nostra longa examinatione probauerunt: qui regiis ita intrepidus militauit affatibus, ut iussa nostra sepe nobis spectantibus atque laudantibus explicaret. Cognoscitis profecto que loquimur. Quis enim uestrum a Cypriani deuotione submotus est? Nam qui solatia eius petiit, mox beneficia nostra suscepit. Obtinuit ille sepius  inuectationibus nostris, quod in consistoriis agi solebat antiquis. Si quando enim releuare libuit animum reipub. cura fatigatum, equina exercitia petebamus, ut ipsa uarietate rerum soliditas se corporis uigorque recrearet: tunc nobis causas multiplices relator delectabilis ingerebat, eratque eius infastidita suggestio, sub iudicis animo tedioso. Ita dum causas prestandi benignus artifex ingerebat, reficiebatur animus  beneficiorum auiditate succensus. His igitur adhesit obsequiis candidatus qui sic militauit animo nostro, ut nulla eum grauaret offensio. Irascebamur sepe causis improbis, nec tamen displicere poterat lingua relatoris: damnabamus interdum negotium, cuius placebat assertor; et impetum nostri animi frequenter sustinuit, qui gratie momenta possedit. Gloriatur etiam non extrema luce natalium. Nam pater huic, sicut meministis, Opilio fuit, uir quidem abiectis temporibus ad excubias tamen palatinas electus. Qui multo amplius crescere potuit, nisi fides sub aridissima remunerationis sterilitate iacuisset. 94 Quid enim conferre poterat tenuis donator? Qui si tamen non ditauit, innotuit [a 1Kb] : quia magne abundantie laudis est, in penuria reipub. uel mediocria munera  meruisse. uicit ipse maiores suos felicitate seculorum; et, quod amplius euectus est, nostris est temporibus applicandum. Talis quippe est in subiectis mensura prouectuum, qualis fuerit et distantia dominorum. Quapropter, P. C., predictum Cyprianum suis meritis et natalium splendore fulgentem, ad sacrarum largitionum culmen eueximus; ut et uester augeatur numerus, et incitetur deuotio seruientium. Aestimate, reuerendissimi Patres, quid de uestro ordine censeremus: quando eos, quos uobis aggregandos credimus, multiplici allegatione predicamus.



EPISTOLA XLII. MAXIMO uIRO ILLUSTRI, CONSULI, THEODORICUS REX. Feritas spectaculorum, amphitheatrum Titi, et ludi qui in eo edebantur describuntur; hortaturque consulem ad premia pugnantibus munificentius largienda.


Si consularem munificentiam prouocant, qui peruncta corporum flexibilitate luctantur; si organo canentibus redditur uicissitudo premiorum; si uenit ad pretium delectabilis cantilena: quo munere uenator explendus est, qui ut spectantibus placeat, suis mortibus elaborat. uoluptatem prestat sanguine suo [b 2Kb] , et infelici sorte constrictus festinat populo placere, qui eum non optat euadere. Actus detestabilis, certamen infelix, cum feris uelle contendere, quas fortiores se non dubitat inuenire. Sola est ergo in fallendo presumptio, unicum in deceptione solatium. Qui si feram non mereatur effugere, interdum nec sepulturam poterit inuenire. Adhuc superstite  homine perit corpus, et antequam cadauer efficiatur, truculenter absumitur. Captus esca fit hosti suo, et illum  satiat quem se perimere posse  suspirat. Spectaculum tantum fabricis clarum, sed actione deterrimum, in honore Scythice Diane repertum, que sanguinis effusione gaudebat. O misere deceptionis errorem, illam desiderasse colere que hominum morte placabatur! Primum sibi per lucos et siluas agrestium populorum nota [ed. Ac., uota] et uenationibus dedita: hanc triplicem deam falsa imaginatione finxerunt, ipsam in celo Lunam, ipsam in siluis Dianam, ipsam apud inferos Proserpinam esse firmantes. Sed solum Erebi potentem non improbe forsitan estimarunt, quando tali falsitate decepti, in profundas uiui tenebras cum suis erroribus intrauerunt. Hunc ludum crudelem, sanguinariam uoluptatem, religionem impiam, humanam  feritatem, Athenienses primum ad ciuitatis  sue perduxere culturam, iustitia permittente diuina, ut ad illusionem spectaculi perueniret, quod false religionis ambitus inuenisset. Hoc Titi potentia principalis diuitiarum profuso flumine cogitauit edificium fieri, unde caput urbium potuisset. Cum theatrum, quod est hemispherium, Grece dicatur, amphitheatrum quasi in unum iuncta duo uisoria, recte constat esse nominatum: oui specie eius arenam concludens [ed., Qui speciem eius arena concludens], ut concurrentibus aptum daretur spatium; et spectantes omnia facilius uiderent, dum quedam prolixa rotunditas uniuersa collegerat. Itur ergo ad talia, que refugere deberet humanitas. Primus fragili ligno confisus currit ad ora belluarum, et illud quod cupit euadere, magno impetu uidetur appetere. Pari in se  cursu festinat et predator et preda; nec aliter tutus esse potest, nisi huic quem uitare cupit, occurrerit. Tunc in ere saltu corporis eleuato quasi uestes leuissime supinata membra iaciuntur, et quidam arcus corporeus supra belluam libratus, dum moras discedendi facit, sub ipso uelocitas ferina discedit. Sic accidit ut ille magis possit mitior uideri, qui probatur illudi: alter angulis in quadrifaria mundi distributione compositis, rotabili [Gr. et Cui., roborali] facilitate presumens, non discedendo fugit, non se longius faciendo discedit, sequitur insequentem, poplitibus se reddens proximum, ut ora uitet ursorum: ille in tenuem regulam uentre [alii, uenire] suspensus inuitat exitiabilem feram, et nisi periclitatus fuerit, nil unde uiuere possit acquirit; alter se gestabili  muro cannarum contra seuissimum animal, ericii exemplo, receptatus includit, qui subito in tergus suum refugiens, intra se collectus absconditur;  et cum nusquam discesserit, eius corpusculum non uidetur. Nam sicut ille ueniente contrario reuolutus in spheram naturalibus defensatur aculeis, sic iste consutili crate precinctus, munitior redditur fragilitate cannarum; alii tribus, ut ita dixerim, dispositis, ostiolis [alii, hostiolis] paratam in se rabiem prouocare presumunt: in patenti area cancellosis se postibus occulentes, modo facies, modo terga monstrantes; ut mirum sit euadere quos ita respicis per leonum ungues dentesque uolitare: alter labenti rota feris offertur; eadem alter erigitur, ut periculis auferatur. Sic hec machina ad infidi mundi formata qualitatem, istos spe refouet, illos timore discruciat: omnibus tamen uicissim, ut decipere possit, arridet. Longum est per tot periculorum casus sermonibus  euagari. Sed apte iungendum est, quod ait de inferis Mantuanus: Quis scelerum comprehendere formas? quis omnia penarum percurrere nomina possit? Sed uobis, quibus necesse est talia populis exhibere, largitate manus fundite premia, ut hec miseris faciatis esse uotiua. Alioqui uiolenta compulsio est, solemnia dona subtrahere, et mortes detestabiles imperare. Et ideo quidquid in longam consuetudinem antiqua liberalitate peruenit, sine aliqua dilatione concedite supplicanti: quia homicidii reatus est, illis esse tenacem, quos editio uestra inuitauit ad mortem. Heu mundi error dolendus! Si esset ullus equitatis intuitus, tante diuitie pro uita mortalium deberent dari, quante in mortes hominum uidentur effundi.



EPISTOLA XLIII. TRANSMUNDO REGI WANDALORUM THEODORICUS REX. Laudat sororem suam, quam Transmundo in matrimonium dederat; et conqueritur quod ipse Gesalecum regno propter perfidiam expulsum benigne exceperit, atque in exteras plagas cum diuitiis transmiserit.


Quamuis a diuersis regibus expetiti pro solidanda concordia aut neptes dedimus, aut filias, Deo nobis inspirante, coniunximus, nulli tamen estimamus nos aliquid simile contulisse, quam quod germanam nostram, generis Amali singulare preconium, uestrum fecimus esse coniugium: feminam prudentie uestre parem, que non tantum reuerenda regno, quantum mirabilis possit esse consilio. Sed stupeo uos his beneficiis obligatos Gesalecum, qui nostris inimicis, dum a nobis foueretur, adiunctus est, in uestram defensionem  sic fuisse susceptum, ut qui ad uos uiribus destitutus, priuatusque fortunis uenerat, subita pecunie ubertate completus, ad gentes exteras probetur transmissus; qui quamuis, Deo iuuante, ledere nil possit, tamen animum uestre cogitationis aperuit. Quid exspectent extraneorum iura, si sic meretur affinitas? Nam si causa misericordie susceptus est in regno uestro, teneri debuit: si nostro propter excessus pulsus est, non oportuerat cum diuitiis ad  aliena regna transmitti; que ne uobis redderentur infesta, nostra fecerunt absolute certamina. Ubi est, quod tanta lectione saginatus, alios solebas docere de moribus? Hoc si uoluisses cum sorore nostra tractare, utique uobis non potuisset accidere: quia nec fratrem permiserat ledi, nec maritum fecerat in rebus talibus inueniri. Atque ideo per illum et illum legatos nostros salutantes honorificentia competenti, petimus ut hanc iniustitiam deliberatio uestra pertractet: ne parentum uestrorum animus euidentibus causis excitatus, cogitet aliquid tentare quod pacem uideatur irrumpere. Grauiter siquidem dolet iniuria, que contigerit insperata; et si inde proueniat dolus, unde credebatur auxilium. Quedam uero per harum portitores uerbo uobis insinuanda commisimus; ut  estimantes omnia, quid fieri in tanta causa oporteat, prouidentia uestra reponat: quia non est leue prudentes uiros in pacis constituta peccare.



EPISTOLA XLIu. TRANSMUNDO [a 1Kb] REGI WANDALORUM THEODORICUS REX. Scribit se excusationem eius purgationemque ob Gelaseci susceptionem libenti animo accepisse; et remittit munera ab eo sibi oblata.

Ostendisti, prudentissime regum, post erroris euentum sapientibus subuenire posse consilium; nec pertinacie uitium uos amare, quod brutis hominibus uidetur accidere. Obligastis animum meum, tanta uos in melius celeritate mutando. Nam cum rex satisfacit, quelibet dura dissoluit: quia sic est in principibus humilitas gloriosa, quemadmodum in mediocribus  odiosa potest esse iactantia. Nuper uobis obiecimus Gesaleci quondam regis dolosa meditatione discessum; sed uos nobilitatis uestre memores et honoris, actum rei nobis sub ueritate declarastis. Unde non fuit sic uituperabile, hominem [ed. Ac., hominum] prauis suspicionibus locum dedisse, quantum gloriosum est dominantem tam celerrime se potuisse purgare. Ille enim qui minus poterat cogi, anime non passus est arcana uiolare. Cui laudi uicissitudinem, in qua possumus parte, reddentes, sinceram purgationem pura mente suscepimus; sed auri transmissi munera non tenemus; ut et ipsi intelligatis, causam per iustitiam fuisse motam, quam nulla potuit finire uenalitas. Fecimus utrique regalia. Sic nos superauimus tyrannicam cupiditatem, sicut et uos uicisse constat errorem.  Redeant ad cubiculum uestrum munera, quorum tantum oblatio uidetur esse gratissima. Negligatur aurum, ubi electum est conscientie premium; patiatur aliquando repulsam, quod semper auaris regibus imperabat. Eat nunc actus iste per gentes, charum parentem non excusasse culpam, et lesos animos respuisse pecuniam. Ita, quod per bella solebat queri, amoris studio declaratum est potuisse contemni. Intelligant parentes tales fuisse qui studio  auaritie causas sibi nequiuerint excitare. Omnia siquidem superauit affectus: tunc cepit petitio magis desinere, quando pulsatus obiecta non passus est abnegare. Recipite igitur munera sensibus suscepta, non manibus. Suauius nobis fuit ista reddere quam multo grandia suscepisse. Estote nunc ad similia cauti, ad uentura solliciti: quia instructus redditur  animus in futuris, quando preteritorum commonetur exemplis. Quapropter illo et illo legatis uestris redeuntibus plenissime reddimus salutationis affectum, optantes ut sospitatem uestram diuina concedant, cuius nobis animos ualidissime cognoscimus esse sociatos.





96 LIBER SEXTUS.



I. FORMULA CONSULATUS.


Priscorum iudicio qualis sit consulatus, hinc omnino datur intelligi, quando inter mundi dignitates eximias solus meruit habere palmatas uestes [a 1Kb] , quas  felicitas dabat; premia uincentium, nomen annorum; compensatio sola cui debebantur omnia. Statum reipubl. Romane uiri fortis dextera tuebatur, fortunas omnium, ac liberos huius consilia uindicabant; et tot magnis debitis sola erat huius retributio dignitatis, reperta in libertatis ornatum, inuenta ad generale gaudium. Per illam nimirum status imperii iugiter creuit, illam semper felix Roma suscepit, merito pridem [alii, quidem] genus habebatur imperii, merito supra omnes ciues poterat, qui ab hoste patriam uindicabat: utilitates publicas sub equitate disponens, ius dicebat etiam capiti; sed tuto illi commissa est potestas necis, qui fuerat auctor salutis. Hinc est quod etiam fasces atque secures tante potestati precepte sunt illigari, ut cum tardius soluerentur, moram  deliberationis acciperent, si de cede aut nece hominis aliquid censuissent: ita ut cum omnia eius traderentur arbitrio, ne insolesceret animo, consul dictus est a consulendo. Hinc tanta largitas profluebat,  ut illa dextra que sanguinem copiose fuderat hostium, uite auxilium ciuibus manaret irriguum. Sic quos felices per bella fecerat, studio largitatis explebat. In augmentum [alii, argumentum] etiam  publice glorie soluebat famulos iugo seruili [b 2Kb] , qui libertatem tante dederat ciuitati. Sed nunc sumitis ista felicius, quando nos habemus labores consulum, et uos gaudia dignitatum. Palmate siquidem uestre nostre probantur esse uictorie; et prosperrime conditionis euentu [c 1Kb] , uos in pace ingenuitatem ceditis famulis, cum nos securitatem demus per bella Romanis. Atque ideo per illam indictionem consulatus te decoramus insignibus [d 41Kb] . Pinge uastos humeros uario colore palmate, ualidam manum uictoriali scipione nobilita, lares proprios etiam calceis auratis egredere, sellam curulem pro sua magnitudine multis gradibus enisus ascende; ut in otio subiectus merearis, quod nos per maximos labores assumimus imperantes. Rem uictoriarum agitis, qui bella nescitis:  nos, iuuante Deo, regimus, nos consulimus, et uestrum nomen annum designat [e 23Kb] . uicistis felicitate principes, qui et honores summos geritis, et dominationis tedia non habetis. Quapropter erige confidentiam  mentis tue: consules esse magnanimos decet. Opes priuatas non cogites, qui gratiam publicam donando habere decreuisti. Hinc est enim, quod alios iudices etiam non rogantes euehimus; consules autem sperantes tantummodo promouemus; ut soli ad has largitates ueniatis, qui uos pares tantis expensis esse cognoscitis. Alioqui onera essent potius, non honores, si supra uires aliquid imponeremus inuitis. Fruere igitur decenter optatis. Hic est ambitus qui probatur. Esto mundo clarus, tibi prosperrimus, tuis autem posteris feliciter imitandus.



II. FORMULA [a 1Kb] PATRICIATUS.

Si antiquitatis ordinem perscrutemur origine dignitatum, patriciorum [Gr. et Cui., potitiorum] familia Ioui noscitur fuisse dicata, ut summi Dei  cultura locum primarium possideret. Sed quia uos aliquid habere decebat eximium, et nomen ipsum patribus magna se uicinitate iungebat, superstitione derelicta, ad uestrum cetum felici conditione migrauit, quia pontificalis laus conscientie senatui recte poterat conuenire. Sic ex augurali familia reges quoque legis institutos, non iniuria, quia decuit a tali proposito uenire, qui publica poterat iura tractare. Hinc est quod et honor ipse cinctus est, cum uacaret, nichil iurisdictionis habens, et iudicantis cingulum non deponens; in quo felicitas perpetua nascitur, dum successoris ambitio non timetur. Nam mox ut datus fuerit, in uite tempus reliquum homini fit ceuus: ornatus indiuiduus, cingulum fidele, quod nescit ante deserere quam de mundo homines  contingat exire. Credo ad similitudinem pontificatus, unde uenerat, rem fuisse formatam; qui sacerdotium non deponunt, nisi cum uite munera derelinquunt. Additur quod leges tantam illis reuerentiam detulerunt, ut in sacris positus, cum hoc fuerit honore precinctus, paterne potestatis nexibus exuatur, nisi contra specialiter a principe caueatur. Quod constat ratione probabili constitutum, ut qui amplissimum genium pretiose libertatis acceperat, uilissimam conditionem cum subditis non haberet. Prefectorios et aliarum dignitatum uiros precedit, [b 1Kb] uni tantum cedens fulgori, quem interdum etiam a nobis constat assumi. Proinde necessario laudatam intellige dignitatem,  ne aut nos parum dedisse uideamur, aut tu negligentius tractes, si te aliquid mediocre suscepisse putaueris. Quapropter ab illa indictione nostro munere subleuatus, patriciatus culmen ascende, quod quidam iuridicorum [c 23Kb] a patribus dictum esse uoluerunt, facturus omnia que tantam reuerentiam decent. Nam quamuis magna contulerit nostra clementia, habes adhuc quod exspectes, si te probabiliter tractare contendas.



III FORMULA PRAEFECTI PRAETORIO.

Si honoris alicuius est origo laudabilis, si bonum initium sequentibus rebus potest dare preconium, tali auctore prefectura pretoriana gloriatur, qui et mundo prudentissimus, et Diuinitati maxime probatur acceptus. Nam cum Pharao rex Aegyptius de periculo  future famis inauditis somniis urgeretur, nec uisionem tantam humanum posset reuelare consilium, Ioseph uir beatus inuentus est, qui et futura ueraciter prediceret, et periclitanti populo prudentissime subueniret. Ipse primum huius dignitatis infulas consecrauit; [d 1Kb] ipse carpentum reuerendus ascendit: ad hoc glorie culmen euectus, ut per sapientiam conferret populis quod prestare non potuerat potentia dominantis. Ab illo namque patriarcha et nunc pater appellatur imperii: ipsum hodieque resonat [e 1Kb] uox preconis, instruens iudicem, ne se patiatur esse dissimilem. Merito, ut cui tanta potestas potuit dari, uideretur semper subtiliter admoneri. Quedam enim huic dignitati et nobiscum iura communia sunt. Exhibet enim sine prescriptione longinquos, magna  quantitate mulctat errantes, fiscum pro sua deliberatione distribuit, euectiones simili potestate largitur, uacantia bona proscribit, delicta prouinciarum iudicum punit, [f 1Kb] uerbo sententiam dicit. Quid est, quod non habeat commissum, cuius est uel ipse sermo iudicium? Pene est ut leges possit condere, quando eius reuerentia potest negotia sine appellatione finire. Ingressus Palatium nostra consuetudine frequenter adoratur; et tale officium morem uidetur soluere, quod alios potuit accusare. Potestate igitur nulla dignitas est equalis. uice sacra ubique iudicat. 98 Nullus ei miles de fori sui auctoritate prescribit, excepto officiali magistri militum: credo, ut uel illis  aliquid antiquitas cederet, qui uidebantur pro repub. bella tractare. Curiales etiam uerberat, qui appellati sunt legibus minor senatus. In officio suo ius retinet singulare, et talibus tantisque noscitur iubere, quos etiam prouinciarum non audeant iudices in aliqua parte contemnere. Officium plane geniatum, efficax, instructum, et tota animi firmitate preualidum; qui sic peragent iussa, ut nullis morentur dilationibus imperata. Militia perfunctis tribunorum et notariorum honorem tribuit; et milites suos illis exequat, qui inter proceres mixti nostris conspectibus [Gr. et Cui., iussionibus] obsecundant. [a 2Kb] Gratanter implemus que ille constituit; cuius reuerentia et nos ita constringimur, ut sine dubitatione faciamus que illum decreuisse cognoscimus. Non immerito, quando palatium sua prouisione sustentat, seruientibus nobis  procurat annonas, humanitates quoque iudicibus ipsis facit, legatos gentium uoraces explet ordinationibus suis, et licet alie dignitates habeant titulos prefinitos, ab ista totum pene geritur, quidquid in imperio nostro equabili moderatione tractatur. Hanc denique curarum omnium pulcherrimam molem  ab illa indictione tuis humeris decenter imponimus; quam tu et ingenii uirtute sustineas, et summa fide tractare contendas. Que quantum diuersis sollicitudinibus constringitur, tanto magis laudes amplissimas dignitas hec triumphat. Et ideo tantum lumen glorie fit actionibus uestris, ut et in palatio nostro fulgeat, et in prouinciarum longinquitate reluceat. Par tibi sit cum potestate prudentia: conscientie tue quadrifaria  uirtus assideat. Tribunal tuum ideo tam excelsum factum esse noueris, ut locatus ibi nichil humile abiectumque cogitares. Considera quid debeas dicere, quod a tantis excipitur. Monimenta publica talia contineant, que se legisse nullus erubescat. Presul mirabilis partem non habet cum delictis, quia nisi aliquid egregium assidue fecerit, culpam uel otiosus incurrit. Nam si predictus auctor sanctissimus ille recolatur, quoddam sacerdotium est prefecture pretoriane competenter agere dignitatem.



Iu. FORMULA PRAEFECTURAE URBANAE.


Cum de dignitate commissa laus semper iudicis estimetur, et potior habendus est quam sint illi quibus preesse cognoscitur, nemo amplius uidetur erigi quam cui potuit Roma committi. Grande est quidem procerem esse, sed multo grandius de proceribus iudicare. [b 2Kb] Senatus ille mirabili opinione gloriosus probatur habere presulem, quem mundus suscipit iura condentem. Eoque fit ut illi utantur in senatu potestate perfecta, qui apud te trepidant dicere proprias causas. uerum hec quoque modestia cognoscitur esse predicanda; ut optent [ed., Niu. et Ga., oporteret] se legibus teneri, que ab ipsis sciuntur posse constitui. Que res pro parte nobis absolute communis est: sed hac sola ratione discreti,  quod alteri subdi non possumus, qui iudices non habemus. Respice tot doctos uiros, et considera quale sit his aliquid dicere, nec erroris uerecundiam formidare. De talibus disceptas, quos tibi cognoscis esse potiores. Sic ergo locum tuum tracta, ut omnes te iudicem honorate congregationis agnoscant. Consides supra omnes scilicet consulares: sententiam primus dicis; et in illa libertatis aula reuerendus aspiceris, in qua commissos habere mundi primarios approbaris. Quis iam de obscuro uitio [Gr. et Cui. delent hoc nomen] cogitare possit, qui se inter morum lumina tot esse cognoscit? uis odium non recipere? Studium a te gratificationis exclude. Publicum amorem necesse est habeas, si secretius nil promittas. Erit nimirum magnum, et singulare preconium, si  iudices non accipiant, ubi sunt, qui multum dare contendant. Ditioni [c 1Kb] tue non solum Roma commissa est , uerum etiam intra centesimum potestatem te protendere antiqua iura uoluerunt, ne tante ciuitatis iudicem muralis agger includeret, cum Roma omnia possideret. Tu etiam ex designatis lege prouinciis, ab appellatione cognoscis. Aduocati tibi militant eruditi, quando in illa patria difficile non est oratores implere, ubi magistros eloquentie contingit semper audire. Carpento ueheris per nobilem plebem, publica  te uota comitantur, fauores gratissimi consona 99 tecum uoce procedunt. Bene age, quia te ueniente licet populis conticere. Habes copiose unde tibi gratiam tante ciuitatis acquiras, si merces diuerse sub nulla uenalitate uendantur, si exhibitio salubriter accensa thermarum rapinarum ardoribus non tepescat, si spectaculum, quod prebetur uoluptati, non sit causa litigii. Suauiter enim cogit gratum esse populum, quisquis in certaminibus partium declinat iniustum. Tanta est enim uis gloriose ueritatis, ut etiam in rebus scenicis equitas desideretur. Admonitionum igitur ordine decurso, per indictionem illam habitu te togate dignitatis ornamus, ut [a 23Kb] indutus ueste Romulea, iura debeas affectare Romana. Nam si isti [b 1Kb] dignitati par fueris, nichil est quod a  nobis minime consequaris. Ad omnia enim tali suffragio eris nichilominus dignus, si actionem tuam laudet senatus. Perfecta enim rei fides est, ubi consentanei testes probantur esse summates.



u. FORMULA QUAESTURAE.

Si tantum clare sunt dignitates quantum nostris affatibus [Gr., Cui. et Cor. N., aspectibus] perfruuntur, si presentia frequens prodit dominantis affectum, nullus ita iudicum potest esse gloriosus quam ille qui est in cogitationum nostrarum participatione susceptus. Aliis enim pecunie publice committimus procurationem, aliis causas concedimus audiendas, aliis patrimonii [alii, matrimonii] nostri iura delegamus; questuram toto corde recipimus, quam nostre lingue uocem esse censemus. Hec nostris cogitationibus necessario  familiariter applicatur, ut proprie dicere possit quod nos sentire cognoscit: arbitrium sue uoluntatis deponit, et ita mentis nostre uelle suscipit, ut a nobis magis putetur exiisse quod loquitur. O quam arduum est subiectum uerba dominantis assumere, loqui posse quod nostrum credatur, et prouecti in publicum decorem gloriosam facere felicitatem! Considerate quid ponderis habeatis pariter et decoris. [c 1Kb] Si quid dubitamus, a questore requirimus, qui est [d 2Kb] thesaurus fame publice, armarium legum, paratus semper ad subitum; et, ut ait Tullius, magister eloquentie, nichil prestabilius uidetur quam posse dicendo  tenere hominum mentes, allicere uoluntates, impellere quo uelit, unde autem uelit deducere. Nam si oratoris est proprium grauiter et ornate dicere, ut possit animos iudicum commouere, quanto facundior debet esse qui ore principis populos noscitur admonere, ut recta diligant, peruersa contemnant, bonos sine fine laudent, pessimos uehementer accusent? Ut pene feriata sit districtio ubi preualet eloquentie fortitudo. Sit imitator prudentissimus antiquorum, mores alienos corrigat, et suos debita integritate custodiat. Talem denique oportet esse questorem, qualem portare principis decet imaginem. Nam si nos, ut assolet, causam gestis audire contingat, que auctoritas erit lingue, que sub oculis regale genium possit implere? Adesse debet scientia iuris, cautela sermonis,  ut nemo debeat reprehendere quod principem constiterit censuisse. Opus erit preterea firmitas animi, ut a iustitie tramite nullis muneribus, nullis terroribus auferatur. Nam pro equitate seruanda et nobis patimur contradici, cui etiam oportet obediri. Sed uide ut tantum doctrine deferas, quatenus probabiliter omnia perquisitus exponas. Alie quippe dignitates assessorum solatia querant, tua uero dignitas principi consilia subministrat. Atque ideo prudentie uel eloquentie tue fama prouocati, questuram tibi, gloriam litterarum, ciuilitatis templum, genitricem omnium dignitatum, continentie domicilium, uirtutum omnium sedem, per illam indictionem, Deo prestante, concedimus, ut sic agas quemadmodum te parem rebus predictis esse contendas. Ad te enim  prouincie sua uota transmittunt; a te senatus iuris querit auxilium; a te docti probantur expetere quod nouerunt; et necesse tibi est omnibus sufficere, quantos a nobis contigerit legum remedia postulare. Sed cum hec omnia feceris, nullis elationibus efferaris, nulla mordearis inuidia, alienis calamitatibus non leteris, quia quod odiosum est principi non potest conuenire questori. Exerce potestatem principis conditione subiecti. Sic ore uero [alii, nostro] glorificatus eloquere, ut te tamen rationem credas nobis iudicibus redditurum, ubi aut culpabilis uicissitudinem recipit, aut boni propositi gloriam laudatus acquirit.



uI. FORMULA MAGISTERIAE DIGNITATIS.


Reuerendum honorem sumit quisquis magistri nomen acceperit, quia hoc uocabulum semper de peritia uenit, et in nomine cognoscitur quid sit de moribus estimandum. Ad eum nimirum palatii pertinet disciplina; ipse insolentium scholarum [a 1Kb] mores procellosos moderationis sue terminis prospere disserenat. Tam multi ordines sine confusione aliqua componuntur; et ipse sustinet onus omnium, quod habet turba discretum. Sic nominis sui grauitate perfunctus, ornat actibus principatum. Per eum senator ueniens nostris presentatur obtutibus; admonet trepidum, componit loquentem, sua quinetiam uerba solet inserere, ut nos decenter omnia debeamus audire. Aspectus regi haud irritus, promissor collocutionis nostre, gloriosus donator  aulici consistorii, quasi quidam lucifer; nam sicut ille uenturum diem promittit, sic iste desiderantibus uultus nostre serenitatis attribuit. Causarum preterea maximum pondus in eius audientie [Ac., audacie] finibus optima securitate reponimus, ut eius curis fidelibus subleuati, utilitatibus publicis uiuacius occupemur. [b 1Kb] ueredorum quinetiam opportunam uelocitatem, quorum status semper in cursu est, diligentie sue districtione custodit, ut sollicitudines nostras, quas consilio iuuat, beneficio celeritatis expediat. Per eum exteris gentibus ad laudem reipub. nostre [Cor., Gam., nostra] ordinatur humanitas; et nolentes redeunt, quos merentes exceperit. Per eum quippe nobis legatorum, quamuis festinantium, prenuntiatur aduentus: per eum nominis [Iur. legit numinis]  nostri destinatur euectio; et isti principaliter creditur, quod tam necessarium esse sentitur. His etiam laboribus estimatis potestatem maximam huic decreuit antiquitas, ut nemo iudicum per prouincias fasces assumeret, nisi hoc et ipse fieri decreuisset. Subdidit eius arbitrio aliena iudicia, ut ad ipsum rediret quod alter uisus est prestitisse. Molestias quidem non habet exigende pecunie, sed aperte bono fruitur potestatis adepte [Grul. et Cui., indempte]: credo, ut ex diuersis titulis defloraretur dignitas ad leuamen principis instituta. Perequatores etiam uictualium rerum in urbe regia propria uoluntate constituit, et tam necessarie rei iudicem facit. Ipse enim gaudium populis, ipse nostris temporibus prestat ornatum, quando tales uiros copie publice preficit,  ut plebs querula seditionem nesciat habere satiata. Officium uero eius tanta genii prerogatiua decoratur, ut militie perfunctus muneribus, ornetur nomine principatus, miroque modo inter pretorianas cohortes et urbane prefecture milites uideantur inuenisse primatum, a quibus tibi humile soluebatur obsequium. Sic in fauore magni honoris iniustitia quedam a legibus uenit, dum alienis excubiis preponitur, qui alibi militasse declaratur. Adiutor etiam magistri nostris presentatur obtutibus, ut uicaria sorte beneficii eligamus  eius presidium qui nobis prestat fidele solatium. Hanc igitur dignitatem, tot titulis claram, tot insignibus opulentam, per indictionem illam, gubernandam tibi, congrua grauitate, committimus, ut omnia que gesseris, magister fecisse uidearis: quia nichil moribus residuum relinquitur, si  a tanta maturitate peccetur.



uII. FORMULA COMITIuAE SACRARUM LARGITIONUM.

Grata sunt omnino nomina que designant protinus actiones, quando tota ambiguitas audiendi tollitur, ubi in uocabulo concluditur quid geratur. Donis enim presidere regalibus comitiuam sacrarum largitionum indicia rerum uerba testantur. Quod uere decorum, uere fuit omnimodis exquisitum, in donorum regalium parte sequestratam facere dignitatem, et alterius honorem  dicere, dum nos constet dona conferre. Actus innocens, pietatis officium, illud semper ingerere, unde se fama principis possit augere. Regalibus magna profecto felicitas militare donis, et dignitatem habere de publica largitate. Alii iudices obtemperant residuis uirtutibus regnatoris; hec sola est que tantummodo seruiat ad momenta pietatis. Nihil enim per ipsam districtum geritur, nil seuerum forte censetur; sed tunc obsequitur, quando pro nobis uota funduntur. Supplicum per te fortunas erigimus, cal. Ianuariis affatim dona largimur, et letitia publica militia tua est. uerum hanc liberalitatem nostram alio decoras obsequio, ut figura uultus nostri metallis usualibus imprimatur, monetamque facis de nostris temporibus futura secula commonere. O magna inuenta  prudentum! o laudabilia instituta maiorum! ut et imago principum subiectos uideretur pascere per commercium, quorum consilia inuigilare non desinunt pro salute cunctorum. Sed huic, ut ita dixerim, munerarie dignitati, preconem largitatis nostre, publice felicitatis indicium, locum quoque primiceriatus adiungimus, ut per te demus honores, per quem et nostre pecunie conferimus largitates. Merito, quando et simili gratia utraque prestantur, et ab uno debuerunt iudice geri que parili uidentur laude coniungi. Parum est autem quod prouinciarum iudices tue subiaceant dignitati: ipsis quoque proceribus chartarum confirmas officium, dum perfectum non creditur nisi a te fuerit pro solemnitate completum. uestis quoque sacra tibi antiquitus noscitur fuisse  commissa, ut quidquid ad splendorem regum pertinet, tuis non minus ordinationibus obediret. Curas quoque littorum aduentitia lucri prouisione committis. Negotiatores, 101 quos humane uite constat necessarios, huic potestati manifestum est esse subiectos. Nam quidquid in uestibus, quidquid in ere, quidquid in argento, quidquid in gemmis ambitio humana potest habere pretiosum, tuis ordinationibus obsecundat; et ad iudicium tuum confluunt qui de extremis mundi partibus aduenere. Salis quoque commercium  inter uestes sericas et pretiosissimam margaritam non inepte tibi deputauit antiquitas, ut sapientiam tuam euidenter ostenderet, cui talis species deputata seruiret. Quapropter per illam indictionem comitiue sacrarum et primiceriatus tibi conferimus dignitates, ut multis laudibus decorari possis, qui honorum numerositate precingeris. Utere igitur solemniter titulis tuis; et si quid tibi de antiquo priuilegio usus abstulit, plurima certe que uindicare debeas dereliquit, quando duarum dignitatum gloriosa quidem cura, sed et laboriosa custodia est, que tibi copiosum fructum decoris afferunt, si probis moribus excoluntur.



uIII. FORMULA COMITIuAE PRIuATARUM.

Comitiua priuatarum, sicut nominis ipsius sentitur  insonare uocabulum, per rationalium [Cor., Gam., rationabilem] curam, quondam principum priuatam fertur gubernasse substantiam. Et quia iudicis fastigium exercere non poterat inter homines extremis conditionibus inclinatos, alios quoque titulos prouida deliberatione suscepit, ne dignitas Latialis causam tantum uideretur habere cum famulis: sed actibus urbanis tunc se felicius occupauit, postquam agrestium causas decenter amisit. Quid enim prius facerent inter seruos iura publica, qui [a 32Kb] personam legibus non habebant? Non ibi aduocatus aderat, non se partes solemni actione pulsabant. Erat secretarium impolita [Gr., impolluta] seditione confusum; et appellabatur abusiue iudicium, ubi non allegabantur a partibus dicta prudentium. Utitur nunc dignitas  liberorum causis, et legitimus presul ueraciter habetur, quando de ingenuorum fortunis disceptare posse sentitur. Primum tibi contra nefarias libidines et humani generis improbos appetitus, quasi parenti publico, decreta custodia est, ne quis se probrosa commixtione pollueret, dum uicino sanguini reuerentiam non haberet. Grauitas enim publica proximitatis sanctitatem et coniunctionis gratiam, habita  estimatione, discreuit, quia longe aliud debetur proximitati nature quam corporali possumus indulgere licentie. Contra hos eligeris unicus et continens inquisitor, ut dum talia probra persequeris, consequaris preconia castitatis. [b 1Kb] Defunctorum quinetiam sacram quietem equabilia iura tue conscientie commiserunt, ne quis uestita marmoribus sepulcra nudaret, ne quis columnarum decorem irreligiosa temeritate presumeret, ne quis cineres alienos aut longinquitate temporis, aut uoraci flamma consumptos, scelerata perscrutatione detegeret, ne corpus, quod semel reliquerat molestias mundanas, humanas iterum pateretur insidias. Nam etsi cadauera furta non sentiunt, ab omni pietate alienus esse dignoscitur, qui aliquid mortuis abrogasse monstratur.  uide que tibi commissa sunt, castitas uiuentium et securitas mortuorum. Habes quoque per prouincias de perpetuario iure tributorum non minimam quantitatem. [c 1Kb] Canonicarios dirigis, possessores admones, et cum aliis iudicibus non modica iura partiris, caduca bona non sinis esse uacantia. Ita quod usurpatio potuit inuadere, tu fiscum nostrum facis iustis compendiis obtinere. Proximos defunctorum nobis [d 22Kb] legaliter anteponis, quia in hoc casu principis persona post omnes est: sed hinc optamus non acquirere, dummodo sint qui relicta debeant possidere. [e 59Kb] Depositiue quoque pecunie, que longa uetustate competentes dominos amiserunt, inquisitione tua nostris applicantur erariis, ut qui sua cunctos patimur possidere, aliena nobis debeant libenter  offerre. Sine damno siquidem inuenta perdit, qui propria non amittit. Proinde  per indictionem illam comitiue priuatarum te honore decoramus, quam leges prefectis quoque parem esse decreuerunt; est enim et ipsa aulica potestas palatio nostro iure reuerenda, quam tu facies ultra terminos suos crescere, si susceptam continenter egeris dignitatem.



102 IX. FORMULA COMITIuAE PATRIMONII.


Antique consuetudinis ratio persuadet chartis nostris illos imbuere qui longe positi transmissas accipiunt dignitates, ut quos non poteramus presentes instruere, lectio probabilis commoneret. Sed te, quem ad patrimonii nostri curas regalis [Gr., Cui. et Forn., legalis] deflorauit electio, non tam destinatis preceptionibus instruimus, quam usu serenissime collocutionis erudimus. Confabulationes siquidem nostre erunt tibi instrumenta iustitie, quando illud gratum nobis esse perspexeris, quod et diuinis potest conuenire mandatis. Patrimonium siquidem nostrum pro subleuandis priuatorum fortunis tibi credidimus, non premendis. Nam si tranquillitatis nostre uelis considerare rationem, quoddam regie  domus famulis preiudicium humilitatis imponis. Proprias quippe utilitates improbus dominus quoquo modo nititur uindicare; ceterum qui bone fame studere cognoscitur, suo semper iudicio plus grauatur. Insolens libertatis genus est rusticorum, qui adeo sibi putant licere uoluntaria, quoniam ad nostram dicuntur pertinere substantiam. Esto igitur illis cum erecta potestate moderatus. Temperamentum simul damus, cui posse concedimus. Considera, suscepta dignitas quo debeat splendore tractari, per quam supra ceteros iudices familiaritatem principis habere meruisti. Nam sicut sol ortus corporum colores fugata nocte detegit, ita se morum tuorum qualitas, assidue uiso principe, non celabit. Mens tua et oculis nostris patebit et auribus. In uultu et in uoce cognoscimus  seruientium mores. Si facies tranquilla, si uox moderata suggesserit, credimus esse probatissimas causas. Quidquid enim turbulenter dicitur, iustitiam non putamus. Quapropter pensabit loqui tuum dominantis examen, quando nequeunt proprias tegere uoluntates, qui suos possunt proferre sermones. Speculum siquidem cordis hominum uerba sunt, dum illud [Gr., Niu. et Ga., illico] moribus placere creditur, quod ipse sibi ad agendum legisse monstratur. Superbus quinetiam [a 17Kb] uaricatis gressibus patet. Iracundus luminum feruore declaratur. Subdolus terrenum semper amat aspectum. Leues inconstantia prodit oculorum. Auarus obuncis unguibus explanatur. Et ideo ad quas prouecti estis, studete uirtutibus, quia nemo potest principem fallere, qui  etiam rerum naturalium causas in uobis optime probatur inquirere. Quapropter ad comitiuam patrimonii nostri te per indictionem illam  promouemus, ut inauarum iudicem palatia nostra testentur, quem nos iudicauimus esse promouendum. Quid enim magis cupias quam si te linguas nobilium  laudare cognoscas? Alibi forte iudices formidentur iniusti, hic ubi remedium presens petitur, redempta sententia non timetur. Querimonias possessorum sine uenali protractione discinge [Gr. et Cui., distringue. Niu. et Ga., distingue]. Omne siquidem iustum celeritatis commodo transit ad beneficium; et quod debito redditur, tali gratia munus putatur. Possessiones nostre, uel quia sunt immobiles, non egrediantur terminos constitutos, ne conditione contraria quod non potest moueri, malis moribus contingat extendi. Trade etiam militibus tuis quam sectari delegeris animi castitatem. Quomodo ille iustus potest dici, sub quo non prohibeatur excedi? Utere igitur, auctore Deo, concesso tibi feliciter priuilegio dignitatis. Incitet te ad bonorum desiderium,  sepissime quod uideris, quia in his que feceris iudex et testis ero. Nam et si epulas sollicita ordinatione disponas, non solum nostro palatio clarus, sed et gentibus necesse est reddaris eximius. Legati pene ex tota orbis parte uenientes, cum nostris ceperint interesse conuiuiis, admirantur copiose repertum, quod in patria sua norunt esse rarissimum. Stupent etiam abundantiam unius mense tantas seruientium turbas posse satiare, ut iudicent consumpta recrescere, unde tanta probantur exire. Habent nimirum in sua patria quod loquantur, dum parentibus suis dicere gestiunt, que uiderunt. Sic propemodum in toto mundo celeberrimus redditur, qui prouidus nostris apparatibus inuenitur. Adde quod tempora nostre letitie secretaria tua sunt,  cum pectus redditur curis alienum; et tunc tibi tribuitur suggerendi locus, quando cunctis adimitur. Merito, ut qui es iudex tanti apparatus et epularum, [b 1Kb] delinitus [Gr., delicatissimus; Cor., Niu., delicatissimis] cibis tibi animus concedatur.



X. FORMULA QUA PER CODICILLOS uACANTES PROCERES FIANT.

Periclitarentur grauiter boni mores, si aut solis diuitibus, aut corpore ualentibus prestarentur tantummodo dignitates, dum multos inuenias excubias palatii refugere, qui magis possint laudabili conuersatione fulgere. Multis enim facultas sua non sufficit ad triumphum; multis philosophantibus corporis ualetudo subtrahitur; et fit plerumque ut sapientes inremunerati iaceant, si semper homines ad honores  comitatensi obseruatione perueniant. Rarum est uni multa confluere, cum omnibus debeat regnantis pietas subuenire. Quid si ad expensas consulatus pauper nobilis expauescat? quid si sapientia clarus prefecture nequeat sustinere molestias? quid si pondera questure affluens lingua formidet? quid si reliqui  fasces molestiarum tedio uitentur forte, quam meritis? Nonne si a magnis uiris talia fugiantur inuerecundia nostre mansuetudinis, quamdam repulsam suscipiunt dignitates? Quanto iustius bono principi inremuneratum nichil relinquere, quod facit natura laudabile? Sapientia est, que honores meretur, totum aliud extrinsecus uenit. 103 Sola est prudentia, que rebus omnibus preponitur, quando in homine feliciter inuenitur. Sit apud nos et fortunis integerrimus consularis, sint et sine longo labore primates, habeant exercitia premia sua; sed et iste honorabilis locus sit, qui tantum meritis comparatur. Neque enim absurde leges sacratissime censuerunt eos quos bone opinionis fama commendat codicillis uacantibus tales querere summitates. Quos etsi facultas  in tanti honoris apparatu desereret, uirtus conscia non celaret. Animati sunt ad talia, qui de sua uidebantur desperare fortuna. Hoc et ualidissimus ad labores, hoc et imbecillis corpore meretur ad laudes. Nam omnes sub diuersitate predicantur, quos huius nomen honoris amplectitur; et magis nescio quid amplius meriti extorsisse creditur, qui [Gr., Cui., Niu. et Ga., quod] rem laborantium otiosus meruisse sentitur. Atque ideo presentibus codicillis ab illa indictione illud tibi propitia Diuinitate defende, ut considerata ratione presentis temporis, adepti honoris ordine potiaris. Ita tamen, ut illi modis omnibus preferantur, qui sudore maximo nostris aspectibus adfuerunt. Necesse est enim ut unum cedat [Ed., Ac., Niu. et Ga., credat] meritum duobus euictum [Ac.,  euectum]. Alioqui omnes ad quietas possunt currere dignitates, si laborantes minime preferantur otiosis. Consequantur illa, qui possunt; nec nobis desint ista, que credimus. Sic utraque gratia concitati, et illi ad palatia nostra festinare poterunt, et uos optati honoris gaudia comitantur.



XI. FORMULA ILLUSTRATUS uACANTIS.

Constat felicem esse rempublicam que multis ciuibus resplendet ornata. Nam sicut celum stellis redditur clarum, sic relucent urbes lumine dignitatum. Non quia fiat homo alter honoribus, sed quia modestior efficitur, a quo conuersationis ordo melior postulatur. Quis enim opinionem suam uituperabiliter tractare uelit, quam specialiter ad laudes  electam esse cognoscit? Illum siquidem honores glorificant, quem commendat et uita. Nam malo instituto uiuere, nec principi fas est, quando et de illo populus occulte potest dicere, cui mores suos publice nullus ausus est imputare. Cape igitur pro fide ac laboribus tuis comitiue domesticorum illustratum uacantem, ut et tuis ciuibus decoratus appareas, et, quod est dulcissimum mentibus bonis, iugiter propriis utilitatibus occuperis. Quid enim fortunatius quam agrum colere, et in urbe lucere, ubi opus proprium delectat auctorem, nec aliquid fallendo conquiritur, dum suaui horrea labore cumulantur? Quapropter nos dedimus delectabilem honorem, tu conuersationis associa dignitatem  habiturus messem de nostra gratia copiosam, si a te iudicia nostra cognouerimus optime fuisse tractata.



XII. FORMULA COMITIuAE PRIMI ORDINIS.

Magnum quidem multis et inter uices uidetur esse geniatum, publice utilitati probis actionibus occupari. Sed quanto felicius honorem splendidum sumere, et cogitationum molestias non habere? Interdum enim assidui labores etiam ipsas ingratas faciunt dignitates, dum imbecillitas humana cito solet sustinere fastidia; et quod prius ambiisse creditur, postea uitare uelle sentitur. Sed hoc multo prestantius adesse conspectibus regiis, et abesse molestiis; gratiam  habere loci, et uitare contumelias actionis. Dulce est aliquid sic mereri, ut nulla possit anxietate turbari, dum multo gratius redditur, ubi prosperitatis sola gaudia sentiuntur. Hunc igitur honorem tibi respicis otiosa remuneratione prestitum, qui nimium laborantibus antiqua noscitur prouisione collatus, ut rectores prouinciarum anni actione laudatos uix ad tale culmen adducerent, quibus confitebantur plurima se debere. Consiliarii quoque prefectorum conscientia clari, dictatione precipui, qui in illo actu amplissime prefecture sic uidentur exercere facundiam, ut ad utilitates publicas expediendas alteram credas esse questuram. Unde frequenter et nos iudices assumimus, quia eos doctissimos comprobamus. Quid ergo de tali honore sentiatur, agnosce: quando  prefecti [Gr. et Cui., perfecti] uiri pro tot laudabilibus institutis huiusmodi inueniunt premia dignitatis, et merito cum tanta pompa ceditur, que senatorii quoque ordinis splendore censetur. Spectabilitas clara et consistorio nostro dignissima, que inter illustres ingreditur, inter proceres aduocatur: otiosi cinguli honore precincta dignitas, que nullum nouit offendere, nullum cognoscitur ingrauare, et super omnia bona concitare nescit inuidiam. Quocirca prouocati moribus tuis, comitiuam tibi primi ordinis ab illa indictione maiestatis fauore largimur, ut consistorium nostrum sicut togatus [alii, rogatus] ingrederis, ita moribus laudatus exornes, quando uicinus honor est illustribus, dum alter medius non habetur. Delectet te illos imitari, quos proximitate contingis. Tunc  locum amplum et honorabilem facis, si te moderata consideratione tractaueris. Admoneat te certe quod suscepta dignitas primi ordinis appellatione censetur: utique, quia te sequuntur omnes qui spectabilitatis honore decorantur. Sed uide ne quis te precedat opinione, qui sequitur dignitate. Alioqui graue pondus inuidie est, splendere cinguli claritate, et morum lampade non lucere.



XIII. FORMULA MAGISTRI SCRINII ET COMITIuAE PRIMI ORDINIS, QUAE DANDA EST COMICIACO, QUANDO PERMILITAT.

Si honor frequenter defertur otiosis, si interdum aut nobilitas eligitur, aut ad promerendum aliquid persone tantum gratia suffragatur, quo studio remunerandi  sunt qui ad agonis sui premia peruenerunt? Considerandum quali labore seruitum est, et sic de remuneratione cogitandum. Harum quippe rerum mensura de contrario uenit, dum tale obedientibus dari debet donum, quale indeuotis potuit esse periculum. Grandia sunt, que sustinent excubantes personas, contumees ad parendum cogunt, latentes in cubilibus suis prudenti sagacitate uestigant, superbis modestiam equalitatis imponunt. Ita quod a iudicibus breuiter dicitur, ab ipsis efficacia famulante completur. Notum est que pericula sustineant, cum 104 ad causas mittuntur alienas. Si segnius agat, petitor queritur; si districte, pulsatus uociferatur. Sic inter utrumque diuersum rara laus est inuenisse preconium. Dignitatum pace dicamus, facilius est  laudatum iudicem reperire, quam militem iniuncta sine offensione complere. Aliud est enim tantum dicere legitima, aliud ad terminum deduxisse iustitiam. Laudabiliter quidem bonum dicitur; sed multo gloriosius statuta complentur. uerba tantum diriguntur a presulibus, a militibus autem postulatur effectus. Post omnia periculis subduntur, si constricti aliquid uerisimile conquerantur. Frequenter nocuit aliis ipsa quoque integritas actionis. Nam multos, quos in exsecutione contristare nisi sunt, ipsos postea impensos iudices pertulerunt. Offendunt enim frequenter ignari, quibus sunt postea parituri; et dum causis alienis fidem custodiunt, interdum pericula proprie salutis incurrunt. uerum inter hec militem euasisse laudatum, nonne iuste uidetur esse miraculum? Talibus igitur meritis uicissitudo reddenda est,  ut nimio labore torpentes indictis [Gr. et Cui., indultis] compensationibus excitemus. Utere igitur confidenter quidquid ueteranis munifica iura tribuerunt, nulli sordido subiiciendus oneri, qui te purissima conuersatione tractasti. Comitiuam quoque tibi primi ordinis, quam tali militia perfunctis cana deputauit antiquitas, secundum statuta diualia uindicabis. Hec quidem priscorum beneficio consequeris, sed nostri nominis contra inciuiles impetus et conuentionalia detrimenta perenni tuitione uallaris, ut officium quod nostris iussionibus speciali sollicitudine famulatum est, amplius aliquid a militibus ceteris promereri potuisse uideatur. Mulcta quoque tot [id est, decem, Gr. et Cui.] librarum auri percellendum  esse censemus, si quis statuta nostra qualibet crediderit occasione uiolanda. Nec tamen aliquid contra te ualere permittimus, quod dolosa fuerit machinatione tentatum.



XIu. FORMULA DE REFERENDIS IN SENATU.

Optamus quidem curiam senatus amplissimi naturali  fecunditate compleri, sobolemque eius tantum crescere, ut, quod difficillimum auiditatis genus est, parentum uideatur uota satiare. Sed minus amantis est non amplius querere unde tantum numerum possit augere. Agricola diligens preueniendo adiuuat imbrem celestem, et ante rigat plantaria, quam pluuias mereantur optatas. Arborum quinetiam fetus meliorare contendens, diuersi germinis feturas instituit, ut multiplicata dulcedine fructuum, hortis suis conferat uarietatis ornatum. Sic nos uirtutum iucundissimas laudes incinctum Graium desideramus includere, ut germen alienum amplexu gratie colligatum curie moribus inolescat. Sed hec cultura longe dissimilis est. Arboribus enim quod melius putatur inseritur; ad illas peregrina ueniunt, ut de illorum  potius suauitate dulcescant: uobis autem, ut agrestia proficiant, offeruntur. Nam quamuis ignis nocte reluceat, soli tamen presentatus obscurus est. Hinc est quod ad illum ordinem nichil potest eximium deferri, nisi quod per ipsum probatur augeri. Et ideo illum natalium splendore conspicuum, et ingenii calore prudenter accensum, senatus lumen excipiat. Hactenus fuit suis meritis clarus; sed iam erit de uestra perspicuitate prelucidus. Pandite curiam, suscipite candidatum. Iam senatui predestinatus est, cui nos contulimus laticlauiam dignitatem. Benignos esse necesse est publicos patres, quia hoc uocabulum non tantum suo debet germini quantum studio uotoque generali.



Xu. FORMULA uICARII URBIS ROMAE.

 uices agentium mos est sic iudicum uoluntatibus obedire, ut suas non habeant dignitates. Splendent mutuato lumine, nituntur uiribus alienis; et quedam imago in illis uidetur esse ueritatis, qui proprii non habent iura fulgoris. Tu autem uicarius diceris, et tua priuilegia non relinquis, quando propria est iurisdictio que datur a principe. Habes enim cum prefectis aliquam portionem, partes apud te sub pretoriana aduocatione confligunt. [a 1Kb] uice sacra sententiam dicis, et, quod maxime fidei signum est, [b 16Kb] in inscriptionibus uita tibi committitur hominum, quod inter mortales constat esse pretiosum. Additur quod nec salutari te sine chlamyde iura uoluerunt, scilicet, ut sub ueste militari semper uisus, nunquam credereris esse priuatus. Sed hec omnia ad prefecture  gloriam iudicamus esse concessa, ut qui tante sedis uicarium diceret, umbratile nil uideret. Considera qualia de te prestes, qui tanta auctoritate subueheris. Exuendus a crimine non nudetur [alii, uidetur] ab innoxia facultate. Nam quid tibi debere possit, si minimis [Cor., Gam., meritis] suis imputet  quod euasit? Ad similitudinem quippe summorum, carpento ueheris. [a 1Kb] Intra quadragesimum sanctissime Urbis iura custodis. Preneste ludos edis, in uicem consulis in honorem positus, dignitatemque senatoris acquiris, et illa tibi panduntur atria que summatibus probantur esse collata. Hinc est quod in aula libertatis locum patrium tenes; et ibi mereris consessum, ubi est uel intrasse preconium. Ipsi quinetiam senatores, qui precedunt ordine, aliqua uidentur a te necessaria postulare. Habes quod prestes potioribus te; nec immerito inter precipuos censendus es, qui aut iuuare potes, aut ledere consulares. Erige animos sub qualitate modestie. Talis est unaqueque dignitas, qualis administrantium est uoluntas. Nihil abiectum est, quod in repub. geritur,  nisi malis fuerit moribus forte uitiatum. Nam si humilium priuatorum placet equalitas, quanto magis grata est in potestatis culmine custodita, que difficilem modum seruat, dum ad suum uelle festinat? Proinde uicarie tibi dignitatem serenitatis nostre estimatione conferimus, quam sic Rome geras, ut conscientiam tuam tanta ciuitate facias esse dignissimam. Usurus omnibus priuilegiis, que tuos decessores habuisse constiterit, quia sicut a uobis antiquorum instituta deposcimus, ita et dignitati uestre uetera non negamus.



XuI. FORMULA NOTARIORUM.

Non est dubium ornare subiectos principis secretum, dum nullis estimantur necessaria posse committi, nisi qui fuerint fide magna solidati. Publicum  est quidem omne quod agimus: sed multa non sunt ante scienda, nisi cum fuerint, Deo auxiliante, perfecta. Que tanto plus debent occuli, quanto amplius desiderantur agnosci. Regis consilium solos decet scire grauissimos. Imitari debent armaria, que continent monumenta chartarum, ut quando ab ipsis aliqua instructio queritur, tunc loquantur: totum autem dissimulare debent, quasi nesciant scientes. Nam sollicitis inquisitoribus sepe et uultu proditur, quod tacetur. Adsit innocentia, que cuncta commendat, quia in placida mente regia decenter debent uerba deponi. Sed quoniam te probatis moribus institutum, uenatrix bone conuersationis, sollicitudo nostra respexit, ab illa indictione notarium te nostrum esse censemus, ut ordine decurso militie, ad primiceriatus  feliciter peruenias summitatem. Honor qui efficit senatorem, cui patrum aula reseratur, non iniuria; nam qui nostris curis militat assidua lucubratione, iuste uidetur et curiam libertatis intrare. Additur etiam perfuncti laboris aliud munus, ut si quo modo ad illustratum uel uacantem meruerit peruenire, omnibus debeat anteponi, qui codicillariis illustratibus probantur ornari. Unde absolute colligitur primiceriatus meritis datum uti, ut in uno eodemque titulo dispar esset dignitas equaliter acquisita. Animari  debes igitur ad labores, quando tibi tale premium propositum uides, quale se gaudent inuenisse summitates.



XuII. [b 1Kb] FORMULA REFERENDARIORUM.

Quamuis tantum sit clara queque dignitas quantum eam presentie nostre conspectus illuminat , nemo tamen sermones nostros tantum meretur quam qui referendarius esse dignoscitur. Per eum nobis causarum ordines exponuntur, per eum interpellantium uota cognoscimus; et ipsis responsa reddimus, ut negotia compedita [Cor., Gam., expedita] soluamus. Magnum est in hoc agone principali seruire prudentie, et ad subitum sic dolores  alienos asserere, ut conquerentium uideatur uota satiare. Quale est enim in tumultuosis processionibus nostris nulla permixtione confundi, aut minime tantis clamoribus impediri? Necesse habet a turbatis exquirere, quod nobis possit placabiliter intimare et distinctius referre quam potuisset audire. Arduum est trepidantium dicta componere, et uerum dicere: non tantum interpellator formidat negotii sui casum quantum sustinet iste in relatione periculum. Si quid minus dixerit, inimicus asseritur, redemptus clamatur. Negotii dominus timoris patrocinio potest sua uerba conuertere, referenti autem non licet aliquid immutare. Sententie uero nostre tanta memorie cautela tenende sunt, ut nichil minus, nichil additum esse uideatur. Nobis plerumque audientibus nostra  dicturus es; et difficili conditione constrictus, iudicio nostro subiaces, dum alienas causas explanare contendis. Quapropter referendarium te electio nostra constituit: sed tu puritatem conscientie et ueritatem lingue nostris iussionibus adhibeto. Eruditionem uero mirabilem collocutio tibi nostra concedit, que dum per te alios ordinat, qualitatem tue mentis exornat. Sub nobis enim non licet esse imperitos, quando in uicem cotis ingenia splendida reddimus, que causarum assiduitate polimus. Quapropter illa cunctis iussisse nos referte, que aut debuistis, aut potuistis accipere. Nostra sic probatis, si iusta redicitis. Amate quod nos glorificat. Sit uelle uestrum quale uidetis nostrum esse propositum. Ad summum [Iuret. legit ad summam] tales uos esse cupimus, ut  etiam per uos iudices corrigamus. Peculiare de uobis aliquod uectigal exigimus, ut sicut uobiscum familiariter miscemus affatus, ita et nostra opinio specialiter a uobis mereatur affectum.



XuIII. FORMULA PRAEFECTI ANNONAE.

Si ad hanc mensuram censende sunt dignitates, ut tanto quis honorabilis habeatur quanto ciuibus profuisse cognoscitur, is certe debet esse gloriosus, [c 1Kb] qui ad copiam Romani populi probatur electus. Tui siquidem studii est ut sacratissime Urbi preparetur  annona, ubique redundet panis copia, et tam magnus populus tanquam una mensa satietur. Per officinas pistorum cibosque discurris, pensum et munditiam panis exigis; nec uile iudicas esse, unde te possit Roma laudare: merito, quando gloria singularis est, illius ciuitatis affectus. Et ne quod agis aliquid putetur extremum, carpentum prefecti Urbis mixta glorificatione conscendis. Tu illi in spectaculis coniunctissimus inueniris, ut plebs, quam industria tua satiat, in suam reuerentiam te honoratum esse cognoscat. Nam si querela panis, ut assolet, concitetur, tu promissor ubertatis seditiones ciuicas momentanea satisfactione dissoluis, et per te prospicitur ne quid a populis conquerentibus excedatur. Non immerito Pompeius fertur, copie quantitate prouisa,  usque ad rerum peruenisse fastigia, quia merito singularis est amor populi, cum potuit a penuria liberari. Hinc ille gratificationem meruit, plausumque populorum. Hinc unice semper amatus est, et in gratia ciuium, omnium 106 uicit facta [Ac., malorum] maiorum: qui ne aliquando [a 1Kb] in honore diceretur, cum nominis taxatione uocabatur et Magnus. Hoc te exemplum inuitet ad prospera, quando ille honoris tui locum egisse cognoscitur, quem felix Roma mirabatur. Ne quis autem prouocet abiectis te hominibus imperare, dignitati quoque tue pistorum iura famulata sunt, que per diuersas mundi partes possessione latissima tendebantur, ne inopia faciente uilesceret, quod Romane copie laudabili famulatione seruiret. Suarii quoque, Romane copie causa reperti, tuo deputati uidentur examini. Gloriare priuilegiis  acquisitis. Tribunal tuum non est inter minimas dignitates, quando et Romana gratia frueris et prouinciis iussa transmittis. Sed ut actionis ipsius in totum merita perscrutemur, triticeas quidem copias prefectura pretoriana procurat. Sed non minor laus est dispensationem probabilem facere quam frumenta colligere, quando in quauis abundantia querela non tollitur, si panis elegantia nulla seruetur. Sic Ceres frumenta dicitur inuenisse, Pan autem primus consparsas fruges coxisse perhibetur; unde et nomine eius panis est appellatus. Ita et illa predicata est, que reperit; et iste laudatus est, qui decenter edenda humanis usibus applicauit. Atque ideo cognoscentes industriam tuam, que semper est amica sapientie, prefecturam annone per illam indictionem nostra  tibi electione deferimus. Considera nunc quia non licet aliquid furari de populo. Nam quod in ciuitatis damno committitur, silentio non celatur. Nescit plebs tacere, quando interdum et hoc loquitur, quod a nemine perpetratur. In fraudulentos distringe, panis pondera equus examinator intende; sollicitius auro pensetur, unde a Quiritibus uiuitur, quia gratior nobis est letitia fauentis populi Romani quam copia  pretiosissimi metalli. Intuere certe quod loquimur. Quid habes melius quod optes quam illius populi gratiam querere quam nos etiam constat optare?



XIX. FORMULA COMITIS ARCHIATRORUM.

Inter utilissimas artes, quas ad sustentandam humane fragilitatis indigentiam Diuina tribuerunt, nulla prestare uidetur aliquid simile, quam quod potest auxiliaris medicina conferre. Ipsa enim morbo periclitantibus materna gratia semper assistit. Ipsa contra dolores pro nostra imbecillitate confligit; et ibi nos nititur subleuare, ubi nulle diuitie, nulla potest dignitas subuenire. Causarum periti palmares habentur, cum magna negotia defenderint singulorum: sed quanto gloriosius est expellere quod mortem uidebatur  inferre, et salutem periclitanti reddere, de qua coactus fuerat desperare? Ars que in homine plus inuenit quam in se ipse cognoscit. Periclitantia confirmat, quassata corroborat, et futurorum prescia ualetudini non cedit, cum se eger presenti debilitate turbauerit, amplius intelligens quam uidetur, plus credens actioni [Ac., lectioni] quam oculis, ut ab ignorantibus pene presagium putetur quod ratione colligitur. Huic peritie deesse iudicem, nonne humanarum rerum probatur obliuio? Et cum lasciue uoluptates recipiant tribunum, hoc non meretur habere primarium? Habeant itaque presulem, quibus nostram committimus sospitatem. Sciant se huic reddere rationem, qui operandam suscipiunt humanam salutem. Non quod ad casum fecerit, sed quod legerit, ars dicatur: alioqui periculis potius exponimur,  si uagis uoluntatibus subiacemus. Unde si hesitatum fuerit, mox queratur [Ac., queratur]. Obscura nimis est hominum salus, temperies ex contrariis humoribus constans: ubi quidquid horum excreuerit, ad infirmitatem protinus corpus adducit. Hinc est quod sicut aptis cibis ualetudo fessa recreatur, sic uenenum est, quod incompetenter accipitur. Habeantur itaque medici pro incolumitate omnium; et post scholas magistrum uacent, libris delectentur antiquis. Nullus iustius assidue legit quam qui de humana salute tractauerit. Deponite, medendi artifices, [b 1Kb] noxias egrotantium contentiones, ut cum uobis non uultis cedere, inuenta uestra inuicem uideamini dissipare. Habetis quem sine inuidia interrogare possitis. Omnis prudens consilium querit, dum ille magis studiosior  agnoscitur, qui cautior frequenti interrogatione monstratur. In ipsis quippe artis huius initiis quodam sacerdotii genere [c 6Kb] sacramenta uos consecrant. Doctoribus enim uestris promittitis odisse nequitiam, et amare puritatem. Sic uobis liberum non est sponte delinquere, quibus ante momenta scientie animas imponitur obligare. Et ideo diligentius exquirite que curent saucios, corroborent imbecilles. Nam uidero  si quod delictum lapsus excuset. Homicidii crimen est in hominis salute peccare. Sed credimus iam ista sufficere, quando facimus qui uos debeat admonere. Quapropter a presenti tempore [a 1Kb] comitiue archiatrorum honore decorare, ut inter salutis magistros solus habearis eximius, et omnes iudicio tuo cedant, qui se ambitu mutue contentionis excruciant. Esto arbiter artis egregie, eorumque [b 1Kb] discinge [Iuret, putat legendum, discingue] conflictus, quos iudicare solus solebat effectus [Niu. et Ga., affectus]. In ipsis egros curas, si contentiones noxias prudenter abscidis. Magnum munus est, subditos habere prudentes; et inter illos honorabilem fieri, quos reuerentur ceteri. [c 87Kb] uisitatio tua sospitas sit egrotantium, refectio debilium, spes certa fessorum. Requirant rudes, quos uisitant,  egrotantes, si dolor cessauit, si somnus adfuerit. De suo uero languore te egrotus interroget, audiatque a te uerius quod ipse patitur. Habetis et uos certe uerissimos testes, quos interrogare possitis. Perito siquidem archiatro uenarum pulsus enuntiat quid intus natura patiatur. Offeruntur etiam oculis urine, ut facilius sit uocem clamantis non aduertere, quam huiusmodi minime signa sentire. Indulge te quoque palatio nostro: habeto fiduciam ingrediendi, que magnis solet pretiis comparari. Nam licet alii subiecto iure seruiant, tu rerum Domino studio prestantis obserua. Fas est tibi nos fatigare ieiuniis, fas est contra nostrum sentire desiderium, et in locum beneficii dictare quod nos ad gaudia salutis excruciet. Talem tibi denique licentiam 107  nostri esse cognoscis, qualem nos habere non probamur in ceteros.



XX. FORMULA CONSULARITATIS.

Quamuis dignitatem tuam a consulibus descendere nominis ipsius uideantur testimonia declarare, tamen et insignia tanta circumstant, ut nullus possit ambigere te de illius lampadis claritate lucere. Secures enim et fasces, quos illi [Iur. legit illius] dicauit genio antiquitas, tuis uidentur faleris deputata, ut iurisdictio concessa uel tacita possit admonere prouincias. Sed quale tibi debet esse quod curules inclytas probatur ornare? uultus quinetiam regnantium geniata obsequii pompa premittit, ut non solum summi iudicis, sed et dominorum reuerentia cumulatus orneris. O magne temperationis inuentum!  De nomine consulis promitteris clementissimus, et de principum imagine metuendus. In aliquibus  adhuc prouinciis ornatus penula, carpenti etiam subuectione decoraris, ut multis declaretur indiciis per expressas imagines rerum uices te precelse gerere dignitatis. Considera magnum esse quod suscipis, et nulla criminum deiectione uitieris. Nominis tui auctor multa conferendo predicatur. Tu age, ne ullis cupiditatibus accuseris; ut si dare non preuales, certe te moderari uelle festines. Proximus enim habetur donanti, de quo potest dici, abstinens est iugiter alieni. Certe fedissime contrarietatis uitium est, studere furtis, et habere uocabulum largitatis. Erigat ad laudem tuos animos, quod uocaris. Non te profecto meritis imparem facis, si turpissime ambitionis delicta calcaueris. Nam errores noxios uincere, est uitia maculosa superare, et iste reuera editus est de  moribus consulatus. Nec enim superflue prudentissimi ueterum talia rebus nomina imposuerunt: dum continentie magne presulem prouinciis mitterent consularem. Triumpha iura publica, largire iustitiam, et ex fortiori parte imitari preuales, quem nominis proximitate contingis. Pecuniis potest indigere mediocris [Ac., mediocribus]; morum talenta non potest non habere, qui iustus est. Non pauescas largas consulum manus. Habent et boni pauperes diuitias suas. Illud ergo a te queritur, quod in pectore humano nascitur, non quod terre uisceribus continetur. Quanto melius triumphare ex animi thesauro, unde nunquam nascitur penitudo! Quia nec tenuis efficeris cum plura concedis: quinimo tantum locupletior redderis, quantum te bona [alii, bone] conscientie  sparsisse cognoscis. Quapropter opinionis tue laude pellecti, per illam indictionem in illa prouincia consularitatis te precipimus agere dignitatem, ut tibi non sit acceptum, quod legibus probatur inimicum. Illa magis dilige, que equitatis iura commendant. Nomen tuum actionibus proba. Consule fessis, et tunc uere diceris consularis. Sed ut omnia equabili moderatione pensentur, institue pecunias non querere, et agnoscis munera tibi copiosa prouenire. Hanc enim conditionem humanis actibus diuina posuerunt; ut ille magis possit ditescere, qui lucra turpia nescit optare. Ignorantes accipiunt, qui bene agunt, quia necesse est ut dum parumper malorum ambitio contemnitur, superno munere plus donetur.



XXI. FORMULA RECTORIS PROuINCIAE.

 Omnino prouide decreuit antiquitas iudices ad prouinciam mitti, ne possit ad nos ueniendo mediocritas  ingrauari. Quis enim latronum ferret audaciam, si longe positam cognoscerent disciplinam? Absolute poterat uis permissa grassari, si conquerens tardius crederetur audiri. Sed quanto melius in ipsis cunabulis adhuc mollia reprimere, quam indurata crimina uindicare! In compendium mittimus mala, si presentia facimus esse iudicia. Quis enim audeat peccare, cum supra ceruices suas districtionem cognouerit imminere? Et ideo te illi prouincie rectorem per illam indictionem nostra mittit electio, ut reuera corrigere nitaris quos tibi commissos esse cognoscis. Chlamydis tue proculdubio inter alia clauos intende, quos scias non inaniter positos. Hinc fit, ut [Gr. et Cui., nisi, ut] cum publicum agentes purpuram [a 42Kb] cernerent, de uigore semper principis admonerent.  Geniatus indutus, uestis gratiosa, quam filio suo Priapo [Gr. et Cui., Priamo] uenus dicitur texuisse, ut eximie pulchritudinis matrem singulariter ornatus filius testaretur. Respice quantum dederint leges, et ad mensuram te potestatis extende. Tibi fiscalium tributorum [b 1Kb] credita monstratur exactio. Constat esse tue fidei commissum principi renuntiare, quod in prouinciis probatur emergere. Tu etiam senatorem ibidem residentem iuberis audire, tu in prefectorum militem cum ipsius tantum conscientia uindicare. Tuum nomen in subscriptionibus iusserunt honoratis prouincialibus anteferri. Quid de te estimatum sit, datur aduerti, cui tot uidentur nobiles potuisse postponi. Additur, quod a principe [c 2Kb] frater uocaris, ut nobilitate pretiosi nominis a uilitate  criminum tollereris. Cogita 108 tantorum hominum tibi commissas esse fortunas. Fama erunt nostri temporis tui mores. Esto uite [Gr. et Cui., in te] continens, ut possis in alios esse iudex. Prima  equitas est a se presules inchoare, ut debeant criminosi metuere quem nequeunt similem reperire. Nullas enim in se culpas timet reus, quas habere respexerit cognitorem, quando agentem male nisi bonis moribus non estimat displicere. Suos actus nullus damnat in altero, quia natura est humani animi ut nitatur potius uindicare, quod se cognouerit admisisse. O quale est, liberum tribunalibus insidere, non esse obnoxium reo suo! ne incipiat potior fieri quem redemit: timeat districtum, timeat continentem, non audiat blandum. Da ut possit rigidam formidare sententiam. Auari iudices nesciunt quantum delinquunt; nam cum uendunt aliena crimina, sua faciunt esse peccata. Quapropter esto sollicitus, ut bone actionis tue laudes potius audiamus. A nobis  confidenter exigis quod remittis, quia tantum de remuneratione tua cogitamus, quantum te pecunias non quesiisse cognouimus.



XXII. FORMULA COMITIuAE SYRACUSANAE.

Regalis est prouidentie, tales iudicum personas eligere, ut ad comitatum necessitatem non habeant ueniendi, quos in longinquis regionibus contigerit immorari. Nullum enim tale negotium est, quod Siculi itineris tantas pati possit expensas, dum commodius sit causam perdere quam aliquid per talia dispendia conquisiisse. [d 2Kb] Non enim querelas de Sicilia uolumus uenire, sed laudes, quia grauatur apud nos actio presulis, si eam tam longinqui potuerint accusare petitores. Falsus enim dolor esse non creditur,  ubi tanti laboris tedia subeuntur. Et ideo maiore cura tractanda sunt, unde inuidia plus timetur. Proinde per indictionem illam comitiuam tibi Syracusane ciuitatis, propitia Diuinitate, concedimus, ut  omnia sic agere nitaris, quemadmodum nos tibi prestitisse cognoscis. De proximis uota causantium sustinemus: inde autem ultro requirimus, unde ad nos difficile ueniri posse sentimus. Habes que te decorare debeant, si tu tamen ibi conscientia defecatus adueneris. Militum tibi numerus nostris seruit expensis. Redderis inter arma geniatus: processio tua procinctualis ornatus est. Exercitu uteris pacato, nec pericula belli subis, et armorum pompa decoraris. uerum inter hec ciuilem cogita disciplinam. Non permittas milites esse possessoribus insolentes. Annonas suas sub moderatione percipiant; causis non misceantur extraneis. Pro securitate se omnium cognoscat electum, qui se gloriatur habere armatum. Priuilegia dignitatis tue nec uolumus minui,  nec iubemus excedi. Sufficiat tibi tantum gerere, quantum decessores tuos constiterit rationabiliter effecisse.



XXIII. FORMULA COMITIuAE NEAPOLITANAE.

Inter cetera uetustatis inuenta, et ordinatarum rerum obstupenda preconia, hoc cunctis laudibus meretur efferri, quod diuersarum ciuitatum decora facies aptis administrationibus uidetur ornari, ut et conuentus nobilium occursione celebri colligatur, et causarum nodi iuris disceptatione soluantur. Unde nos quoque non minorem gloriam habere cognoscimur, qui facta ueterum annuis solemnitatibus innouamus. Nam quid prodesset inuentum, si non fuisset iugiter custoditum? Exeunt a nobis dignitates relucentes,  quasi a sole radii [ed., a solis radiis], ut in orbis nostri parte resplendeat custodita iustitia. Ideo enim tot emolumentorum commoda serimus, ut securitatem prouincialium colligamus. Messis nostra cunctorum quies est, quam non possumus aliter recordari, 109 nisi ut subiecti non uideantur aliquid irrationabiliter perdidisse. Et ideo ad comitiuam te Neapolitanam per illam indictionem libenter adducimus, ut ciuilia negotia equus trutinator examines, tantumque famam tuam habita maturitate custodias, quantum te illi populo uel in leui culpa facile displicere cognoscas. Urbs ornata multitudine ciuium, abundans marinis terrenisque deliciis, ut dulcissimam uitam te ibidem inuenisse diiudices, si nullis amaritudinibus miscearis. Pretoria tua officia replent,  militum turba custodit. Considis geniatum [Niu. et Ga., gemmatum] tribunal; sed tot testes pateris quot te agmina circumdare cognoscis. Preterea littora usque ad prefinitum locum data iussione custodis. Tue uoluntati parent peregrina commercia.  Prestas ementibus de pretio suo; et gratie tue proficit quod auidus mercator acquirit. Sed inter hec preclara fastigia optimum esse iudicem decet, quando se non potest occulere, qui inter frequentes populos cognoscitur habitare. Factum tuum erit sermo ciuitatis, dum per ora fertur populi quod a iudice contigerit actitari. Habet ultionem suam hominum frequentia, si loquar [alii, loquantur] aduersa; et de iudice iudicium esse creditur, quod multis astipulationibus personatur. Contra, quid melius quam illum populum gratum respicere, cui cognosceris presidere? Quale est perfrui fauore multorum, et illas uoces accipere, quas et clementes dominos delectat audire? Nos tibi proficiendi materiam damus: tuum est sic agere, ut sua beneficia principem delectet  augere.



XXIu. FORMULA HONORATIS POSSESSORIBUS ET CURIALIBUS CIuITATIS NEAPOLITANAE.

Tributa quidem nobis annua deuotione persoluitis: sed nos maiore uicissitudine decoras uobis reddimus dignitates, ut uos ab incursantium prauitate defendant qui nostris iussionibus obsecundant. Erit nostrum gaudium uestra quies: suaue lucrum, si nesciatis incommodum. Degite moribus compositis, ut uiuatis legibus feriatis. Quid opus est quemquam facere, unde penas possit incurrere? Querat iudex in uos causas, et non inueniat. Ratio motus uestros componat, qui rationales uos esse cognoscitis. Improbis iudicem, testem bonis moribus destinamus, ut nemo se cogi sentiat, nisi quem ordo legitime conuersationis  accusat. Atque ideo illi nos comitiuam Neapolitane ciuitatis per illam indictionem dedisse declaramus, ut nostra gubernatione laudatus, alteram mereatur de nostro iudicio dignitatem. Cui uos conuenit prudenter obedire, quia utrumque laudabile est, ut bonus populus iudicem benignum faciat, et mansuetus iudex gratissimum populum equabili ratione componat.



XXu. FORMULA MILITIBUS.

Omnes apparitiones decet habere iudices suos. Nam cui presul adimitur, et militia denegatur [Cor., Gam., apparitores. Cui presul adimitur, et militia denegatur]. Sed nos, quibus cordi est locis suis uniuersos ordines continere, indicamus illi comitiuam Neapolitanam, Deo iuuante, largitos; ut iudicibus  annua successione reparatis, uobis solemnitas non pereat actionis. Quapropter designato uiro prestate competenter obsequium, ut sicut uos non patimur emolumentorum commoda perdere, ita et uos parendi debeatis priscam regulam custodire.





LIBER SEPTIMUS.



110 I. [a 1Kb] FORMULA COMITIuAE PROuINCIAE.


Quamuis omnium dignitatum officia a manu secludantur  armata, et [b 1Kb] ciuilibus uestibus uideantur induti qui districtionem publicam docentur operari,  tua tamen dignitas a terroribus ornatur, que [a 1Kb] gladio bellico, rebus etiam pacatis, accingitur. uide quo iudicio fueris euectus, quando aliis uigorem fascium uideamus esse creditum, tibi autem ab ipsis legibus ferrum constet esse porrectum. Rem cruentam dederunt animo pacato, ut et noxii nimium metuerent, et [b 1Kb] lesi de optata ultione gauderent. Alioqui culparentur priores, si temperata omnia non fecissent. Sed cum te intelligas ad moderamen electum, humanum facile non concupiscas exitium. Reus qui dicitur, et probetur. Scito puniendi remedium datum tibi pro salute multorum. Arma ista iuris sunt, non furoris. Hec ostentatio nimirum est contra noxios instituta, ut plus terror corrigat quam pena consumat. Non enim cogitur ferro succidere robustam,  qui adhuc teneram uerbis curuat audaciam. Ciuilis est pauor iste, non bellicus, quem tu sic facies esse gloriosum, si habere non probetur excessum. Habes etiam et ferrum, nichilominus incruentum. Claudantur nexibus catenarum, quos leuium criminum pulsat inuidia. Cunctator esse debet, qui iudicat de salute. Alia sententia potest corrigi, [c 186Kb] de uita transactum non patitur immutari. Signa tua abactores timeant, fures pauescant, latrones perhorreant. Innocentia tantum leta respiciat, dum sibi auxilia uenisse credit, que legum disciplina transmisit. Nemo redemptionibus tuum uelle deflectat. Gladius contemnitur, ubi aurum suscipitur [Niu., Gam., conditur. Gladius contemnitur, ubi aurum suscipitur]. Tu te inermem reddis, si a uirili animo cupiditate recesseris. Quocirca  per indictionem illam comitiue tibi in illa prouincia tribuimus dignitatem: ut ad titulos tuos pertinentia ciuilitate potius laudabilis exsequaris; nec quidquam presumas facere, nisi quod priuatus possis legibus uindicare. Ipsa est enim recta administratio, que et sine potestate defenditur, ut tunc probetur fuisse iustus, quando ei que mauult obiicere  possit inimicus. Nec tamen spes uestra uelut fastiditate deseritur; nam si bene prouinciarum administrationibus presidetis, honores uos amplissimos sperare leges merito censuerunt. Unde iam uidetur pene debitum, quod uobis a tanta auctoritate ultro noscitur fuisse promissum [Gr. et Cui., Cor., Niu. et Gam., prouisum].



II. FORMULA PRAESIDATUS.

Prudenter omnimodis inspexit antiquitas prouinciarum dignitates annua successione reparari, ut nec diutina potestate unus insolesceret, et multorum prouectus gaudia reperirent. Sufficit enim unicuique discessisse laudatum, quia dum tempus potestatis prolixum queritur, culparum opprobria non uitantur.  Illa enim uel in breuitate declinare mirabile est, dum frequenter et his subripiunt, qui a fascibus sub uelocitate discedunt. Annus uniuersus et ad declaranda conscientie bona sufficit, et facilius se ab errore custodit. Sit in uestro proposito administrationem unius anni suscipere, nostrum est merentibus tempus augere, quia non facile remouere cupimus quos iustos esse sentimus. Idcirco, conuersationis tue moribus inuitati, per illam indictionem presidatum tibi in illa prouincia, propitia Diuinitate, concedimus, ut sic debeas agere quemadmodum nobis possessor gratias cum tributis uideatur exsoluere. Decessorum bona exempla sequere; a uitiosorum te imitatione disiunge; non putetur omnis [d 48Kb] consuetudo probabilis.  Cautum debet reddere non sequacem error alienus. Prodit stultitie culpam, qui sequitur accusatum. Sed illud melius eligitur, unde presidentis opinio sub administratione laudatur. Respice quantis sit prouincia plena nobilibus. Habes qui et bene loqui de te debeant, et derogare presumant, quia nulla potestas est, que qualitatem fame sue de ore hominum possit  auferre. Contraque, fructus est, opinione predicabili per confines ire prouincias; et ibi inuenire uerissimam laudem, ubi non imperas potestate. Additur, quod irremuneratum non relinquimus, si te egisse probabiliter audiamus. Horre uitium, et principis mereris affectum. uoluntatem regiam in legibus habes: illis obtempera, et nostra cognosceris implere mandata.



III. FORMULA COMITIuAE GOTHORUM PER SINGULAS PROuINCIAS.

Cum, Deo iuuante, sciamus Gothos uobiscum habitare permixtos, ne qua inter consortes, ut assolet, indisciplinatio nasceretur, necessarium duximus illum sublimem uirum, bonis nobis moribus hactenus comprobatum, ad uos comitem destinare qui secundum  edicta nostra inter duos Gothos litem debet amputare: si quod etiam inter Gothum et Romanum natum fuerit fortasse negotium, adhibito sibi [a 12Kb] prudente Romano, certamen possit equabili ratione discingere. Inter duos autem Romanos Romani audiant, quos per prouincias dirigimus, cognitores, ut unicuique sua iura seruentur, et sub diuersitate iudicum una iustitia complectatur uniuersos. Sic pace communi utreque nationes, Diuinitate propitia, dulci otio perfruantur. Scitote autem unam nobis in omnibus equabiliter esse caritatem; sed ille se animo nostro amplius commendare poterit, qui leges moderata uoluntate dilexerit. Non amamus aliquid inciuile; seelestam superbiam cum suis detestamur auctoribus. uiolentos nostra pietas exsecratur. In causa  possint iura, non brachia. Nam cur eligant querere uiolenta, qui presentia probantur habere iudicia? Ideo enim emolumenta iudicibus damus, ideo tot officia diuersis largitatibus continemus, ut inter uos non sinamus crescere quod possit ad odium pertinere. Unum uos amplectatur uiuendi uotum, quibus unum esse constat imperium. Audiat uterque populus quod amamus. Romani uobis sicut sunt possessionibus uicini, ita sint et caritate coniuncti. uos autem, Romani, magno studio Gothos diligere debetis, qui et in pace numerosos uobis populos faciunt, et uniuersam rempublicam per bella defendunt. Itaque destinato a nobis iudici uos conuenit obedire; ut quidquid pro conseruandis legibus censuerit, modis omnibus impleatis; quatenus et nostro  imperio, et uestre utilitati satisfecisse uideamini.



Iu. FORMULA DUCATUS RHAETIARUM

Quamuis spectabilitatis honor unus esse uideatur, nec in his aliquid aliud nisi tempus soleat anteferri, tamen rerum qualitate perpensa multum his creditum  uidetur quibus confinales populi deputantur, quia non est tale pacatis regionibus 112 ius dicere, quale suspectis gentibus assidere, ubi non tantum uitia quantum bella suspecta sunt; nec solum uox preconis insonat, sed tubarum crepitus frequenter insultat. Rhetie namque munimina sunt Italie, et claustra prouincie. Que non immerito sic appellata esse iudicamus, quando contra feras et agrestissimas gentes, uelut quedam plagarum obstacula, disponuntur. Ibi enim impetus gentilis excipitur, et transmissis iaculis sauciatur furibunda presumptio. Sic gentilis impetus uestra uenatio est, et ludo geritis quod uos [Iuret. legit nos] assidue feliciter egisse sentitis. Ideoque ualidum te ingenio ac uiribus audientes, per illam indictionem ducatum tibi credimus Rhetiarum,  ut milites et in pace regas, et cum eis fines nostros solemni alacritate circumeas: quia non paruam rem tibi respicis fuisse commissam, quando tranquillitas regni nostri tua creditur sollicitudine custodiri. Ita tamen, ut milites tibi commissi uiuant cum prouincialibus iure ciuili; nec insolescat animus, qui se sentit armatum, quia clypeus ille exercitus nostri quietem debet prestare Romanis. Quos ideo constat appositos, ut intus uita felicior secura libertate carpatur. Quapropter nostro responde iudicio, fide nobis et industria placiturus, ut nec gentiles sine discussione suscipias, nec nostros ad gentes [Gr., Cui. et Forn., agentes] sub incuriositate transmittas. Ad necessitatem siquidem rarius uenitur armorum, ubi suscepta surreptio custodiri posse sentitur. Priuilegia uero  dignitatis tue nostris tibi iussionibus uindicabis.



u. [b 1Kb] FORMULA CURAE PALATII.

Aula nostra sicut cognoscitur peritis dispositionibus instituta, ita doctorum in ea diligens debet esse cautela: quando pulchritudo illa mirabilis, si subinde non reficitur, senectute obrepente uitiatur. Hec nostra sunt oblectamenta, potentie imperii decora facies, testimonium preconiale regnorum: hec legatis sub admiratione monstrantur; et prima fronte talis dominus esse creditur, quale eius habitaculum comprobatur. Et ideo magna uoluptas [Gr. et Cui., uoluntas] est prudentissime mentis, pulcherrima iugiter habitatione gaudere, et inter publicas curas animum fessum reficere dulcedine fabricarum. Quas primum Cyclopes dicuntur ad antrorum modum amplissimas in  Sicilia condidisse, postquam in cauernis montium Polyphemus ab Ulysse singularis oculi lugendam pertulerat orbitatem. Inde ad Italiam fabricandi peritia legitur fuisse translata, ut quod tantis ac talibus institutoribus inuentum est, emulatrix posteritas in  suum commodum custodiret. Hinc est quod sublimitatem [Iuret. legit spectabilitatem] tuam ab illa indictione curam palatii nostri suscipere debere censemus, ut et antiqua in nitorem pristinum contineas, et noua simili antiquitate producas. Quia sicut decorum corpus uno conuenit colore uestiri, ita nitor palatii similis debet per uniuersa [a 8Kb] membra diffundi. Ad que sic poteris idoneus inueniri, si frequenter geometram legas Euclidem; si schemata eius, mirabili uarietate descripta, in tue mentis contemplatione condideris; ut in hora commonito famuletur tibi copiosa notitia. Archimedes quoque subtilissimus exquisitor cum Metrobio tibi semper assistant, ut ad noua reddaris paratissimus. Non enim tibi minima cura delegatur quando animum nostrum fabricandi studio cupidissimum artis tue ministerio probaris explere. Nam sicubi aut ciuitatem  reficimus, aut castellorum uolumus fundare nouitatem, uel si construendi nobis pretorii amenitas blandiatur, [b 1Kb] te ordinante, ad oculos perducitur quod nobis cogitantibus inuenitur. Decorum magisterium, propositum omnino gloriosum, in tam longas etates mittere, unde te debeat posteritas admirata laudare. Quidquid enim aut instructor parietum, aut sculptor marmorum, aut eris fusor, aut camerarum rotator, aut gypsoplastes, aut [c 1Kb] musiuarius ignorat, te prudenter interrogat; et tam magnus ille fabrilis exercitus ad tuum recurrit iudicium, ne possit aliquid habere confusum. uide ergo quanta debet nosse, qui possit tantos instruere. Recipis certe bone dispensationis tue uberrimum fructum, cum tu de illorum  labore laudaris, si ab eis diligenter facta monstraueris. Quapropter quidquid ad te pertinet, ita decenter, ita firmiter uolumus explicari, ut ab opere ueterum sola distet nouitas fabricarum. Sed hec possibilia facis, si dona nostra nulla cupiditate suppresseris. Efficaciter enim imperat artifici, qui eum competenti non patitur commoditate fraudari. Manus larga artium nutrit ingenia, quando qui de uictu non cogitat, perficere iussa festinat. Illud quoque considera, qua gratificatione tracteris, ut [d 1Kb] aurea uirga decoratus, inter obsequia numerosa, ante pedes regios primus  uidearis incedere, uel ut ipso testimonio uicinitatis nostre agnoscamus tibi palatia commisisse.



uI. [e 13Kb] FORMULA COMITIuAE FORMARUM URBIS.

Quamuis Romulee fabrice collate sibi uix possint precipue reperiri , tamen interesse arbitramur quod utilitas necessaria gratificat, et quod pulchritudinis tantum causa commendat. Traiani forum uel sub assiduitate uidere miraculum est. Capitolia celsa conscendere, hoc est humana ingenia superata uidisse. Sed nunquid per ea uiuitur, aut corporis salus aliqua inde delectatione recreatur? [f 1Kb] In formis autem Romanis utrumque precipuum est, ut fabrica sit mirabilis, et  aquarum salubritas singularis. Quod enim illuc flumina, quasi constructis [Cor., Ga., obstrictis] montibus perducuntur, naturales credas alueos soliditates saxorum, quando tantus impetus fluminis tot seculis firmiter potuit sustineri. Cauati montes plerumque subruunt, meatus torrentium dissipantur; et opus illud ueterum non destruitur, si industria suffragante seruetur. Respiciamus certe aquarum copia quantum Romanis menibus prestat ornatum. Nam thermarum illa pulchritudo quid esset, si dulcissima quedam equora non haberet? Currit aqua uirgo sub delectatione purissima; que ideo sic appellata creditur, quod nullis sordibus polluatur. Nam cum alie pluuiarum nimietate terrena commixtione uiolentur, hec erem perpetuo serenum purissime labens unda mentitur.  Quis possit talia sermonibus idoneis explicare? Claudiam per tantam fastigii molem sic ad Auentini caput esse perductam, ut cum ibi ex alto lapsa ceciderit, cacumen illud excelsum quasi imam uallem irrigare uideatur. Aegyptius Nilus certis temporibus crescens per campos iacentes superducto diluuic ere sereno turbulentus exestuat; sed quanto pulchrius est, Claudiam Romanam per tot siccas montium summitates lauacris ac domibus liquores purissimos fistularum uberibus emisisse; et ita equaliter fluere, ut nunquam se possit desiderata subducere? Ille  enim dum recedit, limus est; dum uenit insperate, diluuium. Quis ergo famosum Nilum Urbis nostre fluminibus non estimet esse superatum? Quando ille incolas suos aut ueniendo terret, aut recedendo destituit. uerum hec non superflua commemoratione narrauimus, ut possis aduertere qualis a te diligentia perquiratur, cui pulchritudo tanta committitur. Qua de re per indictionem illam comitiuam tibi formarum sub magna deliberatione credidimus, ut summo studio nitaris efficere quod tantis ac talibus rebus uideris expedire. In primis noxias [a 1Kb] arbores, que inferunt fabricarum ruinas, dum sunt quidam menium importabiles arietes, censemus radicitus amputari, quia nulla lesio remouetur, cuius origo non tollitur. Si quid autem conficiente senio fuerit demolitum,  peruigili celeritate [ed., Niu. et Ga., claritate] reparetur, ne crescente defectu augeatur nobis causa dispendii. Ductus aque fortuna tua est, dum incolumis eris, si illa solidaueris; tantumque apud nos proficis, quantum te illi studuisse [Cor., Niu. et Ga., studiose] probaueris. Agat ergo peritia fidesque tua, ut et constructio fabrice illibata permaneat, et aque distributio nulla se custodum uenalitate subducat.



uII. FORMULA PRAEFECTI uIGILUM URBIS ROMAE.

Quamuis nomen tuum [b 1Kb] ad ciuitatis te uigilias debeat excitare, ut possis implere quod diceris; tamen prouidentie nostre solita cautela non deserit, nisi eos quos ad agendum deligimus, ad parendum quoque suauiter inuitemus. Quid est tibi pulchrius quam in  illa Urbe operam nauanter impendere, diligentie tue ubi tales testes uidentur assistere? Cautela quidem tua, mox ut adhibita fuerit, per patriciorum et consulum ora discurrit: uix te contigit aliquid sollicite facere, et audis proceres cum admiratione laudare. Mediocrem dignitatem regis, et in summa opinione uersaris. Custos Romane ciuitatis diceris, quando eam ab intestino hoste defendis. Quapropter circa fures sollicitus esto; quos etsi tibi leges punire minime precipiunt, tamen eos indagandi licentiam contulerunt; credo ut quamuis essent raptores detestabiles, tamen, quia dicebantur Romani, maiori eos subderent dignitati. Utere igitur per indictionem illam prefecture uigilum dignitate. Horror tibi penarum ademptus est, non potestas; nam lex a quo uoluit malos capi,  ipsum censuit plus timeri. Eris securitas soporantium, munimen domorum, tutela claustrorum, discussor obscurus, arbiter silentiosus, cui fallere insidiantes fas est, et decipere gloria. Actus tuus uenatio nocturna est, que miro modo si non cernitur, tunc timetur [Alii, tenetur]. Furta magis in furibus facis, dum illos circumuenire niteris quos omnibus illudere posse cognoscis. Prestigii genus est quod agitis, ut latronum  uersutias irretire possitis. Facilius enim estimamus sphingis enigmata comprehendi potuisse, quam raptoris fugacem presentiam reperire. Ille circumspectus ad omnia, instabilis ad uentura, trepidus ad insidias, quemadmodum potest capi, qui more uenti nullo loco cernitur contineri? uigila impiger cum nocturnis auibus: nox tibi pandat aspectus; et sicut ille reperiunt in obscuris cibum, ita tu possis inuenire preconium. Esto nunc ad iniuncta sollicitus. uenalitas tibi non adimat quod concedit industria. Nam licet hec sub profunda caligine uideantur geri, nullus tamen actus est qui possit abscondi. Priuilegia quoque tua uel officii deputati, ex nostra tibi auctoritate rationabiliter uendicabis, quia necesse est in tam magna ciuitate per diuersos iudices agi quod ab  uno non potest explicari.



114 uIII. FORMULA PRAEFECTI uIGILUM URBIS RAuENNATIS.

Quamuis dignitate magni nominis prima fronte decoreris , tamen hinc intelligitur quid sentire maiorum potuisset auctoritas, quando prefectos uigilibus appellare uoluere, qui pro generali quiete discurrunt. Tibi enim commissa est fortunarum securitas, ciuitatis ornatus, utilitas omnium; scilicet ut circa domesticos grassatores bellum pacatum gereres, si quem ciuium ledendum esse sentires. Custodi fortunas omnium. Securus somnus te uigilante carpitur, et molestia nulla  sentitur. In pace positus sumis de nocturno fure uictorias. Tuis laureis mane ciuitas defensa letatur; que dum captos respicit, tunc se occulto hoste carnisse cognoscit. Quotidie triumphas, si bene uigilas. Et cum rara sit gloria bellici certaminis, tibi iugiter latronibus famulatur inuentis. O ducatum nimia ciuium affectione susceptum! Assumes predones inquirere quos per se dominus non ualet inuenire; et duplici ratione beneficus aut futura furta prohibes, aut commissa concludis. Nonne ista quedam est ineffabilis gratia ciuitatis, unum in se suscipere, quod uidet omnibus expedire? Merito tibi gloriosum nomen prefecti prudens antiquitas deputauit, quia istud facere non poterat, nisi qui ciues a suis commodis plus amabat. Officium quoque tuum non paruo constat  munere subleuatum: quando et ipsis momenti iura dilatata sunt, qui pro securitate ciuium militare noscuntur [c 1Kb] . Que cum ita sint, prefecturam tibi uigilum per illam indictionem, delectati tua opinione, concedimus; ita ut et curam huius dignitatis et priuilegia tibi competentia modis omnibus exsequaris. Sed quamuis nomen odiosissimum furum generalis persequatur assensus, tamen quia de effusione humani sanguinis  agitur, nil subitum aut indeliberatum iubemus assumi. Modestiam sequere, qui damnas audaciam; continentiam dilige, qui furta condemnas. Ad gesta perducti audiantur aliquid pro salute dicturi, quoniam quidquid non discutitur, iustitia non putatur. Conuictis uero atque confessis, que sunt decreta seruentur; quando crudele nil efficit, qui sequitur leges.



IX. FORMULA COMITIuAE PORTUS URBIS ROMAE.

Deliciosa magis quam laboriosa militia est, in portu Romano comitiue gerere dignitatem. Illic enim copiosus nauium prospectatur aduentus. Illic ueligerum mare peregrinos populos cum diuersarum prouinciarum merce transmittit, et inter tot spectacula dulcium rerum commodum tuum est, uenientes euasisse  periculum. His primum faucibus Romane delicie sentiuntur, et undis Tiberinis quasi per alueum uadunt, que ad commercia ciuitatis ascendunt. Bene inuenta dignitas, que copias uidetur ornare Romanas. Nam quid elegantius potest agi quam unde probatur populus ille satiari? O inuenta maiorum! O exquisita prudentum! ut quia longius a littore Roma uidebatur posita, inde magis esse inciperet, ubi decorum ingressum nauium possideret. Duo quippe Tiberini aluei meatus ornatissimas ciuitates [a 1Kb] , tanquam duo lumina susceperunt, ne uacaret a gratia quod tante urbi ministrabat expensas. Eximia ergo res tibi committitur, si moderate peragatur. Tu copiam facis, dum ingredientes iuste tractaueris. Auara manus portum claudit; et cum digitos attrahit, nauium simul  uela concludit. Merito enim illa mercatores cuncti refugiunt, que sibi dispendiosa esse cognoscunt. Quapropter aduersus ibi uentus est, immoderata presumptio. Nam placidum mare damnat, qui undas cupiditatis exaggerat. Unusquisque pro solemnitate commonitus offerat uoluntarium munus. Xenia sunt enim ista, non debita. A paucis accipit qui nimium querit; et sibi ipsi mittit [Gr. et Cui., ipse uult mitti] uite munera, qui moderatur oblata. Sit tibi ergo cura precipua non solum te abstinere, uerum etiam cohibere presumentium manus; quia non est leue in illa ubertate delinquere, quam decet cunctos indesinenter optare. Quocirca per indictionem illam comitiue portus te honore decoramus; ut sicut dignitas dulces delicias administrat, ita et tu honori opinionem laudabilem  derelinquas.



X. FORMULA TRIBUNI uOLUPTATUM.

Quamuis [b 1Kb] artes ludicre [Alii, lubrice] honestis moribus sint remote, et histrionum uita uaga uideatur  efferri posse licentia, tamen moderatrix prouidit antiquitas ut in totum non effluerent, cum et ipse iudicem sustinerent. Administranda est enim sub quadam disciplina exhibitio uoluptatum. Teneat scenicos si non uerus, uel umbratilis ordo iudicii. Temperentur et hec legum qualitate negotia, quasi honestas imperet inhonestis; et quibusdam regulis uiuant, qui uiam recte conuersationis ignorant. Student enim illi non tantum iucunditati sue, quantum aliene letitie; et conditione peruersa cum dominatum suis corporibus tradunt, seruire potius animas compulerunt. Dignum fuit ergo moderatorem suscipere, qui se nesciunt iuridica conuersatione [Gr., Cui., Niu., Ga., moderatione] tractare. Locus quippe tuus his gregibus hominum ueluti quidam tutor est positus.  Nam sicut illi etates teneras adhibita cautela custodiunt, sic a te uoluptates feruide impensa maturitate frenande sunt. Age bonis institutis quod nimia prudentia constat inuenisse maiores. Leue desiderium, etsi uerecundia non cohibet, districtio pronuntiata modificet. Agantur spectacula suis consuetudinibus ordinata, quia nec illi possunt inuenire gratiam, nisi imitati fuerint aliquam disciplinam. Quapropter [c 1Kb] 115 tribunum te uoluptatum per illam indictionem nostra facit electio, ut omnia sic agas, quemadmodum tibi uota ciuitatis adiungas: ne quod ad letitiam constat inuentum, tuis temporibus ad culpas uideatur fuisse transmissum. Cum fama diminutis salua tua opinione uersare. Castitatem dilige, cui subiacent prostitute; ut magna laude dicatur:  uirtutibus studuit, qui uoluptatibus miscebatur. Optamus enim ut per ludicram administrationem ad seriam peruenias dignitatem.



XI. FORMULA DEFENSORIS CUIUSLIBET CIuITATIS.

Si ad cuiuslibet negotium peragendum talis eligitur, qui consilio et grauitate laudetur, quanto prestantior esse debet, qui suscipit negotia ciuitatis? Nam si periculum est unum decipere, quod erit imparem tantorum iudicio exstitisse? Causa enim multorum bene acta nobilitat, quando totum bono proposito agere creditur, qui generalibus desideriis adesse sentitur. Defensorem te itaque illius ciuitatis per indictionem illam ciuium tuorum supplicatione permota, nostra concedit auctoritas, ut nil uenale, nil improbum facere uelis, qui tali nomine nuncuparis. Commercia  ciuibus secundum temporum qualitatem equabili moderatione dispone. Definita serua que iusseris, quia non est labor uendendi summas includere, nisi statuta pretia castissime custodire. Imples enim  reuera boni defensoris officium, si ciues tuos nec legibus patiaris opprimi, nec caritate consumi.



XII. FORMULA CURATORIS CIuITATIS.

Quamuis per se honorabilis habeatur, qui uel minimam sollicitudinem ciuitati proprie uidetur impendere, et inter suos magna reuerentia perfruatur, qui ciues se amare professus est, tamen indubitatus honor est, qui nostra electione confertur, quia preditus bonis institutis creditur, cui aliquid principis auctoritate delegatur. Et ideo ab indictione illa illius ciuitatis curam ad te uolumus pertinere, ut laudabiles ordines curie sapienter gubernes; moderata pretia ab ipsis quorum interest facias custodiri. Non sit merces in potestate sola uendentium, equabilitas grata custodiatur in omnibus. Opulentissima siquidem  et hinc gratia ciuium colligitur, si pretia sub moderatione seruentur; ut uere curatoris impleas officium, cum tibi sollicitudo fuerit de utilitate cunctorum. [a 1Kb] Consuetudines autem tibi ex nostra auctoritate defende, quas in eodem loco tuos constat habuisse maiores.



XIII. FORMULA COMITIuAE ROMANAE.

Si clausis domibus ac munitis insidiari solet nequissimum uotum, quanto magis in Romana ciuitate uidetur illici, qui in plateis pretiosum reperit quod possit auferri? Nam quidam populus copiosissimus statuarum, greges etiam abundantissimi equorum, tali sunt cautela seruandi, quali et cura uidentur affixi: ubi, si esset humanis rebus ulla consideratio, Romanam pulchritudinem non uigilie, sed sola deberet reuerentia  custodire. Quid dicamus marmora metallis et arte pretiosa; que si uacet eripere, rara manus est que possit a talibus abstinere? Ibi sunt exposita, que facere potuerunt diuitie generales et labor mundi. Quem inter ista deceat esse negligentem? Quis in causa tali patitur esse uenalis, quando grauissimum damnum potest fieri in pulchritudine singulari? Quare per indictionem illam comitiue Romane cum priuilegiis et iustis commodis suis tibi concedimus dignitatem; ut fideli studio magnoque nisu queras improbas manus, et insidiantes aut priuatorum fortunis aut menibus, ad tuum facias uenire iudicium; et, rei ueritate discussa, congruam subeant de legibus ultionem. Quia iuste tales persequitur publicus dolor, qui decorem ueterum fedant detruncatione membrorum,  faciuntque illa in monumentis publicis, que debent pati. Officium tuum et milites consuetos noctibus potius inuigilare compelle; in die autem ciuitas seipsa custodit. uigilans enim studio non indiget alieno. Furta quidem persuadent: sed tunc presumptus facile capitur, cum custos minime superuenire sentitur. Statue nec in toto mute sunt: quando a furibus percusse, custodes uidentur tinnitibus admonere. Proinde diligentiam tuam deuotione laudabili sentiamus, ut cui nunc laboriosos fasces iniungimus, securos honores postea conferamus.



XIu. FORMULA COMITIuAE RAuENNATIS.


Si estimanda est dignitas ex labore, si laudabilis sollicitudo actuum publicorum parit gratiam liberaliter seruienti, summa gratificatione locus tuus habendus est, qui suis necessitatibus probatur adimere nostris ordinationibus tarditatem. Quis enim nesciat quantam copiam nauium leuiter procures admonitus? A dignitatibus 116 palatii nostri uix in euectionibus scribitur, et iam a te summa celeritate completur. Nam inter dimissorum festinationes anxias uix sufficit alter aduertere quod te uiuaciter contingit implere. Negotiatorum operas consuetas nec nimias exigas nec uenalitate derelinquas. Sit modus qui non potest grauare laborantes, ut cum res querelosas sine querimoniis egeris, maiora de nostro examine merearis.  Proinde comitiuam Rauennatem per illam indictionem tibi serenitas nostra concedit, ut dignitatis tue priuilegia subeas et labores. Officium tuum equitatis consideratione moderare. Semper enim et prestandi et ledendi causas inuenit, qui publicis actionibus adhibetur. Sed quantum administratio tua inter mediocres agitur, tanta debet equalitate trutinari, quia illum potius expedit tenere mensuram, qui defectam noscitur gubernare substantiam. Idonei damna uix sentiunt, tenues autem leui dispendio uulnerantur, quando uel mediocri iniuria totum uidetur amittere, qui exiguum cognoscitur possidere.



Xu. FORMULA AD PRAEFECTUM URBIS DE ARCHITECTO PUBLICORUM.

Romane fabrice decus conuenit peritum habere  custodem, ut illa mirabilis silua menium diligentia subueniente seruetur, et moderna facies operis affabris [Iur., forte, affabri] dispositionibus construatur. Hoc enim studio largitas nostra concedit, ut et facta ueterum exclusis defectibus innouemus, et noua uetustatis gloria uestiamus. Proinde illum illustris magnitudo tua Romanis arcibus ab illa indictione datum architectum esse cognoscat. Et quia iustis commodis studia constat artium nutrienda, ad eum uolumus pertinere quidquid decessores eius constat rationabiliter consecutos. uidebit profecto meliora quam legit, pulchriora quam cogitare potuit, statuas illas auctorum suorum, scilicet, adhuc signa retinentes, ut quandiu laudabilium personarum opinio superesset, tandiu et similitudinem uiue substantie imago  corporis custodiret: conspiciet expressas in ere uenas, nisu quosdam musculos tumentes, neruos quasi gradu tensos, et sic hominem fusum in diuersas similitudines, ut credas potius esse generatum. Has primum Thusci in Italia inuenisse referuntur, quas amplexa posteritas pene parem populum Urbi dedit quam natura procreauit. Mirabitur formis equinis signa etiam inesse feruoris. Crispatis enim naribus, ac rotundis constrictis membris, auribus remulsis, credet forsitan cursus appetere, cum se metalla nouerit non mouere. Quid dicamus columnarum iunceam proceritatem?  Moles illas sublimissimas fabricarum, quasi quibusdam erectis hastilibus contineri, et substantie qualitate concauis canalibus excauatas, ut magis ipsas estimes fuisse transfusas, ceris iudices factum, quod metallis durissimis uideas expolitum, marmorum iuncturas uenas dicas esse genitales; ubi dum falluntur oculi, laus probatur creuisse miraculis. Ferunt prisci seculi narratores fabricarum [a 1Kb] septem tantum terris attributa miracula: Ephesi Diane templum; regis Mausoli pulcherrimum monumentum, a quo et mausolea dicta sunt; Rhodi solis eneum signum, quod colossus uocatur; Iouis Olympici simulacrum, quod Phidias primus artificum summa elegantia ebore auroque formauit; Cyri Medorum regis domus, quam Memnon arte prodiga illigatis auro lapidibus  fabricauit; Babylonie muri, quos Semiramis regina latere cocto, sulphure ferroque construxit; pyramides in Aegypto, quarum in suo statu se umbra consumens, ultra constructionis spatia nulla parte respicitur. Sed quis illa ulterius precipua putabit, cum in una Urbe tot stupenda conspexerit? Habuerunt honorem, quia precesserunt tempore, et in rudi seculo quidquid emersisset nouum, per ora hominum iure ferebatur eximium. Nunc autem potest esse ueridicum, si uniuersa Roma dicatur esse miraculum. Quapropter talia uirum peritissimum suscipere decet, ne inter illa nimis ingeniosa priscorum ipse uideatur esse metallicus; et intelligere non possit, que in illis artifex antiquitas, ut sentirentur, effecit. Et ideo det operam libris antiquorum, instructionibus uacet, ne  quid ab illis sciat minus in quorum locum cognoscitur subrogatus.



XuI. FORMULA COMITIuAE INSULAE CURRITANAE ET CELSINAE.

Constat plerumque bene posse agi, ubi non defuerit persona monitoris. Omnia enim sine priore confusa sunt; et dum unusquisque secundum uoluntatem suam cogitat uiuere, regulam cognoscitur omittere discipline. Itaque antique consuetudinis morem secuti, Curritane et Celsine insulis te iudicem per illam indictionem nostra cedit auctoritas. Iustum est enim ut qui a reliquorum hominum sunt conuersatione diuisi, ad habitationes eorum uadat qui eos probabili ratione componat, ne quedam sit necessitas iniustitie communes actus longe positos  ignorasse. Habetis igitur, supradicti, qui inter uos emergentes causas et audire debeat, et finire. Et si quid etiam fuerit a nostra pietate decretum, eodem commonente, peragite; quia erroribus locus tollitur, quando uobis cui debeatis obedire declaratur. Quem credimus ita bonis actibus studere, ut augmenta nostre gratie possit accipere. Necesse est enim ut a nobis remunerationem sumat, si uobis que sunt profutura disponat.



XuII. FORMULA DE PRAEPOSITO CALCIS.

Gloriosum opus est seruienti unde Romana ciuitas probatur ornari, dum tantum quis apud nos proficit  quantum prodesse Urbi proprio labore constiterit. Dubium non est coctilem calcem, que est niuibus concolor, spongiis leuior, instrumentum esse maximum fabricarum. Hec quantum ignis adustione soluitur, tantum exinde parietum firmitas roboratur: petra solubilis, saxea mollities, arenarius lapis, qui tunc potius accenditur, quando aquis copiosissimis irrigatur; sine quo nec saxa fixa sunt, nec arenarum minuta solidantur. Et ideo maius studium meretur accipere, quod primum locum in Romanis 117 menibus noscitur obtinere. Quocirca industriam tuam, multorum sermone celebratam, ad coctionem distributionemque calcis ab indictione illa nostra preponit auctoritas, ut tam publicis quam priuatis fabricis abunde procurata sufficiat; et ad edificandum cunctorum  animi concitentur, dum uiderint paratum esse quod queritur. Priuilegia uero loci tui nostris iussionibus rationabiliter uindicabis, ut maiora mereri possis, si bene tibi delegata compleueris.



XuIII. FORMULA DE ARMORUM FACTORIBUS.

Considera quod suscipis, et intelliges locum te dare non debere peccatis. Arma enim bene construere, est salutem uelle omnium custodire: quia prima facie ipsis terretur inimicus, et incipit animo cedere, si se cognoscit similia non habere. Atque ideo ab indictione illa militibus te et fabris armorum, inuitati morum tuorum opinione, prefecimus, ut tale opus ab artificibus exigas, quale nobis placere posse cognoscis. Securitas te nostre non inducat absentie.  Quidquid feceris nos uidemus, qui usu ipso subtilissime perquisitionis et errores artificum possumus prima fronte reprehendere [Cor., Gam., deprehendere], et laudabiliter operata iudicare. uide ergo qua diligentia, quo studio sit faciendum quod ad nostrum uenturum constat examen. Age itaque ut nulla te uenalitas, nulla culpa demergat, quia ueniale esse non potest quod in tali causa delinquitur, ne inde puniaris de qua parte peccaueris. Opus quod mortem generat et salutem, interitus peccantium, custodia bonorum, contra improbos necessarium semper auxilium. Hoc primum Phoroneus Iunoni dicitur obtulisse, ut inuentum suum numinis, ut putabat, auspicio consecraret. Hec in bello necessaria, in pace decora sunt. Hec  denique imbecilles fragilesque mortales cunctis belluis efficiunt fortiores.



XIX. FORMULA AD PRAEFECTUM PRAETORIO DE ARMORUM FACTORIBUS.

Multorum insinuatione comperimus illum probis moribus institutum commissa sibi posse fideliter ex pedire. Idcirco illustris magnitudo uestra nos eum elegisse cognoscat, ut et militibus presit secundum morem pristinum, et artificibus iubere possit armorum; quatenus consuetudines suas sic eleganter adimpleant, ut nulla in eis inueniri possit offensio. Quia licet ubique culpa ledat, hic tamen grauiter percutit,  si bellorum instrumenta neglexerit. Proditionis quippe instar est, exercitui subtrahere quod eum constat armare. Quibus consuetudines suas prouidentia uestra deputabit; ut dum illis uictualium lex [Cui., Niu., ex uictualium summa] tollitur, necessaria uiuacius exigantur.



XX. FORMULA BINORUM ET TERNORUM SI PER IUDICEM AGANTUR.

Ad genium dignitatis tue credimus pertinere, si competentia tibi uideamur iniungere: quia tanto quis gratior redditur, quanto parendi causas amplius suscepisse monstratur. Et ideo [a 1Kb] binorum et ternorum titulos, quos a prouincialibus exigi prisca decreuit auctoritas, per illam indictionem, officio tuo procurante, ad scrinia comitis sacrarum largitionum  transmittere maturabis; ita ut omnis quantitas intra cal. Martiarum diem solemniter impleatur, ne de proprio reddere cogaris quod procurare neglexeris. Tuam enim tetigisset iniuriam, si alter eos titulos uideretur exigere quos ad te preceperunt leges sanctissime pertinere.



XXI. FORMULA BINORUM ET TERNORUM, SI PER OFFICIUM AGANTUR.

Quamuis prisca consuetudo binorum et ternorum exactionem ad te iusserit pertinere; tamen, ne te multiplex occupatio pregrauaret, et impedimenta tibi faceret sollicitudo geminata, illum et illum scriniarios officii nostri duximus destinandos, ut tibi officioque tuo debeant imminere; quatenus cum eorum  solatio intra cal. Martiarum diem ad illustrem uirum illum comitem sacrarum largitionum solemnis quantitas deferatur, ne opinionis publice reus efficiaris, si largitiones sacras per moram aliquam putaueris esse tardandas. Ita ut te excipiendum esse non estimes, quem nos credidimus adiuuandum. Nam si quid minus fuerit quam oportebat illatum, de tuis hoc noueris facultatibus eruendum.



XXII. FORMULA [b 1Kb] COMMONITORII ILLI ET ILLI SCRINIARIIS.

Non dubitamus esse gratissimum, quando quis commonetur officium implere susceptum, quia illud est potius graue, si miles uiuat otiose, cui questus est actio sua: honor, principalis iniunctio. Similis enim discincto habetur, qui ignobili torpori relinquitur.  Quapropter per indictionem illam ad illam uos prouinciam iubemus accedere; ut cum iudice, uel eius officio, intra diem cal. Martiarum, que de binis et ternis quantitas solemniter postulatur, ad comitis sacrarum largitionum scrinia, postposita dilatione, dirigatis: sic tamen, ut nec erarium nostrum aliquid minus a consuetudine percipiat, nec  possessor supra modum possessionis exsoluat. Et non dubitetis commotionis nostre uos periculum sustinere, si quid actum contra priscum ordinem poterimus agnoscere.



118 XXIII. FORMULA uICARII PORTUS.

Beneficia nostra gratie tue specialiter damus, si te agere commissa rationabiliter approbemus. Nec enim irremuneratus iaces, si et populos peregrinos prudenter excipias, et nostrorum commercia moderata equalitate componas. Nam licet ubique necessaria sit prudentia, in hac potius actione uidetur accommoda, quando inter duos populos nascuntur semper certamina, nisi fuerit iustitia custodita. Quapropter arte placandi sunt qui mores afferunt simillimos  uentis; quorum nisi prius animi temperentur, in contemptum maximum natiua facilitate prosiliunt. Qua de re modestie tue fama prouocati, curas illius portus per illam indictionem te habere censemus, ut omnia ad tuum titulum pertinentia sic agas, quemadmodum ad meliora peruenias. In paruis enim discitur, cui potiora prestentur.



XXIu. FORMULA PRINCIPIS DALMATIARUM.

Magna inter collegas suos prerogatiua decoratur, quisquis gerit militiam nomine principatus. Cognoscitur enim agere locum primarium: quando in rebus humanis magna pars nominum [Alii, hominum] asserit excellentiam dignitatum. Hoc etiam tui loci  probatur exemplo, sine quo nec secretarii prestatur accessus, nec postulationis [Grul. et Cui., osculationis] pompa peragitur; totusque ille iudicii genius ita tibi legibus probatur creditus, ut sine te nequeat esse perfectus. Comiti quidem prouinciarum potestas data est, sed tibi iudex ipse commissus est. Tu [c 1Kb] uitem [Alii, uitam] tenes improbis minantem; tu disciplinam inter iura custodis; tibi insolentiam perorantis fas est discingere, quam presuli non licet uindicare: gesta quinetiam totius actus te subscribente complentur; et consensus tuus queritur, postquam uoluntas iudicis explicatur. Age, ut qui talibus preponeris, ea implesse merito sentiaris. Itaque per indictionem illam, ad illam te prouinciam iubemus excurrere; ut mixtus iudicis officio competentia loco tuo peragas; et qui princeps a nobis egrederis, nullis  uilitatibus accuseris. Reuerentissimum enim te omnibus facis, si quod de nomine tuo creditur et in moribus sentiatur.



XXu. FORMULA AD COMMENDANDOS COMITI PRINCIPES.

Inuitat nos consuetudo solemnis, et uobis ornatum officii dirigere, et pristinos ordines excubantium  custodire. Nostra enim laus est, si uos Romana militia comitetur, quando talibus ministris potestis agere quod uidetur priscis sanctionibus conuenire. Sic enim Gothos nostros, Deo iuuante, produximus, ut et armis sint instructi, et equitate compositi. Hoc est quod relique gentes habere non possunt; hoc est quod uos efficit-singulares, si, assueti bellis, uideamini legibus uiuere cum Romanis. Quapropter ex officio nostro illum atque illum ad uos credimus esse dirigendos; ut, secundum priscam consuetudinem, qui tuis iussionibus obsecundant, eos rationabili debeant antiquitate moderari. Cui gratiam tuam in conseruandis annonis et consuetudinibus suis ex nostra iussione prestabis. Debet enim a te diligi, qui a nobis meruit destinari.



XXuI. FORMULA COMITIuAE DIuERSARUM CIuITATUM.


Seculi huius honor humane mentis est manifesta probatio, quia libertas animi uoluntatem propriam semper ostendit, dum se contemnit occulere, qui sibi alios cognouerit subiacere. Sed humane mentis felix illa conditio est, que arbitrium prouectionis sue intra terminum moderationis includit; et sic peragit dignitatis breuissimum spatium, ut uniuersis temporibus reddatur acceptus. Quapropter interdum, iudices, ad blanda descendite. Laboriosum quidem, sed non est impossibile iustitiam suadere mortalibus: quam ita cunctorum sensibus beneficium Diuinitatis attribuit, ut et qui nesciunt iura, rationem tamen ueritatis agnoscant. Necesse est enim ut quod a natura  conceditur, submonente iterum eadem suauiter audiatur. Et ideo non laboretis populis imponere quod eos constat ex propria uoluntate sentire. Facile enim sequuntur uestigia uerbi alieni, qui se posse credunt monitore compelli. Propterea per illam indictionem in illa ciuitate comitiue honorem secundi ordinis tibi, propitia Diuinitate, largimur, ut et ciues commissos equitate regas, et publicarum ordinationum iussiones constanter adimpleas, quatenus tibi meliora prestemus, quando te probabiliter egisse presentia sentiemus.



XXuII. FORMULA HONORATIS POSSESSORIBUS ET CURIALIBUS.

Utile est unum semper eligere, cui reliqui debeant  obedire; quia si uoluntas diuersorum uaga relinquitur, confusio, culparum amica, generatur. Itaque ciuitatis uestre comitiuam per indictionem illam nos illi largitos fuisse noueritis, cui saluberrimam [a 1Kb] parientiam commodate, ut causis uestris ferat remedium, et iussionibus 119 publicis procuret effectum: scituri quod si quis se probabili deuotione tractauerit, similia de nostris sensibus haud irrite postulabit.



XXuIII. FORMULA PRINCIPIS MILITUM COMITIuAE.

Gratum uobis esse confidimus, quando militie nostre iudices destinamus: quia tunc ordines nostros  agitis, quoties uobis non defuerit presentia iudicantis. Relatiua ista intellectui sunt nomina: si presulem ademeris, militem non relinquis; apparitio enim tollitur, quoties qui iubere poterat abrogatur. uobis ergo aptum credimus [Gr. et Cui., altum cedimus], dum ad uos dirigimus dignitates, et tandiu uos militare facimus, donec iudices destinamus; nec istud leue credatis beneficium, ut cum uos scitis obsequium, uobis occurrat electio cognitorum. Et ideo per indictionem illam illum comitem militie uestre cognoscite destinatum. Quem ita acturum esse putamus tam in causis publicis quam priuatis, ut eum laus optata comitetur. Cui deuotionem iustissimam commodantes, his que uobis preceperit solemniter obedite, quia reuerentiam nostram honoratam esse  credimus, si bene habitos nostros iudices sentiamus.



XXIX. FORMULA DE CUSTODIENDIS PORTIS CIuITATIS.

Nullatenus de eius fide dubitatur qui ad custodiam ciuitatis eligitur, quia probate conscientie constat esse credendum qui fuerit pro securitate multorum. Atque ideo curam porte illius ciuitatis nostra tibi auctoritate concedimus, ut improborum non pateat aduentibus, et bonorum non retardet accessus. Nam si porta semper obserata sit, instar est carceris; si iterum iugiter pandatur, murorum nil prodest habere munimina. Sit ergo utrumque moderatum, ut et custodie nocturne satisfacias, et incompetenter eam claudere non presumas. Eris nimirum uia ciuium, et ingressus mercium singularum, amicus simul copie  quam optas intrare. Stude ergo cum alimoniis inuitare uenientes. Non tibi quod despiciatur est creditum. Quibusdam faucibus ciuitatis preponeris, qui ingredientibus uictualibus preesse monstraris. Quod te oportet sine querela perficere, ut in paruis agnoscere possimus, cui maiora credere debeamus.



XXX. FORMULA TRIBUNATUS PROuINCIARUM.

Aequitati conuenit ut unusquisque ad fructum militie emenso tempore debeat peruenire, et laboris recipiat premium pro compensatione meritorum. Unde quia prisce consuetudinis ratio persuadet ut a nobis debeat designari, qui a uobis tribunus esse mereatur; ideo hac auctoritate censemus, ut ille quem locus uidetur exposcere, uobis in supradicto  honore presideat; quatenus cum ad tempus uenerit constitutum, optato honore potiatur. Diuina sunt ista iudicia, non humana, ut quem superna ad tempus debitum uoluerunt perducere, merito uideatur et laboris sui premia suscepisse. Excubiarum suarum igitur competentia priuilegia consequatur, quia nullum emolumento consueto fraudari desideramus, quem sine culpis ad primatum uenire cognoscimus. Quapropter illi, pro utilitate publica disponenti, modis omnibus obedite: quoniam potestatem [Cui. Cor., Niu. et Gam., artem] iudicis habent priores, quando ab ipsis requiritur, si quid a uobis insolentius excedatur.



XXXI. FORMULA PRINCIPATUS URBIS ROMAE.


Cum in urbe Roma plurima fieri censeamus, et necesse sit ibi potestatem esse comitiaci officii, ut utilitates publice uideantur impleri, nostro more prospeximus, ut quia principem cardinalem obsequiis nostris deesse non patimur, tu eius locum uicarii nomine in urbe Romana solemniter debeas continere; quatenus et ille primatus sui laboribus perfruatur, et tu in alterius honore possis discere, quod in tuo debeas feliciter exhibere. Si quos etiam comitiacorum ad comitatum iudicaueris esse dirigendos: consulens obsequio nostro, tuo subiacebit arbitrio. Eos autem quos retinendos putaueris, indulta securitate potiantur. Ita tamen, ut uicissim omnia modereris; quatenus nec excubantes continuus  labor atterat, nec segnes iterum rubigo otii fugienda consumat.



XXXII. FORMULA QUA MONETA COMMITTITUR.

Omnis quidem utilitas publica fideli debet actione compleri, quia totum uitiosum geritur, ubi conscientie puritas non habetur: tamen omnino monete debet integritas queri, ubi et uultus noster imprimitur, et generalis utilitas inuenitur. Quidnam erit tutum, si in nostra peccetur effigie; et quam subiectus corde uenerari debet, manu sacrilega uiolare festinet? Additur quod uenalitas cuncta dissoluit [Grul., Cui., Niu. et Gam., dissoluitur], si uictualia metalla uitiantur, quando necesse est respui quod in  mercimoniis corruptum uidetur offerri. Quis ergo patiatur unius esse commodum dispendia scelesta cunctorum, ut detestabile uitium uenire possit ad pretium? Sit mundum quod ad formam nostre serenitatis adducitur. Claritas regia nil admittit infectum. Nam si uultus cuiuslibet sincero colore depingitur, multo iustius metallorum puritate principalis gratia custoditur. Auri flamma nulla iniuria permixtionis albescat, argenti color gratia candoris arrideat, eris rubor in natiua qualitate permaneat. Nam si unum ledere legibus putatur esse damnandum, quid ille mereri poterit, qui in tantam hominum numerositatem peccauerit? Pondus quinetiam constitutum denariis precipimus 120 debere seruari, qui olim tam penso quam numero uendebantur: unde uerborum uocabula competenter ab origine trahens,  compendium et dispendium pulchre uocitauit antiquitas. Pecunia enim a pecudis tergo nominata, Gallis auctoribus, sine aliquo adhuc signo ad metalla translata est. Quam non sinimus feculenta permixtione fieri contemptibilem, ne iterum in antiquam cognoscatur redire uilitatem. Proinde te, cuius nobis laudata est integritas actionis, ab illa indictione per iuge quinquennium monete curam habere precipimus, quam Seruius rex in ere primum impressisse perhibetur; ita ut tuo periculo non dubites queri, si quid in illa fraudis potuerit inueniri. Nam sicut casus asperos subibis, si quid fortasse deliqueris, ita irremuneratum non relinquimus, si te egisse inculpabiliter senserimus.



XXXIII. FORMULA LEGATORUM GENTIUM DIuERSARUM.


Quis dubitet utilitatis publice interesse rationi, ut quibus nos constat dona conferre, nullam uideantur itineris molestiam sustinere, quando nec uobis morarum detrimenta faciunt, et illi se bene habitos fuisse cognoscunt? Atque ideo humanitatem subter annexam, uel ad equos capitum definitum illius gentis legatis sine aliqua tarditate prestabitis, quatenus ad sedes suas irremunerati non debeant peruenire, quia festinantibus gratior est celeritas in redeundo quam quelibet munerum magnitudo.



XXXIu. FORMULA EuOCATORIA, QUAM PRINCEPS DIRIGIT.

Non dubitamus ultronea grate suscipi, que in locum muneris solent postulata conferri: quia domini recordatio concedit semper augmenta, nec possunt  esse principis uacua gratificationis iudicia. Quapropter ad comitatum nostrum iussis te presentibus euocamus, ut non mediocri gaudio perfruaris. Et ideo otii delectatione postposita, ad illam diem, ad Urbem illam deuenire propera, ut et tibi aspectum nostrum gratum fuisse iudicemus, cum te festinasse cognoscimus. Desiderat enim aula nostra presentiam bonorum, dum nescio quo pacto quidquid regali sapientie gratum esse cognoscitur, et diuino iudicio comprobatur, quia ille qui corda nostra regit, ipse etiam quid debeamus sentire concedit.



XXXu. FORMULA EuOCATORIA, QUAE PETENTI CONCEDITUR.

Manifestatio est conscientie bone, presentiam iusti principis expetiisse, quam solus ille desiderare  potest, qui de magna mentis puritate confidit. Aspectum solis nisi clara lumina non requirunt, quia illi tantum possunt rutilantes pati radios, quos constat oculos habere purissimos. Sic presentiam principis ambiunt qui de cordis sinceritate presumunt. Hinc est quod ueniendi tibi ad comitatum fiduciam grata mente largimur, ne honor euocationis, qui pro nostra gloria constat inuentus, ad iniuriam conuertatur, dum aliqua fuerit dilatione tardatus. Inuitamus quinimo desideria uenientium, quia inde magis crescimus, si uiros nobiles nostris obsequiis aggregemus.



XXXuI. FORMULA COMMEATALIS.

Nemo dubitat homines sua uarietate recreari, quia in continuatione rerum magnum mentibus constat  esse fastidium. Dulcedo mellis, si assidue sumatur, horrescit: serena ipsa, quamuis magnopere desiderentur, iugiter adepta sordescunt; non immerito, quia cum sit homo commutabilis, nature sue desiderat habere qualitates. Et ideo festinanti tibi prouinciali oblectatione refoueri copiam tot mensium in supradicta prouincia concedimus immorandi , ita tamen, ut cum promeritas inducias, Domino iuuante, transegeris, ad urbanas sedes redire festines. Nam si tedium est continuatim uiuere in urbis celebritate, quanto magis in agris diutina tempora peregisse? Libenter ergo damus inducias discedendi, non ut debeat Roma deseri, sed ut magis commendetur absenti.



XXXuII. FORMULA SPECTABILITATIS.


Optamus nobis, Deo auxiliante, subiectos uaria dignitatum prerogatiua gloriari: desideramus probabile genus hominum impressa gratia dignitatis ornare, ut laudabilius unusquisque possit uiuere, cum se honores reuerendos cognouerit accepisse. Sic enim et ad uirtutis studia decenter ascenditur, et a bonis ciuibus respublica plus amatur. Atque ideo te spectabilitatis nitore decoramus, ut sententiam tuam in conuentibus publicis spectandam esse cognoscas, cum inter nobiles decorus assederis, ut si hec predicabili conuersatione tractaueris, in futurum premiis melioribus augearis.



XXXuIII. FORMULA CLARISSIMATUS.

 Constat iucundum esse rerum bonarum saporem, et utilem ambitum laudis, qui appetitur per augmenta uirtutis. Hoc nos studium prouide liberalitatis infundimus, ut maior sit cultus morum, dum crescunt desideria premiorum. Clarissimatus igitur honorem, ornamenta iudicii nostri, regia tibi largitur auctoritas; quod prebeat et exacte uite testimonium, et future prosperitatis polliceatur augmentum. Quapropter nichil iam obscurum agere patiaris, qui clarissimatus dignitate resplendes. Grande siquidem uite testimonium est, non tam clarum quam clarissimum dici, quando pene totum de illo optimum creditur qui tanti fulgoris superlatiuo nomine uocitatur.



121 XXXIX. FORMULA TUITIONIS.

 Superfluum quidem uidetur tuitionem specialiter a principe petere, cuius est propositi uniuersos communiter uindicare. Sed quia securitatem tuam quorumdam uiolentorum exsecranda temeritas inquietat, non piget dolentium querelis ad hanc partem pietatis adduci; ut quod omnibus prestare cupimus, supplicanti potissimum conferamus. Atque ideo diuersorum te, quemadmodum quereris, dispendiis sauciatum, in castra defensionis nostre clementer excipimus, ut cum aduersariis tuis, non, ut hactenus, campestri certamine, sed murali uidearis protectione contendere. Ita fiet ut, truculentis uiribus pressus, reddaris auxiliis regalibus exequatus. Quapropter [a 9Kb] tuitionem tibi nostri nominis, quasi ualidissimam turrem contra inciuiles impetus et conuentionalia detrimenta,  nostra concedit auctoritas; ita tamen, ne, his presumptionibus subleuatus, ciuile respuas prebere responsum; et tu uidearis insolens calcare iura publica,  quem primitus detestanda premebat audacia. Et quia ministros efficaces nostra debet habere preceptio, nec decet principem loqui quod non uideatur posse compleri, presentis beneficii iussione, aduersus Gothos illa, aduersus Romanos illa, facile te fides et diligentia custodiuit: quia nemo laborat defendere, nisi qui timetur offendi, dum prestans dominus fieri formidatur ingratus. Fruere igitur nostra clementia; beneficio letare suscepto. Nam si ulterius a quoquam sub inciuilitate tentaris, tua de inimicis potius uota complebis.



XL. FORMULA DE MATRIMONIO CONFIRMANDO ET [b 1Kb] LIBERIS LEGITIME CONSTITUENDIS.

Aeternum est beneficium, quod posteritatis fuerit fauore collatum; nec plus est conueniens regi, quam  ut humane prestet origini. In lucem quippe uenturus casus suscipere non meretur aduersos, ne ante grauamen districtionis incurrat quam gaudia superne lucis inueniat. Oblata itaque supplicatione depromis mulierem quam tibi placitus [Cor., Ga., placidus] illigauit amplexus, beneficio nostro iugali honestate debere sociari, ut ex ea liberi nati nomen nanciscantur heredum. Nam cum spontanea copula animantia cuncta consociet, dignumque uideatur esse quod placuit, durum est libertatem liberam non habere, unde liberi procreantur. Et ideo illam que, sicut iure precipitur, honestate non fuisse probatur equalis, legitimam tibi fieri censemus uxorem; et filios ex eadem coniuge, siue qui suscepti sunt, siue qui suscipiendi, heredum uolumus iura sortiri, ut  sub nulla dubietate diligas quos tibi absolute successores futuros esse cognoscas. Natura enim tibi prestitit filios, sed nos tali securitate facimus esse carissimos.



XLI. FORMULA AETATIS uENIAE.

Gloriosa supplicatio est, que ueniam querit etatis: quando se grauitatem de moribus confitetur accipere, quam maturitatem uite adhuc non contigit intulisse. Minor nascendo, grandeuus cupis esse consilio. Ita, quod in humanis rebus audacissimum est, ad erroris auxilium beneficium contemnis annorum. Quapropter oblata supplicatione depromis, ut cum tibi sit ratio firma prudentie, actiones tue non relinquantur ambigue, ne infirmetur iure quod non potest utilitate titubare. Hoc nos, quibus cordi est bona desideria  perficere, libenter accipimus: quia nullas se captare uelle profitetur insidias, quisquis habere [c 1Kb] liberos contractus constanter affectat. Atque ideo, si [d 47Kb] id  tempus constat elapsum, quo ad hanc ueniam accedi iura uoluerunt, nos quoque probabilibus desideriis licentiam non negamus; ut in foro competenti ea que in his causis reuerenda legum dictat antiquitas, solemniter actitentur. Ita ut in alienandis rusticis uel urbanis prediis constitutionum seruetur auctoritas: ne cum opinioni prestare uolumus, utilitatem publicam ledere uideamur. Cape igitur nostro beneficio potiorem annis etatem; et quod petis ab oraculo, moribus exhibeto. Nam professio maturitatis acerbe locum denegat actionis, quando multo grauior est culpa quam sue promissionis impugnat auctoritas.



122 XLII. FORMULA EDICTI AD QUAESTOREM, UT IPSE SPONDERE DEBEAT QUI SAIONEM MERETUR.

 Frequenter saiones, quos a nobis credidimus pia uoluntate concedi, querelis maximis cognouimus ingrauatos. Corruptum est  beneficium nostrum, creuitque potius de medicina calamitas, dum ad alios usus potentium malignitate translati sunt quam eos nostra remedia transtulerunt. Unde nobis necesse fuit remedio salubri uotis pestiferis obuiare, ne dum pietatis studium ad equalia beneficia trahitur, surreptionum iniquissima patiamur. Atque ideo edictali programmate definimus ut quicunque contra uiolentas insidias propter ineluctabiles necessitates suas mereri desiderat fortem saionem, officio nostro penali se uinculo cautionis astringat; ut si precepta nostre iussionis immissione plectibili saius quem meretur excesserit, et ipse pene nomine det auri  libras tot, et satisfacere promittat quecunque eius aduersarius potuerit tam commodi quam itineris sustinere detrimenta. Nos enim cum reprimere inciuiles animos uolumus, pregrauare innocentiam non debemus. Saius autem, qui sua uoluntate modum preceptionis excesserit, donatiuis se nouerit exuendum, et gratie nostre  incurrere posse periculum; nec sibi ulterius esse credendum, si iussionis nostre, cuius exsecutor esse debuit, temerator exstiterit.



XLIII. FORMULA PROBATORIAE CHARTARIORUM.

Constat militiam bene geri, que probatis uidetur imponi, quando ipse secum potest reuoluere quod iudex eum potuit admonere; maxime cum ad patrimonia diuine talis domus mereatur accedere, ut  cupiditate detestabili non possit accendi. Deinde cum  splendidissimum officium censoria quadam grauitate reluceat, et turpe sit illis misceri qui dignis moribus non possunt approbari, congruum uidetur tales querere qui in nullo debeant displicere. Atque ideo tribuni [a 1Kb] chartariorum suggestione comperta, penes quem officii est digna reuerentia, ab illo die chartarii te uolumus nomen adipisci; ut qui nobis bene acturus promitteris, documentis laudabilibus approberis. Auaritiam declina, longius fuge iniqua compendia. Multo melius proficitur, si bonis moribus seruiatur.



XLIu. FORMULA DE [b 1Kb] COMPETITORIBUS.

Nescio quid grande de se uidetur promittere, qui loca desiderat publica possidere. Hoc enim ita fieri decet, si [c 1Kb] res squalida in meliorem loci faciem transferatur et reuocetur ad ornatum quod pridem  uidebatur iacere incultum. Atque ideo desideranti tibi illum locum proprietario iure concedimus, preter es, aut plumbum, uel marmora, si tamen ibi fuerint latere comperta. Age itaque ut per te sumat decorem quod neglectum incuria uetustate iacuerat; quatenus boni ciuis laudem inuenire merearis, si faciem tue ciuitatis ornaueris, securus etiam ad posteros transmissurus quod proprio fuerit labore compositum. Quia tanto firmius unusquisque possidebit, quanto se auctoresque suos amplius expendisse probauerit.



XLu. FORMULA, QUA CENSUS [d 1Kb] RELEuETUR EI QUI UNAM [e 1Kb] CASAM POSSIDET PRAEGRAuATAM.

Cum de agri utilitate uiuatur et omnibus inde certum sit iustum uenire compendium, tributum illud  possessionis in illa prouincia constitute ita quereris onerosum, ut uniuersas tibi uorauerit facultates lacus ille uastissimus functionis; et quod aliunde magno labore potest colligi, per illam uideatur assumi, cuius utilitatem nimia transcendit illatio, dum plus compulsoribus redditur quam a sedulo prestetur. Quapropter credimus te euadere posse nuditatem, si dominium huius ruris [Alii, urbis] amiseris, cui iugis sterilitas de compulsoribus uenit; ne conditione miserabili seruias necessitati, cuius dominus esse meruisti. Sed quia hoc genus beneficii prestari mediocribus leges sacratissime censuerunt, ut qui pro unius cespitis enormitate deprimitur, nec alterius commoditate subleuatur, moderatiene habita ei debeat subueniri, magnitudinis nostre, cui cordi est cogitare iustitiam, presenti auctoritate decernimus,  ut, si ita est, tot solidos tributario supradicte possessionis,  datis preceptionibus ad eos quorum interest, ita faciatis de [a 109Kb] uasariis publicis diligenter abradi, ut huius rei duplarum uestigium non debeat inueniri, sed per secula sine errore seruetur quod una communi summa concluditur.



123 XLuI. [b 1Kb] FORMULA QUA CONSOBRINA LEGITIMA FIAT UXOR.

Institutio diuinarum legum humano iuri ministrat exordium, quando in illis capitibus legitur preceptum que duabus tabulis probantur adscripta. Sacer enim Moses, diuina institutione formatus, Isrelitico populo inter alia definiuit, ut concubitus [c 11Kb] suos a uicinitate pii sanguinis abstinerent, ne et se in proximitatem redeundo polluerent, et dilatationem prouidam  in genus extraneum non haberent. Hoc prudentes uiri sequentes exemplum, longius pudicam obseruantiam posteris transmiserunt, reseruantes principi tantum beneficium, consobrinis nuptiali copulatione iungendis: intelligentes rarius posse presumi quod a principe iusserant postulari. Admiramur inuentum, et temperiem rerum stupenda consideratione laudamus, hoc ad principis fuisse remissum iudicium; ut qui populorum mores regebat, ipse et moderata concupiscentie frena laxaret. Et ideo, supplicationum tuarum tenore permoti, si tibi illa tantum consobrini sanguinis uicinitate coniungitur, nec alio gradu proximior approbaris, matrimonio tuo decernimus esse sociandam, nullamque uobis exinde iubemus fieri questionem, quando et leges nostra  permitti uoluntate consentiunt, et uota uestra presentis auctoritatis beneficio firmauerunt. Erunt uobis  itaque, Deo fauente, posteri solemniter heredes, castum matrimonium, gloriosa permixtio, quando quidquid a nobis fieri precipitur, necesse est ut non culpis, sed laudibus applicetur.



XLuII. FORMULA, AD PRAEFECTUM, UT SUB DECRETO CURIALI PRAEDIA uENDAT.

Patitur hoc improuida mortalium plerumque conditio, ut cum ledere putatur, consulat; et cum consulere uidetur, affligat. Sed illud magis est eligendum, quod prodesse cognoscitur. Nam [d 1Kb] uenena ipsa si iuuare probantur, accepta sunt. E contra, refugienda est suauitas mellis que inferre dignoscitur lesiones. Finis ergo sapientis est amare quod expedit; sic nec igitur uotum respicit, qui prodesse contendit. Predia quidem curialium non facile [e 1Kb] distrahi prudens definiuit  antiquitas; ut ad necessitates publicas melius efficerent [Gr. et Cui., sufficerent], si substantie iuuamina plus haberent. Sed in hac iterum parte prospexit, ut si apud uos ineluctabilis necessitas appareret, rerum suarum distractio subueniret. Nam quid prodest, si quispiam uidetur idoneus, et fieri non possit a contractis nexibus absolutus? [f 11Kb] Egenti similis est, qui reddere nequit alienum; nec dici potest proprium, quod liberare dominum non uidetur [g 9Kb] a debito [Alii, additum; alii, addictum]. Sed quamuis hoc uestre potestati fuerit legum auctoritate concessum, tamen, ne quam rarissimi facti sustineretis inuidiam, illius municipis allegatione permoti, nos quoque eminentie uestre presenti iussione permittimus,  ut aliquis, ueritate discussa, si aliter solui nequeat, distracta ligamina predii sui, quod propria  uoluntate delegerit, habeat licentiam distrahendi; ita ut reddat debitum quod probatur esse contractum, ne, uitio uoracitatis imbutus, facultates suas absorbere uideatur esse permissus. Constet apud uos probabilis causa damnorum, quoniam illis uolumus subueniri qui duris necessitatibus probantur astringi;  utrumque enim potest esse culpabile, aut malis moribus frena laxare, aut iustas iterum querelas excludere. Quapropter prouide uobis permisit antiquitas de illa causa decernere, cui est utile curiam custodire. A quibus enim munia poterunt sustineri, si ciuitatum [a 1Kb] nerui passim uideantur abscidi?





LIBER OCTAuUS.



124 EPISTOLA PRIMA. IUSTINIANO IMPERATORI ATHALARICUS REX. Petit eius gratiam et amicitiam iisdem interpositis conditionibus quibus cum Theodorico priores imperatores societatem inierant.


Iuste possem reprehendi, clementissime principum, si pacem uestram quererem tepide, quam parentes meos constat ardentius expetiisse; aut in qua parte dignus heres existerem, si auctoribus meis impar in tanta gloria reperirer? Non uos maiorum purpuratus tantum ordo clarificat, non sic regia sella sublimat quantum longe lateque potens gratia uestra nobilitat. Omnia enim regno nostro perfecte constare credimus, si hanc nobis minime deesse sentimus. Sed et pietati uestre preconiale est diligere quorum patres contigit uos amasse. Nemo enim creditur impendisse  ueteribus puritatem innocuam, nisi qui eorum stirpem habere probatur acceptam. Claudantur odia cum sepultis; ira perire nouerit cum proteruis; gratia non debet occumbere cum dilectis: sed magis affectuosius tractandus est, qui ad regni causas innocens inuenitur. Perpendite quid a uobis mereatur successor bonorum. uos auum nostrum in uestra ciuitate celsis curulibus extulistis, uos genitorem meum in Italia palmate claritate decorastis. Desiderio quoque concordie factus est per arma filius, quamuis uobis pene uidebatur equeuus. Hoc nomen adolescenti congruentius dabitis, qualia nostris senioribus prestitistis. In parentele locum noster [Ac., nostrum] iam transire debet affectus; nam ex filio uestro genitus, nature legibus uobis non habetur extraneus. Atque  ideo pacem non longinquus, sed proximus peto, quia tunc mihi dedistis gratiam nepotis, quando meo parenti adoptionis gaudia prestitistis. Introducamur et in uestram mentem, qui adepti sumus regiam hereditatem. Illud est mihi supra dominatum, tantum ac talem rectorem habere propitium. Primordia itaque nostra solatia mereantur principis longeui habere; pueritia tuitionem gratie consequatur; et non in totum a parentibus destituimur, qui tali protectione fulcimur. Sit uobis regnum nostrum gratie uinculis obligatum. Plus in illa parte regnabitis, ubi omnia caritate iubetis. Quapropter ad serenitatem uestram illum et illum legatos nostros estimauimus esse dirigendos, ut amicitiam nobis illis pactis, illis conditionibus concedatis, quas cum diue memorie domno auo nostro inclytos decessores uestros constat habuisse.  Aliquid forsitan et amplius mereor sinceritatis,  cuius nec etas uidetur esse suspecta, nec generatio iam probatur extranea. Quedam uero per suprascriptos legatos nostros serenissimis sensibus uerbo intimanda commisimus, que clementie uestre more ad effectum facite peruenire.



EPISTOLA II. SENATUI URBIS ROMAE ATHALARICUS REX. Eum reddit certiorem se regem unanimi Gothorum Romanorumque consensu creatum fuisse, et mittit ad eum Sigismerem comitem cum aliis qui ipsius nomine sacramenta prestent.

Plenissimum gaudium constat esse, patres conscripti, cognoscere dominantis exortum, ut qui creditur uniuersos posse protegere, audiatur ad regni culmina  peruenisse. Mensura letitie de magnitudine nuntii uenit; et tanta fit alacritas animi, quanta fuerit et consideratio rei. 125 Nam si prudentes uiros erigunt [Ed., Ac., exigunt] commoda predicta sodalium, si amicorum releuat sospitas nuntiata, quanta exsultatione suscipi debet, omnium rectorem feliciter prouenisse terrarum, quem non protulit commota seditio, non bella feruentia pepererunt, non reipublice damna lucrata sunt, sed sic factus est per quietem, quemadmodum uenire decuit ciuilitatis auctorem? Magnum profecto felicitatis [ed., fidelitatis] genus, obtinere sine contentionibus principatum; et in illa republica adolescentem dominum fieri, ubi multos constat maturis moribus inueniri. Non enim potest cuilibet etati deesse consilium, ubi tot parentes publicos constat inuentos.  Prelata est ergo spes nostra cunctorum meritis; et certius fuit de nobis credi quam quod de aliis potuit approbari, non iniuria: quoniam queuis claritas generis Amalis cedit; et sicut qui ex uobis nascitur, origo senatoria nuncupatur, ita qui ex hac familia progreditur, regno dignissimus approbatur. Probata sunt presenti facto que loquimur. Nam cum domni aui nostri pro beneficiorum quantitate dulcissima nobis recordatio urgeretur extremis, magnitudinem dominationis sue tanta in nos celeritate transfudit, ut non tam regnum quam uestem crederes esse mutatam. Tot proceres manu consilioque gloriosi nullum murmur, ut assolet, miscuerunt: sed ita cum magno gaudio secuti sunt principis sui iudicia, ut uoluntatem ibi potius agnosceres confluxisse diuinam. Quapropter necessarium duximus, propitio Deo, de  ortu regni nostri uos facere certiores, [a 30Kb] quia dilatatatum [Iur., subaudi magis] quam mutatum uidetur imperium, cum transit ad posteros; nam quodammodo ipse putatur uiuere, cuius uobis progenies cognoscitur imperare. Hec habuerunt uestra uota, hec illius fuit indubitata sententia, ut heredem bonorum suorum relinqueret qui beneficia eius in uobis possit augere. Amore principum constat inuentum ut simulacris eneis fides seruaretur imaginis, quatenus uentura progenies auctorem uideret, qui sibi rempublicam multis beneficiis obligasset. Sed quanto uerior est qui uiuit in posteris, per quos plerumque et forma corporis redditur et uigor animi protelatur? Et ideo nobilitatis uestre fidem maiore nunc studio debetis ostendere, quatenus et priora munera meritis uideantur  esse collata, et futura indubitanter eis prestemus quos preteritorum immemores fuisse minime senserimus. Noueritis etiam diuina prouidentia fuisse dispositum ut Gothorum Romanorumque nobis generalis consensus accederet, et uoluntatem suam, quam puris pectoribus offerebant, [b 1Kb] iuris etiam iurandi religione firmarent. Quod uos secuturos esse minime dubitamus tempore, non amore; nam a uobis potuit inchoari quod preuenti longinquitate sequimini. Constat enim excellentissimos patres tanto amplius posse diligere, quanto maiores honores a ceteris ordinibus uisi sunt accepisse. Sed ut primordia nostra, et circa uos benignitatem possitis agnoscere , illustrem Sigismerem [Ed., Ac., Sigisinem], comitem nostrum, uobis cum  his qui directi sunt fecimus sacramenta prestare, quia inuiolabiliter seruare cupimus quod publica auctoritate promittimus. Si qua autem a nobis postulanda creditis, que uestre securitatis incrementa multiplicent, indubitanter petite commoniti, quos ad fundendas preces nos etiam uidemur hortari. Promissio potius est ista quam commonitio; nam qui reuerendum senatum supplicare precipit, quod impetrare possit nichilominus compromisit. Nunc uestrum est tale aliquid sperare, quod communem rempublicam possit augere.



EPISTOLA III. POPULO ROMANO ATHALARICUS REX. Theodoricum regem preclaris laudibus extollit, et renuntiat populo Romano ad solium se fuisse communibus Gothorum Romanorumque suffragiis euectum, atque per legatos se iustitiam seruaturum pollicetur.


Si uos externus heres imperii suscepisset, dubitare forsitan poteratis ne quos prior dilexerat, inuidendo subsequens non amaret: quia nescio quo pacto cum successor amplius laudari nititur, precedentis fama lentatur [alii, letatur; alii, ledatur]. Nunc uero persona tantum, non est autem uobis gratia commutata, quando recte uobiscum agi credimus, si aui ueneranda iudicia subsequamur. Nostre siquidem opinionis interest ut quos ille benignissime tuitus est, nos etiam statuta constantia et beneficiorum ubertate pascamus. Minus cogitant qui obscuris principibus et uersatis in mediocri actione [Ed., Niu. et Ac., natione. Gam., nomine] succedunt. Nos talis precessit, ut exquisitis uirtutibus eius sequi uestigia debeamus.  Quapropter, quod auspice Deo dictum sit, gloriosi domni aui nostri ita uobis nuntiamus ordinatione dispositum, ut Gothorum Romanorumque in regnum nostrum suauissimus consensus accederet; et ne aduersis rebus aliqua possit remanere suspicio, uota sua sacramentorum interpositione firmarunt se dominatum nostrum tanto gaudio subire, tanquam si uel illis domnus auus noster fatali sorte non uideretur subtractus, ne solis linguis, sed etiam imis pectoribus probarentur esse deuoti. Quod si uos, ut opinamur, libenti animo similia feceritis, harum portitores sub obtestatione [Edit., Ac., ostentatione; Forn., attestatione] diuina uobis fecimus polliceri, iustitiam nos et equabilem clementiam, que populos nutrit, iuuante Domino, custodire, et Gothis Romanisque apud  nos ius esse commune, nec aliud inter uos esse diuisum, nisi quod illi labores bellicos pro communi utilitate subeunt, uos autem ciuitatis Romane habitatio quieta multiplicat. Ecce ad condictionem 126 [ms. A., conditionem] clementissimam sacramenti inclinando nostrum eueximus principatum, ut nichil dubium, nichil formidolosum populi habere possint quos beatus noster auctor enutriuit. Ecce Traiani uestri clarum seculis reparamus exemplum. [c 1Kb] Iurat uobis per quem iuratis; nec potest ab illo quisquam falli, quo inuocato, non licet impune mentiri. Erigite nunc animos, et, Deo propitio, meliora semper optate, ut sicut a caritate potestatem regiam inchoauimus, ita tranquillitatem Deo placitam sequentibus temporibus exsequamur.



EPISTOLA Iu. UNIuERSIS ROMANIS PER ITALIAM ET DALMATIAS CONSTITUTIS ATHALARICUS REX. Scribit se Gothorum Romanorumque sacramenta pro munimine adepti regni suscepisse, et petit ut eadem prestent.


Honorabile credimus indicare quod fama potuistis teste cognoscere. Iure siquidem de se bene arbitrabitur estimatum, qui regium meretur alloquium: quia dignitas est subiecti affatus meruisse dominantis, in ea presertim causa in qua omnium corda sic uidentur esse sollicita, ut si non cognoscant prosperum, credant semper aduersum. Nam qui audit mutatum, nouum nichilominus formidat imperium. Et reuera nescio quid triste creditur cogitare, qui tardat  inter initia benigna promittere. Quapropter locum sinistris cogitationibus amputantes, aliter de nobis non patimur credi quam quod de nostris potuit parentibus estimari. Et ideo, quod Diuinitate propitia dictum sit, glorioso domno auo nostro feliciter ordinante, tam Gothorum quam Romanorum presentium pro munimine indepti [Ms. A., incepti] regni sacramenta suscepimus, quod uos quoque facturos esse libentissime iudicamus; ut qui fideles parentibus nostris exstitistis, nobis quoque simili deuotione pareatis. Suauius enim diligit heredem, qui beneficiorum recordatur auctorem. Sed ut uobis beneuolentie nostre iam nunc integritas innotescat, iurisiurandi uobis fecimus religione promitti quod et nostrum possit declarare propositum, et spem debeat munire cunctorum.



EPISTOLA u. UNIuERSIS GOTHIS PER ITALIAM CONSTITUTIS ATHALARICUS REX. Significat se, Theodorico adhuc superstite, omnium sacramenta in regia ciuitate recepisse, et hortatur ut eorum exemplum sequantur, nec non per comitem iis interposito sacramento fidem spondet.


uoluissemus quidem domni aui nostri longeue uite gaudia nuntiare: sed quoniam diligentibus dura conditione subtractus est, nos heredes regni sui, Deo sibi imperante, substituit, ut successione sanguinis sui beneficia uobis a se collata, faceret esse perpetua, dum nos illa et augere et tueri cupimus que ab illo facta esse cognoscimus. Cuius ordinationi adhuc eo superstite in regia ciuitate ita sacramenti interpositione cunctorum uota sociata sunt, ut unum crederes  promittere, quod generalitas uidebatur optare. Hoc uos sequentes exemplum, pari deuotione peragite, ne quid a presentibus minus fecisse uideamini, a quibus creditur totum similiter posse compleri. Illum uero comitem uobis fecimus iurata uoce promittere; ut sicut nobis uestrum animum deuotissime proditis, sic optata de nostris sensibus audiatis. Recipite itaque prosperum uobis semper nomen, Amalorum regalem prosapiem, blatteum germen, infantiam purpuratam, per quos, Deo iuuante, parentes nostri decenter euecti sunt, et inter tam prolixum ordinem regum susceperunt semper augmentum. Credimus enim de Diuinitate propitia, que maiores nostros dignanter adiuuit, nunc quoque gratiam sue dignationis  impendere, ut et nobis regnantibus bonarum rerum fructus dulcissimos afferatis, qui sub nostris parentibus copiosa uirtutum laude floruistis.



EPISTOLA uI. LIBERIO PRAEFECTO GALLIARUM ATHALARICUS REX. Renuntiat se a Theodorico, dum adhuc uiueret, regno donatum; sibique Gothos Romanosque fidem sub iurisiurandi religione promisisse. Tum petit ut qui uersantur in Galliis illos imitentur.

Scimus animum uestrum de obitu gloriose memorie domni aui nostri acerbo dolore fatigari, dum omnia bona grauiter defleantur amissa. Plus enim queritur [Edit., queritur], dum dominus desiderabilis abrogatur. Expedit autem studio pietatis afflictam mentem compensatiuo remedio consolari, quia uix  sentitur amissus, cui non succedit extraneus. Sic enim, Deo sibi imperante, prospexit, dum esset et post fata prouidus, ut regionibus suis pacem relinqueret, ne aliqua nouitas quieta turbaret. In sellam regni sui nos dominos collocauit; quatenus decus generis, quod in illo floruit, in successores protinus equali luce radiaret. Cui ordinationi Gothorum Romanorumque desideria conuenerunt, ita ut sub iurisiurandi religione promitterent fidem se regno nostro deuoto animo seruaturos. Quod ad illustris magnitudinis uestre notitiam credimus perferendum, ut ab his qui in Galliis regno pietatis nostre deuoti sunt simile proferatur exemplum; et sicut animos nostros circa se minores non desiderant effici, ita pari conditione teneantur astricti.



127 EPISTOLA uII. UNIuERSIS PROuINCIALIBUS PER GALLIAM CONSTITUTIS ATHALARICUS REX. Hortatur ut Gothi Romanis, et Romani Gothis uicissim iurent se fidem regi prestituros.


Licet gloriose memorie domni aui nostri pro excellentibus meritis tristis uobis uideatur occasus, tamen, quia ille humana conditione decubuit, ad continuandam gubernationem quam singulariter gesserat nos reliquit; ne damnum boni principis sentiretis, cuius uobis noscitur regnare progenies. Nullus enim apud nos perdit, quod [Alii, qui] illi paruit; sed duplici largitate munifici et illius debita reddimus, et futuris obsequiis beneficia ingenita pietate mutuamus. Atque ideo fidem pristinam maiori nunc uos conuenit deuotione monstrare, quia bene prospicit  rebus futuris, qui regnantium seruit initiis: dum ipse et in reliquum perseuerare creditur, qui primordia fouere sentitur. Indicamus autem, fauore diuino cum ad regni culmina perueniremus, omnia nobis sic felicia, sic tranquilla cessisse, ut unum loqui crederes quod generalitas insonabat, nec putaretur humanum quod tot uota ingentium populorum nichil probata sunt habere contrarium. Unde uos quoque predicta conuenit imitari, ut Gothi Romanis prebeant iusiurandum, et Romani Gothis sacramento confirment se unanimiter regno nostro esse deuotos, quatenus et nobis uestra sinceritas laudabiliter innotescat, et ad quietem uestram proficiat inuicem promissa concordia. Eat inter uos legalis missa tranquillitas;  potior minori non sit infestus. Habetote animum pacatum, qui bellum non habetis externum, quia primum inde nobis placere poteritis, si uobis hac ratione prospicitis [Ed., Niu., Gam., Grul. et Cui., proficiatis].



EPISTOLA uIII. uICTORINO uIRO uENERABILI, EPISCOPO, ATHALARICUS REX. Renuntiat se Theodorico mortuo successisse. Tum ipsius orationibus se commendans, petit ut prouinciales cunctos ad fidem principi seruandam cohortetur.

De fide atque constantia tales sunt commonende persone, que desideriis humanis diuersa sorte quatiuntur. uos autem, quos sapientia firmos efficit, et mens religiosa consolidat, [a 1Kb] ad prouincialium potius conuenit adunationes animari, quia iuste debitor fit  alieni arbitrii, qui a pluribus meretur audiri. Quapropter salutantes ueneratione qua dignum est, quod uobis quidem merorem possit indicere, transitum gloriose memorie domni aui nostri cum dolore maximo nuntiamus. Sed inde potest uestra tristitia temperari, quia nos in sede regni sui, Diuinitate propitia, collocauit; ut in totum desiderio uestro non uideatur ereptus, qui uobis consurgit in successione reparatus. Fauete nunc orationibus sacris, nostris libenter auspiciis, ut Rex celestis humana nobis regna confirmet, gentes externas atterat, peccata absoluat, consolidet et conseruet propitius quod parentibus nostris dignatus est prestare gloriosus. Quapropter sanctitas uestra prouinciales cunctos admoneat, ut, inter se concordiam habentes, regno nostro  per omnia debeant esse purissimi. Cupimus enim in subiectis fidem reperiri, quam larga possimus pietate munerari.



EPISTOLA IX. TULUM [Alii, THOLUIT] uIRO PATRICIO ATHALARICUS REX. Illi confertur patriciatus dignitas, preclarisque laudibus una cum Gensemundo exornatur.

Licet ad regendos populos idoneos efficiant, quos ad augustum culmen Diuina prouexerint , tamen ad releuandam florentissime nostre etatis sollicitudinem, uisum est te uirum prudentissimum conuenienter adhibere, quem constat etiam domni aui nostri tractatibus iugiter et laudabiliter adhesisse.  Quod si dignum fuit hoc illum talem tantumque facere, quanto magis nobis conuenit solatium querere quo [Ed., Ac., quod] pro adolescentie flore decenter adhuc possumus indigere [Ed., Ac., intelligere]? Magna est enim infinitaque prudentia, quam nemo sic assequitur ut eam non necessarie et per alios querere uideatur. Senes ipsi consiliis sapientiam discunt, et a maturis in commune queritur quod  pro omnium utilitate tractatur. Solatium curarum frequenter sibi adhibent maturi reges; et hinc meliores estimantur, si soli omnia non presumunt. Quod si longeui domini subiectorum ingeniis adiuuantur, consulte relaxamus etatis nostre breues ferias; ut suis incrementis deuota prosperius, robustior ad imperii pondera sustinenda consurgat. Atque ideo te, cum fauore diuino, suggestu presentalis patriciatus euehimus; ut pro republica nostra tractantem sedes celsa sublimet, ne sententia salutaris, cui decet humiliter parere, a loco uideatur uenisse communi. Hic est honor qui et armis conuenit, et in pace resplendet. Hunc illa diues Grecia, que multa gloriosissimo domno auo nostro debuit, gratificata persoluit; uelauit fortes humeros chlamydum uestis, pinxit  suras sericis calceus iste Romanus, et dignanter uisus [Gr. et Cui., iussus] est accipere, quod se cognoscebat assumere per honorem. Crescebat uisendi studium Eois populis herem nostrum, dum, nescio quo pacto, in eum qui bellicosus creditur, ciuilia plus amantur. Hac igitur honoris remuneratione contentus, pro exteris partibus indefessa deuotione laborauit; et prestare cum suis parentibus principi dignabatur obsequium, qui tantorum regum fuerat stirpe procreatus. Sic se magnorum beneficia semper extollunt, ut et quibus imperare nequeunt, iura uenerationis 128 imponant. Diligunt omnes sui prouectus semper auctorem; et mortalitatis iura nesciunt, qui beneficiis non tenentur [Gr., Cui.: Diligit memor mens sui. Mortalitatis iura nesciunt, qui beneficiis  non tenentur]. Sed longum est de eius gloria sufficienter loqui, quem singularem gentibus secula fecunda genuerunt. Ipsius te labor instituit, ut nos minus laborare debeamus. Tecum pacis certa, tecum belli dubia conferebat; et, quod apud sapientes reges singulare munus est, ille sollicitus ad omnia secure tibi pectoris pandebat arcana. Tu tamen nullos responsis ludebas ambiguis. Amasti in audiendo patientiam, in suggestione ueritatem; sepe que ad eum falso peruenerant, [b 1Kb] recti studio corrigebas; et, quod rarum confidentie genus est, interdum resistebas contra uota principis, sed pro opinione rectoris. Patiebatur enim inuictus ille preliis pro sua fama superari, et dulcis erat iusto principi rationabilis contrarietas obsequentis. Ama nunc sublimior iustitiam, quam seruiens diligebas. Ostende te illius esse  discipulum, qui nunquam laborauit incassum: iunctus Amalo generi, nobilissima tibi facta consocia [Alii, consortia]. Omne siquidem bonum regia suadere debet affinitas. Acturus es consueta prudentia, ut laude morum fastigium contigisse uidearis excelsum. Exstat gentis Gothice huius probitatis exemplum; Gensemundus ille toto orbe cantabilis, solum armis filius factus, tanta se Amalis deuotione coniunxit,  ut heredibus eorum curiosum exhibuerit famulatum, quamuis ipse peteretur ad regnum. Impendebat aliis meritum suum, et moderatissimus omnium, quod ipsi conferri poterat, ille potius paruulis exhibebat. Atque ideo eum nostrorum fama concelebrat: uiuit semper relationibus, qui quandoque moritura contempsit. Sic quandiu nomen superest Gothorum, fertur eius cunctorum attestatione preconium. Unde fas est de te meliora credere, quem nostri constat generis affinitate gaudere.



EPISTOLA X. SENATUI URBIS ROMAE ATHALARICUS REX. Eximia facinora Tulum exponil, et scribit se eum ad patriciatus culmen euexisse.

 Habetis, patres conscripti, unde glorioso principi gratiam referre debeatis, quando precelso uiro Tulum, et nostra affinitate fulgenti, uestri ordinis contulimus dignitatem. Auctus est enim pacis genius de ferri radiantis ornatu; nec discincta iacet toga, iam procinctualis effecta. Ante uobis contulimus honores, sed nunc ipsam ereximus dignitatem. Per omnes est nimirum splendor refusus, quem presens potest habere patricius: quando illa est natura purissimi luminis, que relucet et proximis. Sed quamuis sit uobis notissimus candidatus, qui domni aui nostri tam claris ac diuturnis adhesit obsequiis, tamen iuuat illa repetere, que constat ad institutoris eius gloriam pertinere. Primum, quod inter nationes eximium est, Gothorum nobilissima stirpe gloriatur, qui  mox ut inter parentes infantiam reliquit, statim rudes annos ad sacri cubiculi secreta portauit: agens non ut etas, sed ut locus potius expetebat. Nam licet omnia regum obsequia sub cautela peragenda sint, illic tanto timoris amplius acquiritur, quanto proximus plus habetur. [a 1Kb] Arduum nimis est meruisse principis secretum, ubi si quid cognoscitur prodi, uel ab alio formidatur. Has procellas moderator sui sine offensione transmisit: charus summatibus, collegis semper acceptus; ut iam tunc magne felicitatis uideretur esse presagium, gratiam meruisse cunctorum. Cuius ut cepit etas adolescere, tenerique anni in robustam gentis audaciam condurari, ad expeditionem directus est [b 1Kb] Sirmiensem; ut quod ab illo  Martio uiro didicerat uerbis, in camporum libertate monstraret. Egit de Hunnis inter alios triumphum, et emeritam laudem primis congressibus auspicatus, neci dedit Bulgares toto orbe terribiles. Tales mittunt nostra cunabula bellatores; sic parate sunt manus, ubi exercetur animus. Nutritus in otioso seruitio laboriosos subegit; et quod exercitatione non didicit, uirtus manus propria [Ms. A., et Ac., uirtus prona] compleuit. Rediit subito ad principem ueteranus, egressus primeuus; ut non pacatis obsequiis, sed armis semper studuisse crederetur. Hoc rimator ille actuum et honorum remunerator inspiciens, uigorem illi regie domus uirtutis contemplatione commisit; ut quem ingeniosum bella probauerant, fortissimi regis consiliis misceretur: ad inuenienda  subtilis, ad implenda robustus, ad celanda cautissimus. Egit locum merito publici secreti. Cum ipso prelia, cum ipso negotiorum equabilia disponebat; et in tantam se similitudinem eius cogitationis adiunxerat, ut causis recognitis, quod ille uelle poterat, iste sua sponte peragebat. Defensorem omnium suis tractatibus adiuuabat; et ministrando consilium, regebat ipse rectorem. Admonet etiam expeditio Gallicana, ubi iam inter duces directus, et prudentiam suam bellis, et pericula promptissimus ingerebat. [c 1Kb] Arelate est ciuitas supra undas Rhodani constituta, que in Orientis prospectum tabulatum pontem per nuncupati fluminis dorsa transmittit. Hunc et hostibus capere, et nostris defendere necessarium fuit. Quapropter excitata sunt Gothorum Francorumque  ualidissima tempestate certamina. Adfuit illic dubiis rebus audacia candidati: ubi tanta cum globis hostium concertatione pugnauit, ut et inimicos a suis desideriis amoueret, et uulnera factorum suorum signa susciperet: uulnera, inquam, opinio inseparabilis, [d 1Kb] sine assertore preconium, propria lingua uirtutis; que licet ad presens periculum ingerant, reliquum tamen uite tempus exornant. Eget enim astipulatoribus corpus illesum: querit alios qui uisa diuulgent: de fortitudine probata non ambigitur, que tali testimonio comprobatur. Conflictus uirorum fortium mutua tela repulit, nec semper tutus fuit, qui cum numeroso hoste contendit. Unius forsitan ictus solerter eluditur [Ed., eliditur]; qui multis restitit,  a parte qua non credidit uulnus excipit; que in tantum ei sunt gloriosa, quantum tunc habuere periculi. Iuuat igitur fortissimi uiri narrare quietum felicitatis exemplum, quia non est in duce perfecta laus asserere semper anxios labores. Mittitur igitur, Franco et Burgundio 129 decertantibus, rursus ad Gallias tuendas: ne quid aduersa manus [Ms. A., aduersarius] presumeret, quod noster exercitus impensis laboribus uindicasset. Acquisiuit reipublice Romane aliis contendentibus absque ulla fatigatione prouinciam, et factum est quietum commodum nostrum, ubi non habuimus bellica contentione periculum. Triumphus sine pugna, sine labore palma, sine cede uictoria. Tantum ergo eius glorie debemus, quantum utilitatis accepimus; quem et ille arbiter rerum largitione  reddituum iudicauit esse prosequendum, ut ibi fieret dominus possessionum, ubi utilitati publice procurauit augmentum. Aquilienses quoque tempestates inter eius prospera iure memorantur, quia discrimina dum feliciter cedunt, suauissime memorie sensum relinquunt. Cum uentis seuientibus furentem pelagum spuma testaretur undarum, diu iactatum nauigium tumens fluctus absorbuit, nullum relinquens forti uiro solatium, nisi tantum remigia brachiorum. Tunc iste nautis pereuntibus cum charo pignore solus euasit. Ibi amor piissimi regis, ibi meritum probatum est periclitantis, quando regnator ille uix littori constitutus, ut eum exitio preualeret eripere, undas iterum desiderabat intrare. Tunc eius pericula formidauit, qui saluti proprie timere nesciuit. Nonne uobis, patres conscripti, asperis casibus  diuinitus uidetur exemptus, cui presens parabatur euentus? Hunc itaque uirum bellis exercitatum, felicitate clarum, prudentia comprobatum, quod Deo auspice dictum sit, ad patriciatus presentalis [Ac., presentale] culmen eueximus. Fauete nunc auspiciis candidati, et uiris nostris libertatis atria reserate. Conuenit gentem Romuleam Martios uiros habere collegas.





EPISTOLA XI. SENATUI URBIS ROMAE TULUM uIR ILLUSTRIS PATRICIUS. Hortatur senatores ut regi gratias referant, quod ab eo ad patriciatus honorem promotus fuerit.

Confido, patres conscripti, quod agendas optimo regi gratias omnium uestrum studia debeant concitari,  quando prouectum meum excogitatum noscitis pro utilitate cunctorum. Atque ideo alacriter excipiendum est quod necessarie fuisset optandum. Omnibus quippe utile est iudicia principum sequi; sed ipse facit propria, qui gratanter suscipit aliena. Retinetis me senatus semper fouisse cetum; sed nunc maxime, cum uestrum uideor intrare collegium. Assumptio dignitatis ordinis uestri [Ac., bene] nobis gratiam duplicauit, quando me inter eos esse sentio, a quibus me amari posse confido. Accedit etiam illud animi uestri gratissimum pignus, quod patriciorum genius per nos constat erectus [Ac., genus . . . . . erectum], quando nemo gentilium in uobis putauit abiectum, quod in me respicit honoratum. In expetendis  quoque honoribus apud gloriose memorie Theodoricum principem regum mea uobis sepe uota coniunxi; ut quadam prescientia talia uidear premisisse, ad quos me cum gloria decebat intrare. Confidentius illud expetitur, ubi post collata beneficia festinatur. Sepe consules, sepe patricios, sepe prefectos habita intercessione promoui: uobis impetrare contendens quod mihi ardue potuissem optare. Congaudete nunc, patres conscripti, meis auspiciis, qui uestris faui semper honoribus. uultis scire qua uos affectione complectar? Insertus stirpe regia uocabulum uobiscum uolui habere commune. uiuite, Deo propitio, securi; et, quod est felicissimum suauitatis [Gr. et Cui., felicitatis] genus, exsultate cum liberis uestris. Studete, sicut semper, predicari moribus  Romanis, et bonorum actuum formam sub alta quiete perquirite. Interest nostre glorie ut quorum numerum auximus, eos, propitia Diuinitate, tueamur.



EPISTOLA XII. ARATORI [Ms. A., ORATORI] uIRO ILLUSTRI ATHALARICUS REX. Plurimum eum patremque laudat ob eloquentiam, et illum comitiue domesticorum honore decorat.

Perfectionem necessariarum rerum completam esse iudicamus, si quemadmodum eligendo uirum magnificum patricium armate reipublice parti prouidimus, ita et de sociando ei litterarum peritissimo consulamus. Decet enim tractatores habere doctissimos, quibus potestas summa committitur; ut, nullo defectu impediente meritorum, prouisa reipublice  utilitas explicetur. Alii sunt honores qui se ordinaria prouisione componunt: de generali autem securitate sollicito talis associandus fuit, qui parem in suis studiis non haberet. Neque enim adhuc minus probatus 130 agnosceris, licet primeuus ueneris ad honores. Aduocationis te campus exercuit, te iudicii nostri culmen elegit. Nam ita intra te fuit, quamuis ampla professio litterarum, ut tuum ibi consenescere non pateremur ingenium. Auspicatus es militem [Iur.: Id est, aduocatum], cum implere potueris cognitorem [Iur.: Id est, iudicem]; et quamuis traheret de eloquentia pro defensione dicere, suadebat tamen equitas iudicanda proferre. Probatum est quid utilitatis habeat moribus armata facundia. Nam sicut perniciosum est doctos praua suadere, sic salutare  munus, cum ueritatis terminos disertitudo nescit excedere. Sed ut merita tua exemplis potius laudabilibus asseramus, iuuat repetere pomposam legationem, quam non communibus uerbis, sed torrenti eloquentie flumine peregisti. Directus enim de partibus Dalmatiarum ad domnum auum nostrum, sic necessitates prouincialium, sic utilitates publicas allegabas, ut apud illum magna cautela sollicitum, et copiosus esses, et fastidia non moueres. Abundantia siquidem uerba cum suauissimo lepore defluebant; et cum finem faceres, adhuc dicere querebaris: mouendo, delectando implebas magis ueri oratoris nisum, cum iam causidici deseruisses officium. Genitoris quinetiam tui facundia et moribus adiuyaris, cuius te eloquium instruere potuit, etiamsi libris  ueterum non uacasses. Erat enim, ut scimus, egregie litteris eruditus. Et ut aliquid studiose exquisitum dicere uideamur, has primum, ut frequentior tradit opinio, Mercurius repertor [Ed., reparator] artium multarum uolatu Strymoniarum auium collegisse memoratur. Nam et hodie grues, cum classe consociant, alphabeti formas, natura imbuente, describunt: quem in ordinem decorum redigens, uocalibus consonantibusque congruenter admixtis, uiam sensualem reperit, per quam alta petens, ad penetralia prudentie mens possit uelocissima peruenire. Hinc Hellenus, auctor Grecorum, plura dixit eximie [Ed., Hellen. Hellenus plura dixit eximie], uirtutem eius compositionemque subtilissima narratione describens, ut in ipso initio possit agnosci magnarum copia  litterarum. Sed ut ad propositum redeamus, paterno igitur exemplo ingenium extendisse credendus es, qui in Romano foro eloquentiam non enutristi. O beatum magistrum, felicissimumque discipulum, qui affectuose didicit quod aliis doctorum terror extorsit! Romanum denique eloquium non suis regionibus inuenisti; et ibi te Tulliana lectio disertum reddidit, ubi quondam [a 1Kb] Gallica lingua resonauit. Ubi sunt qui litteras Latinas Rome, non etiam alibi asserunt esse discendas? Euaserat Cecilius pondus uerecundie, si hunc prouectum secula priora genuissent. Soluta est quippe uis illa sententie, mittit et Liguria Tullios suos. Cognosce quid ex meritis tuis estimauimus, quando illius consilio te uides esse sociatum, qui nostri imperii tractat arcanum. Hinc  est quod te comitiue domesticorum illustratum honore decoramus, ut merito maiora de nostris debeas sperare iudiciis, qui in te adhuc meliora credimus inueniri. Grande tibi negotium uides esse commissum, quidquid egeris generalitas sentit. Nam qui potest in uniuersitate peccare, gloriosus nimis est, si nescit excedere.



EPISTOLA XIII. AMBROSIO uIRO QUAESTORI ATHALARICUS REX. Multis laudibus eum effert, eo quod multas dignitates sub Theodorico sapienter administrauerit. Tum questuram illi confert.

Securus celsa conscendit, qui se in paulo minoribus approbauit; et certo procedit uestigio, qui gradatim desiderio potitur accepto. Sine merito siquidem  remuneratum putatur omne quod subitum est; nec inexplorati suspicionem refugit quod repente prouenerit. Contra, omnia deliberata sunt robusta [Ms. A., inexploratum. Omnia deliberata sunt robusta]; et totum bonis actibus obtinuisse creditur, qui post documenta laudate militie promouetur. Dudum  inter gymnasia litterarum adscitus ab illo inspectore meritorum, qui iudiciis suis etiam futura predicebat, priuatarum largitionum fascibus prefuisti: suscipiens patrocinium meritorum, ita gratiam dominantis auxisti, ut tibi sepe committeretur quod dignitas non haberet. Quod si laudabile est, uel mediocribus esse honoribus parem, quanto prestantius uicisse moribus aulicam dignitatem? Hec cum tu sub tanto iudice laudata perageres, gratiam quoque loci alterius inuenisti. Dictationibus enim probaris adhibitus, cum sit offensionibus alter expulsus; et ita suspensum honorem tuum sustinebat ingenium, ut palatio non sineres deesse iudicem, cuius ad tempus abrogatam cognouimus dignitatem. Non sunt imparia tempora nostra transactis. Habemus sequaces emulosque  priscorum. Ecce iterum ad questuram commeans euenit [Gr. et Cui., cum immenso euenit] ingenio. Redde nunc Plinium, et sume Traianum. Habes magna que dicas, si et tu simili oratione resplendeas. Fama temporum de legitima atque eloquenti iussione generatur. Omnia siquidem bona cumulat lingua diserta; et quod a nobis precipitur, gratia dictantis ornatur. Esto nobis ad bona suggerenda promptissimus, et aduersus improbitatem male presumentium constanter erectus. Dicet iam auribus nostris quod est omnino pro nobis. Bonus princeps ille est, cui licet pro iustitia loqui; et contra, tyrannice feritatis indicium, audire nolle constituta ueterum sanctionum. Renouamus certe dictum illud celeberrimum Traiani: Sume [b 1Kb] dicationem [Alii, dictationem],  si bonus fuero, pro republica et me; si malus, pro republica in me. Sed uide quid a te queramus, quando nec nobis aliquid iniustum licere permittimus. Decreta ergo nostra priscorum resonent constituta, que tantam suauitatem laudis inueniunt, quantum saporem uetustatis assumunt. Preiudicia, que nos horremus, in aliis non amamus. Obligamus te certe generalitati, dum absolute precipimus iura seruari. Quod ideo nunc dicimus, ut opportune omnibus in te consuluisse uideamur. Decet enim premonere, ne te iam tardius post aliena pericula uideamur uelle corrigere. Bonorum exempla sequere, et nobilitatis tue memor incede. Illi digne ad uitia generis sui redeunt, qui contemptibili stirpe nascuntur. His igitur in bonum publicum predictis, per quintam feliciter indictionem   questure tibi insignia, Deo prestante, 131 concedimus: honorem prudentium, [c 1Kb] fontem omnium dignitatum, quando exinde procedit, quod indulgentie nostre largitate manauerit. Age ut qui ad consilium nostrum adscisceris, prudentia cunctis et grauitate preminere noscaris. Nam quid tibi conueniat, uides.  [a 1Kb] uox legum diceris, dum nos [Ed., nostra] iura condimus. Incumbe nunc probitati uel fidei; ut sicut te prior honor dignum fecit alteri, ita secundus tertie faciat dignitati.



EPISTOLA XIu. SENATUI URBIS ROMAE ATHALARICUS REX. Eximia laude Ambrosium exornat, et nuntiat se illum questure dignitate insigniuisse.

Accipite, patres conscripti, iudicium quod iudicia nostra protulerunt, quando plus cogitantur omnino que cauta sunt; quia talis subsecutio creditur, quale primordium uenisse sentitur. Nemo enim futurum putat esse diligentem, quem in ipsa nouitate opinionis sue non uidet esse custodem. Prouidus institutor si hortum suum fecundis nititur ornare plantariis,  ut reddant fructus optatos, que sollicitis fuerant culta laboribus; quanto magis regnum decet inter initia pacis amenitate componi, ne habere speciem agri uideatur inculti? Et ideo beneficiis nostris quasi quamdam ianuam cogitauimus dare questorem, per quem uenientium dignitatum culmina decenter exirent. Sunt uobis certe de candidato nota, quando et moderna que loquimur. Nam cum transitum gloriose memorie domni aui nostri subiectorum anxia corda lugerent , per eum uobis et nostri auspicii, et uestre securitatis optata patuerunt. Intelligite quali nos equitate constringimus in futuris, ut ipse nobis legum fieret custos, qui conseruande iustitie fuerat promissor effectus. Adfuit mandatis regalibus (Ms.  A., legalibus] eloquens et decorus ornator: permulcens etiam inspectus, quos gratissimos reddebat auditus. Tales enim decet esse aulicos uiros, ut nature bona indicio frontis aperiant, et possint agnosci de moribus, cum uidentur. Tacens enim plerumque despicabilis est, si eum tantum lingua nobilitat: semper autem in honore manet, si cuius est tranquillus animus, eum quoque serenissimus commendet aspectus. Hoc denique facto testamur copiam nos habere prudentium, quando talis eligitur, qui ex utraque parte laudetur. Eloquentie uero bona ineptum est in questore predicare, cum ad hoc specialiter probetur adscitus, ut opinionem temporum commendet qualitate dictorum. Aliis enim iudicibus prouinciarum committitur exactio, aliis priuati erarii  custodia delegatur; huic autem aulice fame insignia reponuntur, unde per totum mundum opinio uulgata laudetur. Quod nobis adeo, patres conscripti, estimauimus esse repetendum, ut tales nos querere credatis, quales et nostre laudi, et uestre securitati expediat inueniri. Agnoscite docti bonum principis uotum; confidite de beneficiis, qui litterarum probamini habere notitiam. Segnissimi est torpere, cum  se ad prouectum cognoscat rerum dominos inuitasse. Quapropter, patres conscripti, illustrem Ambrosium questure culmine decoratum fauor uestre benignitatis excipiat. De illo enim non debet dubitari, qui a uestro ordine iam in prima dignitate meruit approbari.



EPISTOLA Xu. SENATUI URBIS ROMAE ATHALARICUS REX. Scribit sibi gratissimum fuisse, quod pontificem elegerint eum quem Theodoricus designauerat.

Gratissimum nostro profitemur animo, quod gloriosi domni aui nostri respondistis in episcopatus electione iudicio. Oportebat enim arbitrio boni principis obediri, qui sapienti deliberatione pertractans, quamuis in aliena religione, talem uisus est pontificem  delegisse, ut nulli merito debeat displicere; ut agnoscatis illum hoc optasse precipue, quatenus bonis sacerdotibus Ecclesiarum omnium religio pullularet. Recepistis itaque uirum, et diuina gratia probabiliter institutum, et regali examinatione laudatum. Nullus adhuc pristina contentione teneatur. Pudorem non habet uicti, cuius uotum contingit a principe superari. Ille quinimo suum efficit, qui eum sub puritate dilexerit. Nam que sit causa doloris, quando hoc et in isto reperit, quod alteri in partem ductus optauerit? Ciuica [Ed., crinea] sunt ista certamina, pugna sine ferro, rixa sine odio; clamoribus, non doloribus res ista peragitur. Nam etsi persona submota sit, nichil tamen a fidelibus amittitur, cum optatum sacerdotium possidetur. Quapropter, redeunte  legato uestro, illustri uiro Publiano, rationabile duximus ad cetum uestrum salutationis apices destinare. Magna enim iucunditate perfruimur, quoties cum nostris proceribus uerba miscemus. Et hoc quoque suauissimum uobis minime dubitamus, si quod illius fecistis imperio, nobis etiam cognoscitis esse gratiosum.



132 EPISTOLA XuI. OPILIONI COMITI SACRARUM ATHALARICUS REX. Summis laudibus eum cum fratre extollit, et illi comitiuam sacrarum largitionum concedit.

Solent quidem uenientes ad aulicas dignitates diutina exploratione trutinari, ne imperiale iudicium aliquid probare uideatur ambiguum, quoniam gloria  regni est reperisse iudices exquisitos. Sed tam frequens est familie uestre felicissimus prouectus, tam in multis personis declarata prudentia, ut licet aliquis uos eligat ad subitum, nichil fecisse uideatur incertum. Similitudinem suorum felix uena custodit, quando pudet delinquere, qui similia nequeunt in suo genere reperire. Hinc est quod melius agnoscitur elegisse nobilem, quam fecisse felicem; quia iste  commonitus, per ueterum se facta custodit; ille exemplum non habet, nisi quod fecerit. Quapropter secure tibi credimus quod toties tuo generi commissum fuisse gaudemus. Pater his fascibus prefuit, sed et frater eadem resplenduit claritate. Ipsa quodammodo dignitas in penatibus uestris larem posuit, et domesticum factum est publicum decus. Nam militie ordinem sub fraterna laude didicisti; cui mutuo connexus affectu, implebas laboribus socium, et consiliorum participatione germanum, ad te potius pertinere diiudicans quod frater acceperat. Hoc baculo reclinabatur ille felicior, astu quedam negligens presumptione tui, quia per te omnia cernebat impleri. En dulce fratrum obsequium, et presentium temporum antiqua concordia. Bene talibus sensibus  iudicium creditur, qui seruare mores naturaliter sentiuntur. Quod si ameni secessus et prouinciale otium forte libuissent, ad te caterue causantium et anxia currebant uota lesorum. Boni iudicis inter eos assumebas officium; et futurorum quodam urgente presagio, quod a nobis accipere poteras, meritorum assumptione peragebas. Meminimus etiam qua nobis in primordiis regni nostri deuotione seruieris, quando maxime necessarium fidelium habetur obsequium. Nam cum post transitum [Iuret.: Id est, mortem] diue memorie domni aui nostri anxia populorum uota trepidarent, et de tanti regni adhuc incerto herede subiectorum se corda perfunderent, auspicia nostra Liguribus felix portitor nuntiasti; et sapientie tue allocutione firmati merorem, quem de occasu  conceperant, ortu nostri imperii in gaudia commutabant. Innouatio regis sine aliqua confusione transiuit, et sollicitudo tua prestitit quod nos nullus offendit. Atque ideo probato talibus institutis ab indictione feliciter sexta  sacrarum largitionum comitiuam, propitia tibi Diuinitate, concedimus. Usurus es omnibus priuilegiis atque emolumentis que ad tuos decessores pertinuisse noscuntur. Absit enim ut aliqua calumnie machinatione quatiantur, qui actionis sue firmitate consistunt. Fuit enim tempus, cum per delatores uexarentur et iudices. Deponite iam formidinem, qui non habetis errorem: fructibus uestrarum utimini dignitatum; nam quod uobis per decessores predecessoresque nostros temporibus domni aui nostri consuetudo longa dedit,  indulgentia quoque nostra custodit. Conferimus tibi honorem germani, sed tu fidem eius imitare seruitii. Nam si illum sequeris, multos laude precedis: uirum auctoritatis maxime, probate constantie [Ac., conscientie], qui sub tanto principe et sine culpa paruit, et iustitiam laudatus exercuit. Promptum est enim estimare quid gesserit, quando sub ingrato successore palatinum officium preconia eius tacere non potuit. Difficile itaque non est moribus sequi posse germanum; quia et in conuersationis fructu plerumque consentiunt, qui unius semine procreantur.



EPISTOLA XuII. SENATUI URBIS ROMAE ATHALARICUS REX. Multum laudat Opilionem, patrem et fratrem ipsius; et petit ut faueant promotioni eius ad comitiuam sacrarum largitionum.


Tanta est, patres conscripti, in candidato copia meritorum, ut uereamur ne tardius putetur electus, quam non sit iudicio comprobatus. Nam cum diue memorie auus noster optimos uiros exquireret, nobis eum irremuneratum prosperior fortuna seruauit. Illi paruit, illi multa officiositate seruiuit, et a domino largissimo beneficiorum sine aliqua retributione constat esse derelictum. Credo dilata est compensatio meriti, ut nobis aptior [Edd., Ac., apertior] fieret causa prestandi. Conueniat enim se pietas nostra lege nature. Condignum est ab herede solui, quod collatum constat auctori. Cur enim munificentia nostra eum differret, cum eum proficere consuetudo  sue nobilitatis urgeret? Pater huic manu clarus, ac summa fuit morum nobilitate conspicuus, quem nec feruentia bella respuerunt, cum tranquilla otia predicarent: corpore ualidus, amicitia robustus, eui antiquitatem gestabat, abiectis seculi uitiis [Ms. Aud., abiectis seculis Odoacris], ditatus claris honoribus. His temporibus habitus est eximius, cum princeps non esset erectus. Sed quid antiquam parentum eius repetimus nobilitatem, cum uicina resplendeat luce germani; cuius non dicam proximitati, sed uel amicitie coniunctum fuisse potest esse laudabile? Huius uirtutibus ita se sociauit atque connexuit, ut hoc potius sit incertum, qui magis ex altero predicetur. Amicitiis ille prestat fidem; sed magnam promissis debet iste constantiam. Ille quoque auaritia  uacuus, et iste a cupiditatibus probatur alienus. Hinc est quod norunt regibus seruare fidem, quia nesciunt uel inter equales exercere perfidiam. Ibi enim mores facilius probantur, ubi natura sub libertate monstratur. Quomodo ergo sub puritate non seruiant dominis suis, qui nesciunt illusisse collegis? His laudibus electus a coniuge, Basiliane sociatus fertur esse familie; quod plerumque euenit a meritis coniungi posse nobilibus. Inspicite in eo, si placet, etiam familiarem uitam, quia sepius maioribus nostris uiros industrios hec signa prodiderunt. Res huic priuata tanto fuit moderamine disposita, ut nec aliqua tenacitate sorderet, nec iterum nimia effusione laberetur. Gentiles uictu, Romanos sibi iudiciis obligabat; et unde ingratitudo 133 dignitatibus plerumque  uenit, iste disceptando sibi amicitiam colligebat. uidete quid faciat nobilis natura. Ex iudicibus natus arbitrum agebat; quod nisi ex morum probitate nulla potest contingere ratione. Nam fascibus obedire, plerumque potestatis necessitas cogit: parere iudici priuato, sola sententiarum probitas facit. Unde nobis plus laudis uidetur habere uoluntarius iudex, quando ad audientiam non eligitur, nisi qui iustus esse moribus estimatur. Quapropter, patres conscripti, fauete uestris alumnis, et nostris fauete iudiciis. Secundo ad uestram curiam uenit, qui ex senatore natus est, et aulicis dignitatibus probatur honoratus.



EPISTOLA XuIII. FELICI uIRO ILLUSTRI, QUAESTORI, ATHALARICUS REX. Eum et amplissimis laudibus celebrat, et questura donat.


Professionem constat esse iustitie, legum peritos iudices ordinare; quia uix potest negligere, qui nouit equitatem; nec facile erroris uitio sordescit, quem doctrina purgauerit. Dudum te forensibus negotiis insudantem oculus imperialis aspexit; nec latere potuit qua fide suscepta peregeris, qua luculentia tractata peroraueris. Aequo gradu eloquentia tua atque conscientia pariter incedebant; nullus [a 1Kb] susceptus quod amplius desideraret habuit; nullus iudicum quod in te corrigere posset inuenit. Accessit enim uenustas oris et castitas animi. Iuuenem te solus decor ostendit, ab ore primeuo cana uerba  manauerunt. Contendit flos etatis et maturitas mentis: sed potius illa superauit, que nos ad uirtutum gradus gloriamque perducit. Quapropter aptamus munera nomini et meritis tuis; ut arcana regia fidelis accipias, et uir eloquens litteratam reperias dignitatem. Nunc causas gloriose iudica, quas laudabiliter perorabas: assideat tibi propria et exercitata doctrina. Modo est felix et certa conditio negotiorum, quando ille sententiam dicit, qui non potest ignorare quod eligit. Non enim decet iudicem ministrum esse uoluntatis alterius; ut magis alteri pareat, cui tot milites obsecundant. Certe si in aliis tolerandum utcunque, nimis in questore pudendum est; ut qui eligitur ad principis consilium, solatium exspectet alienum. Et ideo, quod Deo auspice dictum  sit, per sextam indictionem  questure tibi conferimus dignitatem. Sed tuus honor imperitis opprobrium est. Nam sicut conscientia leta est, que prouehitur meritis, ita sub reatu iacet, qui se imparem cognoscit muneribus consecutis. Habes priscos uiros, quos te deceat imitari. Precede fama quem sequeris dignitate. Nam si te priuata uita uirtutibus exercuit, quanto melius prouecta declarabit? Sumpsisti nomen ex meritis: custodi, ut semper leteris ueritate uocabuli. Nam cum omnis appellatio ad declarandas res uideatur imposita, nimis absurdum est portare nomen alienum, et aliud dici quam possit in moribus inueniri. uerum hec bone conscientie dicta sufficiant: quia dubitari de illo creditur, qui plurimis admonetur.



EPISTOLA XIX. SENATUI URBIS ROMAE ATHALARICUS REX. Felicem cum familia plurimis ornat laudibus, et scribit se eum questorem elegisse.


Licet cetus uester genuino [Ac. et Forn., gemino] splendore semper irradietur, clarior tamen redditur quoties augetur lumine dignitatum. Nam celum ipsum stellis copiosissimis plus refulget, et de numerosa pulchritudine mirabilem intuentibus reddit decorem. Nature siquidem insitum est ut bonorum copia plus delectet. Prata denique floribus pinguntur  innumeris, laudatur pinguis arui densior seges. Antiquitas uos fecit nobiles haberi, nos senatum uelumus etiam de numerositate predicari. Hinc est quod uobis aggregare cupimus quem reperimus ubicunque precipuum. Nam licet apud uos seminarium sit senatus, tamen et de nostra indulgentia nascitur, qui uestris cetibus applicetur. Alumnos cuncte nobis pariunt aulice dignitates; questura autem uere mater senatoris est, quoniam ex prudentia uenit. Quid enim dignius quam curie participem fieri, qui adhesit consilio principali? Sed quia prudenti uiro non sufficit generaliter conclusa laudatio, eius nota propriaque tangamus. Questorem nostrum, patres conscripti, cognoscite eloquentia prius exercitata placuisse, et sic aduocationis sue [Ac., Niu., assidue]  crebras egisse uictorias, ut merito sibi eum electio triumphalis adsciuerit, quatenus palmis felicibus inauguratus uobis daret omina laurearum. Ad forense gymnasium prima etate deductus, studuit semper integritati mentis; et nobilissimus pudore, castitatem corporis sub nimio labore transegit. Orator facundus, grauissimus patronus, susceptas causas suis preconiis adiuuabat; quando credi non poterat negotium improbabile, cui talis uidebatur assistere. Nonne pretermittere hunc uirum esset publicum damnum? Quid enim aut nobis aut uobis debet esse acceptius quam uestro coniungi lateri, qui inter leges meruit approbari? Amare namque eas potest, per quas doctus enituit: dum affectat unusquisque gloriam suam, nec obliuisci potest animus, ex qua nobis  parte fuerit sociatus. Creditis forte, principes uiri, nouam in hunc impetratamque apparuisse prudentiam. Origo eius hereditarias sibi litteras uindicauit, cuius pater ita in Mediolanensi foro resplenduit, ut eterno fructu e Tulliano cespite pullularet. Proinde quamuis sit uel inter mediocres difficillimum placendi genus, tamen aduocationis laudem inter primarios eloquentie frequenter meruit inuenire. Is contra magnum Olybrium stetit, is palmarum Eugenetis lingue ubertate suffecit; et illis par exstitit, quos singulares Roma cognouit. Quid enim generosius quam tot litterarum proceres habuisse maiores? Nam si inueterate et per genus ducte diuitie nobiles faciunt, multo magis prestantior est, cuius origo thesauris prudentie locuples inuenitur. Quapropter,  patres conscripti, fauete nostro iudicio, ac suis meritis candidato, quando 134 si [Ms., Gr. et Cui., sic] college manum clementie porrigitis, uos potius subleuatis.



EPISTOLA XX. ALBIENO uIRO ILLUSTRI, PRAEFECTO PRAETORIO, ATHALARICUS REX. Scribit se prefectum pretorio propter improbitatem prefectura amouisse, et in eius locum suffecisse Albienum, qui summopere predicatur.

Assertio meritorum est, potuisse eligi post improbitatem iudicis accusati: quando excessus precedentium  non corrigitur, nisi cum successor optimus inuenitur. Contrariis rebus plerumque medicina succedit. Nam dum calor uitalis adhibitus fuerit, frigus pestiferum tunc recedit. Nubila ipsa uentorum spiratione terguntur; et Aquilo faciem celi tranquillam reddit, quam Australis aura turbauerit. Sic nos decessorem tuum submouimus amore generalitatis, ut tu saluberrimus aduenires. Contraria prioribus imitare, et laudanda peregisti. Ille calumniis odiosus, tu stude ut iustitia reddaris acceptus. Rapax ille, tu continens. Bonorum omnium breuis est definitio, uitare que fecit; quoniam uere illaudanda sunt, que suo iudicio comprobauit. Respice denique in illo odium publicum, et tu amorem affectare cunctorum. Tanti tuis moribus gratias agant, quanti illius acerbitatem  actionis accusant. Animare igitur dedecore precedentis, quando post illum professe malitie uirum, uel a malis abstinuisse laudabile est. Nam quale erit, si beneficia prouinciis tribuas que hactenus non habebant? Bonum insolitum plus amatur; et sequenti gaudio confert dulcedinem temporum premissa tristitia. Atque ideo prefecture tibi fasces per sextam feliciter indictionem , Deo auxiliante, conferimus: que quanto fuit hactenus lesione terribilis, tanta nunc habere debet beneficia lenitatis, siquidem sauciata tua cura refouenda sunt. Non tuis, non alienis manibus quisquam grauetur. Nam ultra omnes impietates est nocere [Gr. et Cui., necare] lesos, qui sanare creditur uulneratos. Redeat ad nomen antiquum prefectura illa pretorii, toto  orbe laudabilis. Cuius si principium queramus, per Ioseph a beneficiis inchoauit. Nec immerito a legibus nostris pater prouinciarum, pater etiam predicatur imperii: quia sic iuste, sic prouide agi uoluerunt, ut non districtum iudicis nomen, sed uocabulum illi pietatis imponerent. Iustis ac debitis compendiis nostrum per te crescat erarium. Lucra renuimus, que legum cauta profanant; pecunias illas uolumus, quibus libra iustitie suffragatur. Aedes nostras nequitiam non patimur introire, quia nec priuata intromittere [Ms. et Gr., priuatim introducere] possumus quam publica uoce damnamus. Audite, iudices, quid amemus, nolite aliud in malum publicum suspicari. Nam cui uos per iniquas prouisiones creditis esse placituros, cum nos cognoscatis sola illa diligere, que  possunt iustitie monitis conuenire? uestris iam moribus peccatis, si post ista delinquitis. Sed illi forte talia gesserint, qui ad dignitates suis parentibus incognitas peruenerunt: tu post patris prefecturam laudabilem aliquid quod melius predicetur adiunge; quia diligentior semper esse debet qui sequitur, dum bona parentum probabiliter et imitari cupimus, et uincere festinamus. Accedit etiam tuis laudibus quod dictis prudentum probaris imbutus. Graue est sapienti  offendere, ubi alterum reperit incidisse. Ius forte pretereat, qui iura nesciuit; totum a te legitimum queritur, cuius origo indocta fuisse nescitur. Aequales tibi sunt libri ueterum et actiones parentum. Presta opinioni tue, presta nostro iudicio ut impar non sis meritis quorum equasti per nostra beneficia dignitates.



EPISTOLA XXI. CYPRIANO uIRO PATRICIO ATHALARICUS REX. Illum ob egregia bellice uirtutis facinora, et ob filios bene institutos regique oblatos laudat. Tum patriciatus dignitatem ei confert.

Licet propriis frequenter honoribus et germani tui fueris dignitate laudatus, tamen quia natura bonorum non expenditur cum refertur, quasi ad iudicium reuertimur,  de quo iam preconia multa sonuerunt. Testificatum est de te quidquid de fidelibus, quidquid de benemeritis debuit estimari. Sed digne laudum, cum uoluerit, nouitates emittit, qui se actionis probitate compleuit. Natura perennis fontis est glorie uena laudabilis; nam sicut ille [a 38Kb] fluendo non expenditur, sic nec ista celebri sermone siccatur. Quod et si transacta taceantur, noua probaris suggerere que dicantur, qui cum etate crescis semper et meritis. Cursus annorum laudis tibi procurat augmentum. Senescis quidem corpore, sed laude iuuenescis. Merito tibi prolixior etas optatur, in quo fama semper robustior inuenitur. Habuisti sub diue memorie domno auo nostro in utraque parte laudatas semper excubias. uidit te adhuc gentilis Danubius bellatorem: non te  terruit Bulgarum globus, qui etiam nostris erat presumptione certaminis obstaturus. Peculiare tibi fuit et renitentes barbaros aggredi, et conuersos terrore sectari. Sic uictoriam Gothorum non tam numero quam labore iuuisti. Postea uero, quod non minus ipsis certaminibus fuit, referendarii officium laboriosis contentionibus exhibebas. Fuerunt enim apud illum uirtutum omnium uirum exercitualia uel pacata seruitia. Quis enim non ageret bellum, qui illi potuit competens exhibere responsum? Qui tantam firmitatem animi semper exegit, tantam uerborum in asserenda ueritate constantiam, ut merito se uicisse diceret hostem, qui illo presente uitare ualuisset errorem. Hinc fuit quod eius obsequia reddiderunt prudentes, quia cautela semper adhibita erigit sensum;  et dum culpam quis formidat incurrere, sapientibus se nititur aggregare. Contulit etiam dignitatem sacrarum largitionum, hoc est laborum tuorum aptissimum [Ac., apertissimum] munus, quam sic casta, sic moderata mente peregisti, ut maiora tibi deberi faceres, quamuis eam in magna premia suscepisses. Per 135 hec te florida iuuentus exercuit, sed nostris temporibus etas matura seruauit. Consilio quidem plurimum uales, nec [b 60Kb] fractus tamen etate cognosceris.  Sic enim adeptus es senectutis bona, ut eius non subires incommoda. Hec sunt que in te estimamus augenda [Ac., agenda]; ut sicut es conscientia preditus, reddaris quoque honore reuerendus. Sunt enim beneficiis nostris consentanea et uite superna iudicia, quando talium filiorum pater effectus, natura ipsa uideris esse patricius. Quorum bona uernantia non est absurdum referri, quando educantium felicior laus est de filiorum probitate laudari. Primum, quod non minime laudis prestat initium, infantia eorum nota est palatio. Sic fetus tui, more aquile se probantes, regales oculos ab ipsis pene cunabulis pertulerunt. Relucent etiam gratia gentili, nec cessant armorum imbui fortibus institutis. Pueri stirpis Romane nostra lingua loquuntur, eximie indicantes  exhibere se nobis futuram fidem, quorum iam uidentur affectasse sermonem. Habemus unde tibi, felix pater, premium debeat referri, qui et filiorum tuorum nobis animos obtulisti. Quapropter multis laboribus multaque fide et constantia comprobato patriciatus tibi, Deo auspice, conferimus dignitatem: honorem quidem celsum, sed qui tuis meritis probetur esse equalis. Fruere igitur probatissimis institutis, ut cum bona tua geminaueris, nostris interim beneficiis augearis.



EPISTOLA XXII. SENATUI URBIS ROMAE ATHALARICUS REX. Post enumeratas Cypriani filiorumque eius laudes, scribit se illum ad patriciatus honorem euexisse; et ut electioni eius faueant, hortatur.

 Si fauore uestro dignus est, qui uel semel regale potuit impetrare iudicium, quid, patres conscripti, uir magnificus merebitur Cyprianus, qui uobis toties gratior debet effici, quoties a nobis dignitates acceperit? Certantes in stadio numerosior corona glorificat, Olympicos currus [Ac., cursus] frequens palma nobilitat: sic uel in leuibus rebus gloriosior efficitur, cui frequenter premia referuntur. De primo denique prouectu potest esse cunctatio, dum multi fallunt principis animum, quando facile est illudere cui semper uotum est prestitisse. Sed talem mentis exhibuit constantiam, tantum bonorum habuit propositum, ut semper in se prouocauerit regium munus. Hec est certa gloria, hec indubitata sententia, frequenter  potuisse mereri per quod homines constat ornari. Hos etiam intrare in nostram curiam decet, qui ad primos honores non expendunt meritum suum, sed cum magna susceperint, iterum maiora promerentur. Ornant quoque tales et nostra iudicia; quoniam bene prius electus creditur, qui sepius approbatur. Natura ipsa boni adhibita perseuerantia pretiatur, quia minus est laudanda incipere, quam bonorum propositum custodire. Similes habuistis olim, patres conscripti, Decios, similes uetustas predicat fuisse Coruinos. Neque enim hic uir, de  quo nobis sermo est, nostrum sibi tantummodo conciliauit [Iuret. u. C., reconciliauit] arbitrium: ab uno quippe principe prouehi, uidetur forte gratiosum; iam et sub altero meruisse prouectum, apud utrosque integrum constat fuisse iudicium. Cunctos ergo sequaces habet, qui aliquid ex ueritate decernit. Hunc prouectus sui auctorem meruit, ut nos augmentatores dignissime reperiret. Ille in eum fundamenta posuit bonorum, nos culmen construximus dignitatum. Et ideo, patres conscripti, tot laboribus, tot laudibus clarificato illustri uiro Cypriano suggestum quoque patriciatus addidimus, ne maior esset meritis suis quam honoribus nostris. Fauete nunc college quem sepe decorastis extranei. Securus ad uos redit, qui iam honores suos in libertatis aula  reposuit. Habet etiam unde nobis reddatur acceptior, quando tales curie uestre alumnos protulit, de quibus quamuis auidus pater, tamen propria uota superauit, non infantia trepidos, non ad respondendum, ut licebat, ignaros. uariis linguis loquuntur egregie, maturis uiris communione miscentur. Sic cum nobis noti sunt, in ipso etatis primordio adole scentiam transierunt. Prestet diuina maiestas ut sicut de patre eorum munificentie nomen extulimus, sic et in eis pietatis nostre titulos augeamus.



EPISTOLA XXIII. BERGANTINO uIRO ILLUSTRI, COMITI PATRIMONII, ATHALARICUS REX. Precipit ut massas quasdam que ex facultatibus matris Theodahado, quem eximie laudat, obtigerant, actoribus eius absque ulla mora tradat.


Licet munificentiam regis quotidie deceat cum sole relucere, et iugiter aliquid facere, quo possit largitas principis apparere, huic tamen conscientie debitum soluitur, quoties parentibus sub equitate prestatur. Lucrantur principes dona sua; et hoc uere thesauris reponimus, quod fame commodis applicamus. Absit enim ut negemus affini, quod solemus custodire subiectis: quando qui nobis sanguine coniungitur, plus meretur; nec fraudari potest proprio desiderio, qui militat sub iudice gratioso. Atque ideo illustrem magnitudinem tuam precelso atque amplissimo uiro Theodahado massas subter annexas, tot solidos pensitantes, ex patrimonio quondam magnifice femine matris ipsius, precipimus reformari,  eius feliciter dominio plenissime uindicandas; cuius successionis integrum ius in ea qua precipimus parte largimur. De cuius fide ac sinceritate presumimus, ut sequenti tempore reliqua supra memorati [a 21Kb] matrimonii [Alii, patrimonii] cum omni adiecta quantitate mereatur. Quid enim tali uiro negare possimus, qui etiam meliora suis 136 obtinere possit obsequiis, uel si non probaretur affinis? uir quem nobilitatis sue nulla inflat elatio, modestia humilis, prudentia semper equalis, quid a nobis mereatur intendite, quoniam ad gloriam nostram trahimus, qui eum  proximum confitemur. Quapropter equissime iussioni opera nauanter [Iuret., ouanter] impendite, dilectisque [Gr., directis] sedis uestre chartariis designatas massas auctoribus [Gr., actoribus] eius sine aliqua dilatione contradite; ut summa nobis caritate sociatus, gratia presentis muneris reddatur acceptior.



EPISTOLA XXIu. CLERO ECCLESIAE ROMANAE ATHALARICUS REX. Remittit ad pape iudicium eos qui clerico Romano litem intenderint. Qui sancte sedis auctoritatem contempserit, eum uult et causa cadere, et decem librarum auri mulcta pauperibus eroganda puniri.

Tanto Diuinitati plurima debemus, quanto a ceteris mortalibus maiora suscepimus. Nam quid simile rependat Deo, qui potitur imperio? sed licet pro  tanto munere nichil compensari possit idonee, ipsi tamen gratia redditur, dum in seruientibus honoratur. Itaque flebili aditione causamini hoc fuisse longe consuetudinis institutum, ut si quis sacrosancte Romane Ecclesie seruientem aliqua crederet actione pulsandum, ad supradicte ciuitatis antistitem negotium suum dicturus occurreret, ne clerus uester forensibus litibus profanatus, negotiis [Ms. Gr., Cui. et Forn., officiis] potius secularibus occupetur: addentes diaconum quoque uestrum ad contumeliam religionis tanta exsecutionis acerbitate compulsum, ut saius eum proprie custodie crederet mancipandum. Presbyterum quinetiam Romane Ecclesie pro leuibus causis asseritis criminaliter impetitum. Quod nobis, pro ingenita reuerentia quam nostro debemus  Auctori, displicuisse profitemur, ut qui pridem sacris meruerant inseruire ministeriis, conuentionis irreuerenter nefariis iniuriis subiacerent. Sed aliorum plectenda subreptio nobis obtulit plenissime laudis euentum, ut causa contingeret prestandi, que nos celestibus commendaret auxiliis. Atque ideo considerantes apostolice sedis honorem, et consulentes desideriis supplicantium, presenti auctoritate moderato ordine definimus, ut si quispiam ad Romanum clerum aliquem pertinentem in qualibet causa probabili crediderit actione pulsandum, ad beatissimi pape iudicium prius conueniat audiendus; ut aut ipse inter utrosque more sue sanctitatis agnoscat, aut causam deleget equitatis studio terminandam; et  si forte, quod credi nefas est, competens desiderium fuerit petitoris elusum, tunc ad secularia fora iurgaturus occurrat, quando suas petitiones probauerit a supradicte sedis presule fuisse contemptas. Quod si quis exstiterit tam improbus litigator, atque omnium fuerit iudicio sacrilega mente damnatus, qui reuerentiam tante sedi exhibere contemnat, et aliquid de nostris affatibus crediderit promerendum, ante alicuius conuentionis effectum decem librarum auri dispendio feriatur, que a palatinis sacrarum largitionum protinus exacte, per manus sepe memorati antistitis pauperibus erogentur: carensque impetratis, negotii quoque sui amissione mulctetur. Dignus  est enim duplici pena percelli, qui et diuinam reuerentiam, et nostra iussa temerarit. Sed interim uos, quos iudicia nostra uenerantur, ecclesiasticis uiuite institutis. Magnum scelus est, crimen admittere, quos nec conuersationem decet habere secularem; professio uestra uita celestis est. Nolite ad mortalium uota humilia et errores descendere. Mundani cerceantur humano iure, uos sanctis moribus obedite.



EPISTOLA XXu. IOANNI uIRO ILLUSTRI, REFERENDARIO, ATHALARICUS REX. Confirmat munificentiam Tulum, qua domum in castro Lucullano positam Ioanni concesserat.

ualde dignum est, in eis aliena seruare, quibus nos oportet propria dona conferre. Quid enim de illa munificentia possis ambigere, quando a nobis te  intelligis mereri quod a nostris decessoribus accepisti? Profitemur itaque alterius quidem donum, sed nostrum esse iudicium, et modernam principis mentem preuenisse tantum uelocissimam largitatem. Hinc est quod diue [Iuret. u. C., diuine] memorie auum nostre clementie domum in castro Lucullano positam, obsequiorum tuorum sedulitate prouocatum, constat uoluisse largiri. Cuius dispositionem secutus patricius Tulum , posteaquam illi nostra est liberalitate concessa, prefatam domum actu legitimo in tua optime iura transmisit. Quapropter serenitas nostra uel inchoate uoluntatis desiderium, uel Tulum plenissime donationis effectum presenti auctoritate corroboramus, ut sepe dicta domus patricie [Niu., Ga., Gr. et Cui.,  paterne] recordationis Agnelli, in Lucullano castro posita, cum omnibus ad se pertinentibus in tua uel heredum tuorum possessione permaneat; et quidquid de hac facere malueris, habebis liberam potestatem: cuiuslibet uel priuati nominis, uel publici posthac inquietudinem submouentes; ubi et si quid esset quolibet casu, qualibet inquisitione fortassis ambiguum, huius auctoritatis nostre iudicio constat explosum. Fruere, iuuante Deo, rebus propriis ex nostra quoque auctoritate solidatis. Alii enim tibi iura legitima prestiterunt, nos possessionis quietem et cunctis seculis securam conferimus firmitatem. Sed ne quis forsitan tam egregie uoluntatis nostre inuidus temerator existat, iubemus eum qui ex hac re, quolibet tempore, uel fisci nomine, uel priuati,  mouere tentauerit aliquam questionem, dare tibi, uel ad quem pertinere uolueris, domum 137 superius designatam, pene nomine auri libras centum, et frustratum suis ausibus infamatumque discedere. Hunc enim uoluntatis sue meretur inuenire fructum, qui aliquid contra nostrum uidetur quesiisse iudicium.



EPISTOLA XXuI. UNIuERSIS REATINIS ET NURSINIS ATHALARICUS REX. Preficit illis Quidilanem, et iubet ut ipsi obediant.

Gloriosus domnus auus noster desideria uestra cognoscens, Quidilanem Sibie filium [a 1Kb] priorem uobis  quidem facere disponebat: sed quia, interueniente mortali conditione, nequiuit cogitata complere, necesse nobis est eius uota perficere, ne tantus uir de aliquo inaniter iudicetur bona potuisse sentire. Atque ideo presenti auctoritate precipimus ut eum priorem feliciter habere debeatis; et que ordinauerit pro disciplina seruanda, ubi nostra maxime utilitas continetur, in omnibus obedire debeatis: quia sic domni aui nostri estis moribus instituti, ut et leges libenter audiatis et iudices. Hoc est enim quod nostrum comit imperium, quod opinionem nostram inter gentes amplificat, si talia geratis, que et nobis accepta, et Diuinitati possunt esse gratissima. Robustius enim inimici nostri uincuntur moribus bonis; quia quos superna protegunt, felices aduersarios habere non possunt. Pugnatis enim efficaciter foris, dum in sedibus  uestris iustitiam fouere contenditis. Ista enim duo mutua se amplexatione consociant; qui equitatem coluerit, fructum uictorie possidebit. Nam que necessitas ad iniusta compellat, cum uos et sortes alant proprie, et munera nostra, Domino adiuuante, ditificent? Nam et si cui aliquid expetendum est, speret [Iur.: Subaudi potius] de munificentia principis, quam de presumptione uirtutis. Quia uobis proficit quod Romani quieti sunt, qui dum eraria nostra ditant, uestra donatiua multiplicant.



EPISTOLA XXuII. DUMERIT SAIONI ET FLORENTIANO uIRO DEuOTO COMITIACO ATHALARICUS REX. Precipit ut percurrant Fauentinum territorium, et si quem Gothorum aut Romanorum incolas uexasse repererint, is, habita damni ratione, et mulcta affligatur et pena.


Seueritas publica, sicut ab innocentibus uacat, ita necesse est ut in sceleratis operam sue districtionis impendat, quia non semper unum merentur iudicium diuersa merita personarum. Morbi ipsi dissimilibus succis sanantur herbarum: aliis cibi, aliis ferrum optatam reuocat sospitatem, et pro qualitate passionis preceptum merentur artificis. Et ideo deuotio uestra per Fauentinum territorium incunctanter excurrat; et si quos Gothorum atque Romanorum in direptionibus possessorum se miscuisse repererit, secundum facti estimationem, et damnis affligantur et penis; quia grauius plectendi sunt qui nec admonitionibus iustis, nec iudiciis principis obediendum esse crediderunt, quando maior ambitus est dominis nobis  uelle seruire, ut commendati bonis initiis reliquam uitam securitatis munere perfruantur.



EPISTOLA XXuIII. CUNIGASTO uIRO ILLUSTRI ATHALARICUS REX. Decernit ut Tancanem, qui Constantii et uenerii agellum Fabriculam nomine abstulerat, quique eos seruituti addixerat, suo iubeat adesse iudicio, ut iuri consentaneam subeat sententiam.

Permouit serenitatem nostram Constantii atque uenerii dolenda conquestio, qua sibi a Tancane iuris proprii agellum, quod Fabricula nominatur, cum  suo peculio causantur ablatum: adiicientes, ne rerum suarum repetitionibus imminerent, liberis sibi conditionem ultime seruitutis imponi. Atque ideo magnitudo tua, decretis obsecuta presentibus, prefatum suo iubeat adesse iudicio; ubi omni inter partes ueritate discussa, iuri consentaneam et amicam uestris moribus proferte sententiam. Quia sicut graue est de suo dominos iure cedere, ita nostris est seculis inimicum seruitutis iugo libera colla deprimere. Momenti iure si competunt, [a 1Kb] primitus reddantur inuasa; ita tamen, ut persona legitima disceptationibus non desistat. Cesset uiolenta presumptio, ut causa iudicis cognoscatur arbitrio; et aut conuictos [Ed., coniunctos] seruos cum rebus sibi competentibus possideat, aut probatos liberos indemnes atque integros derelinquat. Sufficit enim quod ei relaxamus penam  qui facere presumpsit iniuriam.



EPISTOLA XXIX. HONORATIS POSSESSORIBUS ET CURIALIBUS PARMENSIS CIuITATIS ATHALARICUS REX. Iubet ut cloacarum urbis ora pandant, et ut hoc opus Genesius urgeat.

Dignum est ut libenti animo faciatis que iuberi pro urbis uestre utilitate cognoscitis; nam quod proprio sumptu decuit aggredi, compendiose uobis constat offerri. Ciuitatem siquidem uestram diutina siccitate laborantem, iuuante Deo, domnus auus noster saluberrima unda rigauit. Cui nunc studio uestro cloacarum ora pandantur, ne, sordium obiectione tardata, reciprocans unda uestris edibus illidatur; et quas debuit abluere, casdem uobis cogatur inferre. Cui  operi, quanquam uos urgere debeat ciuicus 138 amor, uirum spectabilem Genesium precipimus imminere, ut nos ad meliora prouocetis, si que iussimus gratanter efficitis.



EPISTOLA XXX. GENESIO uIRO SPECTABILI ATHALARICUS REX. Precipit ut cogat Parmenses municipes antiquos cuniculos ita diligenter emundare, ut aquam influentem nichil impediat.

Amore ciuitatis uestre antiqui operis formam [Iur.: Intellige aqueductum] domnus quidem auus noster largitate regia construxit. Sed nichil prodest aquarum copias urbibus immisisse, nisi nunc prouideatur cloacarum opportuna digestio: more uite humane, cuius ita salubritas continetur, si quod ore quis suscipit,  alia parte corporis relaxatus effuderit. Et ideo sublimitas tua Parmenses municipes faciet huic operi gnauiter [Ed., nouiter] insistere, quatenus antiquos cuniculos, siue subterraneos, siue qui iunguntur marginibus platearum, diligenter emundent [Alii, emendent]; ut cum solemniter optatus uobis liquor influxerit, nulla adiecti [Ms. et Ac., abiecti] letaminis obiectione tardetur: quia gratiam unda non habet, nisi que iugiter influit, et uisa semper abscedit. Illa enim que pulchre [Iuret. legit publice] riuis exercitata ridet, quam deformis est in lacunis! Palus  enim nec uisu grata, nec iumentis accommoda. Elementum pulcherrimum quidem, sed cum in naturali puritate seruatur. Sine hac agri squalent, urbes anhela siccitate fatigantur [Iuret. legit anhelant]; ut merito antiqua prudentia quos a ciuica conuersatione segregandos esse iudicauit, aquarum interdictione punierit [a 94Kb] . Quapropter tam utillime rei omnium debet studere consensus; quia ciuis animum non habet, qui urbis sue gratia non tenetur.



EPISTOLA XXXI. SEuERO uIRO SPECTABILI ATHALARICUS REX. Prouinciam Brutiorum describit, et iubet ut tam prouinciales quam curiales, fideiussoribus datis penaque interposita, promittant se maiori anni parte in ciuitatibus quas incolere maluerint mansuros.

 Cum te prefectorum consiliis laudabiliter inherentem omnia didicisse credamus que ad reipublice statum pertinent componendum, maxime cognouisti litteris eruditus pulchram esse faciem ciuitatum que populorum probantur habere conuentum. Sic enim et in illis splendet libertatis ornatus, et nostris ordinationibus necessarius seruit effectus. Feris datum est agros syluasque querere, hominibus autem focos patrios supra cuncta diligere. Aues ipse gregatim uolant, que innoxia uoluntate mitescunt. Canori turdi amant sui generis densitatem. Strepentes sturni compares sequuntur indesinenter exercitus. Murmurantes palumbi proprias diligunt cohortes; et quidquid ad simplicem pertinet uitam, adunationis gratiam non refutat. Contra, animosi accipitres,  aquile uenatrices, et supra omnes alites acutius intuentes, uolatus solitarios concupiscunt, quia rapaces insidie innoxia conuenticula non requirunt. Ambiunt enim aliquid soli agere, qui predam cum altero non desiderant inuenire. Sic mortalium uoluntas plerumque detestabilis est, que conspectum hominum probatur effugere, nec potest de illo aliquid ueraciter credi, cuius uite testis non potest inueniri. Redeant possessores et curiales Brutii in ciuitatibus suis. Coloni sunt, qui agros iugiter colunt. Patiantur se a rusticitate diuisos, quibus et honores dedimus, et actiones publicas probabili estimatione commisimus, in ea presertim regione ubi affatim ueniunt inelaborate delicie [Ms., diuitie]. Ceres ibi multa fecunditate luxuriat; Pallas etiam non minima largitate  [Iuret.: Subaudi, olee] congaudet; plana rident pascuis fecundis, erecta uindemiis; abundat multifariis animalium gregibus, sed equinis maxime gloriatur armentis; merito, quando ardenti tempore tale est uernum siluarum, ut nec muscarum aculeis animalia fatigentur, et herbarum semper uirentium satietatibus expleantur. uideas per cacumina montium riuos ire purissimos; et quasi ex edito profluant, sic per Alpium  summa decurrunt. Additur quod utroque latere copiosa marina possidet frequentatione commercia, ut et propriis fluctibus affluenter exuberet, et peregrino penu uicinitate littorum compleantur. [b 1Kb] uiuunt illic rustici epulis urbanorum, mediocres autem abundantia prepotentium, ut nec minima ibi fortuna copiis probetur excepta. Hanc ergo prouinciam ciuitatibus nolunt incolere, quam uel in agris suis se fatentur omnino diligere? Quid prodest tantos uiros latere litteris defecatos? Pueri liberalium scholarum conuentum querunt; et mox ut foro potuerint esse digni, statim incipiunt agresti habitatione nesciri: proficiunt, ut dediscant; erudiuntur, ut negligant; et cum agros diligunt, se amare non norunt. Querat eruditus ubi possit existere gloriosus: prudens frequentiam  non respuat hominum, in qua se nouit esse laudandum. Alioqui uirtutibus fama tollitur, si earum merita in hominibus nesciantur. Nam quale desiderium est ciuium frequentiam deserere, cum aliquas quoque auium conuersationi humane se uideamus uelle miscere? Mortalium enim penatibus fiducialiter nidos philomela suspendit, et inter commanentium turbas pullos nutrit intrepida. Fedum ergo nimis est nobili filios in desolationibus educare, cum frequentationi humane uideat alites sua pignora commisisse. Redeant igitur ciuitates in pristinum decus, nullus amenitatem ruris preponat menibus antiquorum. Quomodo potest in pace refugi, pro qua oportet bellum  assumi? Cui enim minus grata nobilium uideatur occursio? Cui non affectuosum 139  sit cum paribus miscere sermonem, forum petere, honestas artes inuisere, causas proprias legibus expedire, interdum Palamediacis calculis occupari, ad balneas ire cum sociis, prandia mutuis apparatibus exhibere? Caret profecto omnibus his, qui uitam suam uult semper habere cum famulis. Sed ne ulterius in eamdem consuetudinem mens aliter imbuta relaba tur, datis fideiussoribus tam possessores quam curiales, sub estimatione uirium, pena interposita, promittant anni parte maiore se in ciuitatibus manere quas habitare delegerint. Sic fiat ut eis nec ornatus desit ciuium, nec uoluptas [Iuret., uoluntas] denegetur agrorum.



EPISTOLA XXXII. SEuERO uIRO SPECTABILI ATHALARICUS REX. Fontem Arethuse depingit; et iubet ut eos qui equos Nimfadii abstulerunt, et perquirat, et puniat.


Cum Nimfadius uir sublimis pro causis suis ad comitatum sacratissimum festinaret, itineris longinquitate confectus, animalia fessa reparare contendens, ad fontem Arethuse in Scyllatino territorio constitute elegit ponere mansionem; eo quod ipsa et loca  et pascuorum ubertate fecunda sint, et inundatione aquarum pulchrescant. Est enim, ut dicitur, sub pede collium supra maris arenam fertilis campus: ubi fons uastus egrediens, cannis cingentibus in corone speciem riparum suarum ora contexit: amenus admodum et arundineis umbris, et aquarum ipsarum uirtute mirabilis. Nam cum ibi tacitus homo et studiose silentiosus aduenerit, aquas fontis irrigui reperit sic quietas, ut in morem stagni non tam currere quam stare uideantur. At ubi concrepans tussis emissa fuerit, aut sermo clarior fortasse sonuerit, nescio qua ui statim aque ibidem concitate prosiliunt: os illius gurgitis ebullire uideas grauiter excitatum, ut putes aquam rigentem succense olle suscepisse feruorem: silenti homini tacita, loquenti  strepitu et fragore respondens; ut stupescas sic subito perturbatam, quam nullus tactus exagitat. Noua uis, inaudita proprietas, aquas uoce hominum commoueri, et quasi appellate respondeant; ita ut, hominum sermonibus prouocate, nescio quid immurmurent. Credas ibi aliquod animal prostratum somno quiescere, quod excitatum magno strepitu tibi respondeat. Legitur quidem nonnullos fontium uariis scaturire miraculis, ut aliqui potati animalibus reddant uarium colorem, alter greges albos efficiat, quidam in saxeam duritiam suscepta ligna conuertant. Sed has causas nulla ratio comprehendit, quia supra intellectum humanum esse cognoscitur quod tantum rebus naturalibus applicatur. Sed ut ad querelam supplicantis cito redeamus, hic cum mansionem supradictus Nimfadius habuisset, insidiis rusticorum  abactos sibi asserit caballos: quod temporum nostrorum habere non decet disciplinam, ut delectatio illius loci tali damno redderetur horribilis. Quod uiuacitatem tuam diligenti censemus examinatione discutere, que et de palatio nostro auctoritatem, et de legibus uisa est iustitiam collegisse; ut, more ipsius fontis, scelus quod actum est uidearis ulcisci. Perquirantur sontes summo silentio, teneantur in suis laribus quieti; ut dum mox insecutor [Iur., exsecutor] increpuerit, eorum corda turbentur, in uoces prosiliant, et sic terribili murmuratione confundantur. Sic aquas suas omina sibi iudicent dedisse penarum. Sit ergo in eis competens uindicta, ut loca sint peruia: inuitet posita disciplina studium commeantium; ne latronum excessibus uitetur tale  miraculum, quod semper letificare cognoscitur inquisitum.



EPISTOLA XXXIII. SEuERO uIRO SPECTABILI ATHALARICUS REX. Decernit ut pridie natalis sancti Cypriani una cum possessoribus et conductoribus diuersarum massarum ad Lucanie conuentum Leucotheam nomine conueniat, ad reprimendam quorumdam rusticorum audaciam, qui negotiatores bonis spoliabant. Tum describit locum, fontisque Marciliani uirtutes et miracula.


Sicut incognita uelle nosse, prudentis est, ita comperta dissimulare, dementia est; eo presertim tempore, cum noxia res ad correctionem possit celerrimam peruenire. Frequenti siquidem probatione didicimus, Lucanie conuentu, qui prisca superstitione Leucothea nomen accepit, quod ibi sit aqua nimio candore perspicua, presumptionibus illicitis rusticorum facultates negotiantium hostili direptione sepe laceratas; ut qui ad natale sancti Cypriani religiosissime uenerant peragendum, mercimoniisque suis faciem ciuilitatis ornare, egentes turpiter inanesque discederent. Hoc nos simplici ac facili remedio  credidimus corrigendum, ut spectabilitas uestra predicto tempore una cum possessoribus atque conductoribus diuersarum massarum, ad quietem conuenientium, anticipata debeat cautela procurare, ut atrocis facti reos inueniat, quos pena consumat. Quod si aliquis rusticorum, uel cuiuslibet loci homo, causas nefande litis attulerit, inter ipsa initia comprehensus fustuarie subdatur protinus ultioni; et pompatus mala nota [Ms., uota] corrigat, qui prius occultum facinus excitare tentabat. Est enim conuentus iste et nimia celebritate festiuus, et circumiectis prouinciis ualde proficuus. Quidquid enim precipuum aut industriosa mittit Campania, aut opulenti Brutii, aut Calabri peculiosi, aut Apuli idonei, uel ipsa potest habere prouincia, in ornatum  pulcherrime illius uenalitatis exponitur, ut merito tam ingentem copiam iudices de multis regionibus congregatam. uideas enim illic collucere pulcherrimis [a 1Kb] stationibus latissimos campos, et de amenis frondibus intextas subito momentaneas domos, populorum cantantium letantiumque discursum. Ubi licet non conspicias operam menium, uideas tamen opinatissime ciuitatis ornatum. Presto sunt pueri ac puelle, diuerso sexu atque etate conspicui, quos non facit captiuitas esse sub pretio, sed libertas; hos merito [b 1Kb] parentes uendunt, quoniam de ipsa 140 famulatione proficiunt. Dubium quippe non est, seruos posse meliorari, qui de labore agrorum ad urbana seruitia transferuntur. Quid uestes referam innumera uarietate discretas? Quid diuersi  generis animalia nitore [Alii, nitere] pinguissima? Ubi tali cuncta taxatione proponuntur, ut quilibet emptor fastidiosissimus inuenitur. Sic de illo commercio nemo ingratus redit, si cuncta probabilis disciplina componit. Est enim et locus ipse camporum amenitate distensus, suburbanum quoddam Consilinatis [Iur: Forte, Consilini] antiquissime ciuitatis, qui a conditore sanctorum fontium Marcilianum  nomen accepit. Hic erumpit aquarum perspicua et dulcis ubertas: ubi in modum naturalis antri absidis fabricata concauitas sic perspicuos liquores emanat, ut uacuum putes lacum, quem non dubitas esse plenissimum. Hic perlucidus usque ad fundum patet, ut aspectibus tuis erem potius apparere iudices, non liquorem. Aemulatur serenum diem aqua subtilissima; nam quidquid in imo geritur inoffensa eris [Ms., Grul. et Cui., oculis] claritate monstratur. Colludunt illic gregatim letissimi pisces, qui ad manus poscentium [Ms. et Forn., pascentium] sic intrepidi ueniunt, tanquam se nouerint non esse capiendos; nam qui tale aliquid presumpsit efficere, mox penam Diuinitatis cognoscitur excepisse. Longa sunt illius fontis memoranda describere.  ueniamus ad illud singulare munus sanctumque miraculum. Nam cum die sacrate noctis precem [a 1Kb] baptismatis ceperit sacerdos effundere, et de ore sancto sermonum fontes emanare, mox in altum unda prosiliens, aquas suas non per meatus solitos dirigit, sed in altitudinem cumulumque transmittit.  Erigitur brutum elementum sponte sua, et quadam deuotione solemni preparat se miraculis, ut sanctificatio Maiestatis possit ostendi. Nam cum fons ipse quinque gradus tegat, eosque tantum sub tranquillitate possideat, aliis duobus cernitur crescere, quos nunquam preter illud tempus cognoscitur occupare. Magnum stupendumque miraculum, fluenta labentia sic ad humanos sermones uel stare, uel crescere, ut eis credas audiendi studium minime defuisse. Fiat uenerabilis [Iur., memorabilis] omnium sermone fons iste celestis. Habet [Ms., habeat] et Lucania Iordanem suum. Ille exemplum baptismatis prestitit, hic sacrum ministerium [Iur., mysterium] annua deuotione custodit. Quapropter et reuerentia loci, et utilitas rei dare debet populis sanctissimam pacem;  quia cunctorum iudicio sceleratissimus habendus est, qui talium dierum gaudia temerare contendit. Relegantur populis et proponantur ista que diximus, ut cum inulta esse minime creduntur, excedendi licentia non queratur.





LIBER NONUS.



141 EPISTOLA PRIMA. HILDERICO REGI uANDALORUM ATHALARICUS REX. Conqueritur de nece Amalafride ab Hilderico illata. Tum mittit legatos, apud quos crimen excuset. Quod si renuerit, bellum ipsi minitatur.


Durissima nimis sorte constringimur, ut quos ante dulces parentes diximus, nunc eis causas amarissimas imputemus; quas nemo potest relinquere, qui pietatis noscitur monimenta cogitare. Quis enim nesciat diue recordationis Amalafridam, generis nostri decus egregium, uiolentum apud uos reperisse lucis occasum; et quam habuistis pridem dominam, passi non estis uiuere nec [Ac., nunc] priuatam? Hec si contra fas parentele grauis esse uidebatur, remitti ad nos debuit honorabilis, quam magnis supplicationibus expetiistis. Parricidii genus est, ut quam uobis fecerat affinem coniunctio regis, nefandis ausibus in  eius uos interitum misceretis. Quid tantum mali a suo coniuge relicta promeruit? Si successio debebatur alteri, nunquid femina in eo ambitu potuit inueniri? Mater quinimo haberi debuit, que uobis regna transfudit. Nam et hoc nobilitati uestre fuisset adiectum, si inter Hasdirigorum stirpem retinuissetis Amali sanguinis purpuream dignitatem. Hoc Gothi nostri ad suum potius opprobrium intelligunt fuisse tentatum. Nam qui domine aliene gentis intulit necem, omnino eius parentum uisus est despexisse uirtutem, quando nemo quod resecandum [Gr. et Cui., ulciscendum; Forn., recusandum] credit, putat esse tentandum. Et morali ideo ratione commoniti, per illum et illum legatos nostros uerbis prius a uobis expetimus equitatem, exspectantes qualis excusatio  tantis casibus afferatur. Nam etsi quodlibet negotium  in tali persona fuisset enatum, nobis debuit intimari, ut et nostro iudicio periret, que se pessimis actibus miscuisset. Restat ut naturalis eius fingatur occasus. Impossibilia non dicimus, noua non querimus: illum atque illum tradite, per quos facta res debeat elucere. Sit in eis totius cause absoluta probatio, sine bello, sine cede, aut nos efficiat placatos, aut uos reddat obnoxios. Quod si creditis esse temnendum, nec uos ad rationabilia responsa componitis, conditione inite pacis absoluimur, qui lesi federis uinculo non tenemur. uindicet nunc superna maiestas scelus qualibet arte commissum, que ad se clamare profitetur fraterni sanguinis cedem impiam.



II. EDICTUM ATHALARICI REGIS. Protegit curiales ab omni iniuria, indicta uexatoribus, aut decem librarum auri multa, aut corporea pena.


Qui reipublice statum et generale cupit stare fastigium, ad uniuersa debet esse sollicitus: quia non est salus in corpore, nisi quam et membra potuerint obtinere. Iniuria unius loci compago tota concutitur; et tanta conuenientie uis est, ut unum uulnus ubique credas accipi, quando illa ceperit condolere. Respublica siquidem non est unius ciuitatis cura, sed totius regni prouisa custodia. Quapropter si quid ex ipsa minuitur, in origine dispendia sentiuntur. Minus enim habere necesse est, cui aliquid perit. Et ideo diuersarum ciuitatum peruigil nos cura sollicitat, ne permissa longius mala nostra possint grauaro palatia.  Arbor, quam florere uides, quam summa 142 conspicis uiriditate letari, subterraneo succo fecunditatis animatur, reddens in superficiem quod continet in radice. Hominum quoque uultus magna hilaritate decoratur, si uisceribus sanis grauamen nullius sentiat lesionis. Sic regnum iure dicitur integerrimum, si nusquam fuerit imminutum. Hoc fieri potest, cum undique submouetur effrenata licentia, nec datur ausus menti maligne sub abominabili libertate peccare. Curiales, quibus a prouida sollicitudine nomen est, grauissima dicuntur infestatione quassari; ut quidquid eis honoris causa delegatur, ad iniuriam potius uideatur esse perductum. O nefarium scelus, importabile malum! Quando debuit reipublice seruiendo proficere, tunc libertatem suam cum fortunis  uidetur amittere. Quocirca edictali programmate definimus, ut si quis uersatus [Ed., uexatus] fuerit in iniuria, aut in dispendio curialis, uel aliquid ei  imponere fortasse presumpserit, aut decem librarum auri dispendio feriatur, ipsi qui tale aliquid pertulerit nichilominus profuturum, aut, si facultas uindicte non sufficit, per fustuaria supplicia laceretur, et reddat debitum penis, quod non potuit compensare pecuniis; ita tamen ut que pro publica utilitate fuerint delegata, ingenua sollicitudine compleantur, quando plus incipiunt debere, quos alienas iniquitates non permittimus sustinere. [a 1Kb] Predia curialium, unde maxime mediocribus parantur insidie, nullus [b 74Kb] illicita emptione  peruadat, quia contractus dici non potest, nisi qui de legibus uenit. Circa saionum et militantum molestias iudicum protegantur auxilio. Ab ipsis quoque moderatoribus eos nostra uindicauit auctoritas; quanto grauius plectendus est, si ille cui delegatur auxilium, probetur inferre detrimentum? Erigite colla, depressi; subleuate animos, malorum sarcinis ingrauati; date studium recuperare que uos male cognoscitis amisisse. Unicuique ciui urbs sua respublica est. Administrate ciuitatum sub consentanea uoluntate iustitiam. Ordines uestri equabiliter uiuant. Nolite grauare mediocres, ne uos merito opprimere possint potiores. Pena ista peccati est, ut unusquisque in se recipere possit quod in alterum proteruus exercuit. uiuite iuste, uiuite continenter; quia uix audet quisquam  in illos excedere, in quibus culpas non potest inuenire. Grues moralem nouerunt exercere concordiam; inter quas nullus primatus queritur, quia iniquitatis ambitus non habetur. uigilant uicissim, communi se cautela custodiunt, ipse pastus alternus est. Sic honor nullis [Ms., nullus] adimitur, dum omnia sub communione seruantur. His etiam uolatus uicaria equalitate disponitur: ultima fit prima; et  que primatum tenuit, esse posterior non recusat. Sic quadam communione sociate sibi sine regibus obsequuntur, sine dominatu parent, sine terrore famulantur. uoluntarie seruiendo libere sunt, et inuicem se diligendo muniuntur. Quarum morem scriptores rerum naturalium contuentes, politiam quamdam inter ipsas esse commemorant, quas ciuico affectu uiuere cognouerunt. Has si uos imitemini, omnes a uobis prauitatum calumnias excluditis. Nam uos, qui recti uota recipitis, habetis per leges potestatem in ciuibus uestris. Non enim incassum uobis curiam concessit antiquitas, non inaniter appellauit minorem senatum: [c 1Kb] neruos quoque uocitans ac uiscera ciuitatum. Quid in ista appellatione non habeatis, uel potentie, uel honoris? Nam qui senatui comparatur,  a nullo genio claritatis excluditur.



EPISTOLA III. BERGANTINO uIRO ILLUSTRI, COMITI PATRIMONII, ATHALARICUS REX. Iubet ut chartarium mittat ad massam Rusticianam, in cuius uisceribus aurum latet, et illud curet effodi. Tum aurificum industriam describit.

Si labor omnis assiduus adeo diuersos exigit fructus, ut aurum argentumque solita commutatione [Ac., communione] mercetur, cur non ipsa diligenter exquirimus, propter que poscere alia uidebamur? Italia diues inferat nobis et aureos fructus. Omnis prouentus [Ac., prouectus] acquiritur, ubi metallum fuluidum reperitur. Nam quid necesse est terram multiplici fecunditate lassari, si ipsa magis pretia in ea potuerint inueniri? Frumenta uobis usualiter natura,  industria suffragante, concedit; passim se uina profundunt; metallum raro proditur, ut studiosius expetatur. Quapropter ad massam iuris [Ac., ruris] nostri Rusticianam, in Brutiorum prouincia constitutam, magnitudinem tuam iubemus chartarium destinare; et si  memoratis rebus terra fecunda est, officinis solemniter [Gr. et Cui., officiis solerter] institutis, montium uiscera perquirantur; intretur beneficio artis in penetrale telluris, et uelut in thesauris suis natura locuples inquiratur. Cameris [Ac., cauernis] enim ingeniosa presumptione reuolutis, talpinum animal imitantes, itinera fodiunt, que nullis ante patuerunt. Sic ambitio nil relinquit absconditum, nec  ubi interdum sustinere possit extremum. Intrant homines caligines profundas, uiuunt sine supernis, exsulant a sole; et dum sub terris compendia querunt, nonnunquam lucis gaudia derelinquunt. Est aliquando illis ruina uia sua, et reditus procurare nequeunt, qui pedibus suis semitas operosis manibus effecerunt. Sed quibus cautior ars, uita felicior est: intrant egentes, exeunt opulenti; sine furto diuitias rapiunt,  optatis thesauris sine inuidia perfruuntur, et soli sunt hominum qui absque ulla nundinatione pretia uideantur acquirere. Mox enim ut superne luci fuerint restituti, minuta queque grauiora discernentibus aquis a genitrice terra separant; ac fictilibus recondita, uasta fornace decoquunt, donec soluantur utiliter in liquorem. Riuos quoque de flamma uenientes tanto igne 143 depurgant, quousque pulchritudinem sui prodant, quam terrena uiscera, ne cuperentur, absconderant. uincitur natura, dum eam meliorat industria. Pulchrior est dum arserit, potior dum decoxerit; quia tantum crescit ad pretia, quanta fuerit sinceritate mundata. Origo quidem nobilis, sed de flamma suscipit uim coloris; ut magis credas inde nasci, cuius similitudine uidetur ornari. Sed cum auro tribuat splendidum ruborem, argento confert  albissimam lucem; ut mirum sit unam substantiam tradere quod rebus dissimilibus possit aptari. Proinde quidquid ad exercendam huius artis peritiam pertinere cognoscitis, ordinatio uestra perficiat; ut et terra Brutiorum ex se tributum, quod dare possit, inueniat, que fructibus copiosa luxuriat. Decet enim ut inter tanta bona, nec illa desint que putantur esse precipua. Cur enim iaceat sine usu [Ed., Niu., Ga., Gr. et Cui., cultu] quod honestum potest esse compendium? Aurum siquidem per bella querere nefas est; per maria, periculum; per falsitates, opprobrium; in sua uero natura, iustitia. Honesta uero sunt lucra per que nemo leditur, et bene acquiritur quod a nullis adhuc dominis abrogatur. Gryphes aurum  iugiter leguntur effodere, atque huius metalli inspectione gaudere: quibus quoniam non est ambitus lucri, cupiditatis crimine non dicuntur accendi; scilicet, quia omnis actus in qualitate propositi est, et non est uituperandum quod nulla fuerit uoluntate lasciuum. Sint ergo sedula operatione continui questus, inuidiam non pauescant; quod ars dicitur, a crimine liberatur.



EPISTOLA Iu. ABUNDANTIO PRAeFECTO PRAeTORIO ATHALARICUS REX. Decernit ut Agenantiam, uxorem Campaniani, et liberos ex albo curialium expungat, et in possessorum numero collocet.

Felix querela est, quando leges pietate superantur; et beata conditio subiectorum, si cognoscant illum  aliis misertum, quem et sibi optant esse propitium. Neque enim ob aliud curiales leges sacratissime ligauerunt, nisi ut cum illos soli principes absoluerent, indulgentie preconia reperirent; hoc est, ubi dominus aduersum sua iudicia amabili concertatione dissentit: quando et ipsius quedam iustitia est, ut qui pius dicitur, districtionis termino minime teneatur. Nam et iste quidam rationabilis ordo est, militia tandem soluere, qui impares laboribus probantur existere. Curialis enim, si nulla ualetudine corporis continetur, ad solas deceptiones apponitur;  et tum adesse quid proderit, si eum contingat defectum uiribus inueniri? Similis quippe est absenti, a quo non potuerint imperata compleri. Deinde dum curia multiplici numerositate letetur, non uidetur perculsa damnis paucos perdidisse de plurimis. Quapropter illustris magnificentia tua Agenantiam, uxorem Campaniani uiri disertissimi, in Lucania prouincia constitutam, filiosque eorum de albo curie sue faciat diligenter abradi, ut uentura posteritas nesciat fuisse, quod uetatur abigere [Iur.: Forte, obiicere; Ms., obigere]: quia calumnia non presumitur, ubi aliqua probatio non habetur. Proinde in possessorum numero potius collocentur, [a 1Kb] passuri nichilominus molestias quas ipsi aliis ingerebant. Ad tributa enim solita turbabuntur; faciem compulsoris horrebunt ,  et uotiua ignorantia fatigati, formidare delegata incipient per que antea timebantur. Nam et ex ea parte bonis moribus uixisse probandi sunt, quando perpetiuntur inter illos otiosi uiuere, quorum se non cognoscunt odia meruisse. Alioqui [Niu. et Ga., aliqui] non paterentur sub illis esse, quos se cognoscebant malis actibus incitasse. Fruantur ergo beneficio principali; uiuant remissa pace tranquilli, qui fuerant in actionum suarum qualitate compositi.



EPISTOLA u. EPISCOPIS ET HONORATIS ATHALARICUS REX. Constituit ut qui in annone caritate frumenta abdiderunt, illa moderato pretio uendant.

Possessorum territorii uestri querela comperimus,  supra temporis necessitatem quorumdam ciuium suorum exsecrabilem sustinere seuitiam, dum primo tempore panicii speciem cemptam in propriam redegere substantiam, spectantes caritatem mediocribus grauem, ut parcius reponentibus detestabilem inferant nuditatem, quando homines in famis periculo constituti rogantes offerunt quos se spoliare posse cognoscunt. In necessitate siquidem penurie pretii nulla contentio est, dum patitur quis induci, ne possit aliqua tarditate percelli. Hec igitur uota damnantes, presentes direximus portitores, ut siue in gradu [b 1Kb] , siue in aliis locis frumentorum condita potuerint inuenire, tantum sibi unusquisque dominus, uel familie sue retineat, quantum se expendere posse cognoscit: reliquum periclitantibus uendat,  presentibus scilicet harum gerulis, qui ad eam rem destinati esse noscuntur: moderata tamen pretii quantitate, qua eum constiterit a suis prouincialibus comparasse; ut nec nimium grauetur qui emit, et aliquo compendio foueatur ille qui distrahit. Quapropter libentibus animis implete que iussa sunt; quia uobis debetis in hac parte consulere inuicem, ne dum caritatem nimiam queritis, scelestum uobis aliquid potius  optetis. Ne quis ergo uenditionem sibi impositam conqueratur, sciat libertatem in crimine non requiri; sed illud boni ingenii magis esse,  si non festinet excedere. uendat itaque sub iusta ratione, qui distrahit. Si consentit, operatur laudem suam; si discrepat, nostrum facit esse preconium: quando bonum est iubentis, si iustitia imponatur inuitis.



144 EPISTOLA uI. PRIMISCRINIO ATHALARICUS REX. Permittit ut ad balneum Baianum sanitatis causa se conferat, militie tamen emolumenta per id tempus percepturus.

Cum diuturnis laboribus excubares, ita te imbecillitate corporis asseris grauiter sauciatum, ut nec ad famam militie percipiendam possis occurrere, ad quam constat uoto te precipiti festinasse, metuens ne per absentiam tui ab ipsis pene faucibus dulcissimus tibi fructus uideatur auferri, postulans etiam ut,  algentis corporis necessitate constrictus, Baiani lauacri siccitate laxeris. Dignum plane quod inter premia summa prestemus; ut sicut conferimus uictis spem, ita tribuamus supplicantibus salutem. Quapropter et a uinculo te emolumentitii terroris absoluimus, et predicti lauacri munere subleuamus, ut, primum mentis gaudio recreatus, facilius membrorum recipias sospitatem. Naturalis siquidem cura est, egris dare letitiam; nam fac inualidum gaudere, sanatus est. Perge igitur ad amenos recessus: perge ad solem, ut ita dixerim, clariorem: ubi, salubritate eris temperata, terris blandior est natura. Illic miraculis alta cogitatione perpensis, cum arcanis mundi mens humana colloquitur, nec admirari desinit que ibi agi posse cognoscit: primum Nerei fluenta marinis  deliciis esse completa, tot portus nature prudentia terrenis sinibus intermissos, tot insulas nobiles amplexu pelagi dotatas; deinde immissum Auerno stagneum mare, ubi ad uoluptatem hominum uita tegitur [Ms., regitur; Cui. et Gr., gignitur] ostreorum; industriaque mortalium fieri ut res alibi fortuita ibi semper appareat copiosa. Quantis ibi molibus marini termini decenter inuasi sunt! Quantis spatiis in uisceribus equoris terra promota est! Dextra leuaque greges piscium ludunt. Claudantur alibi industriosis parietibus copiose delicie, captiui teneantur aquatiles greges; hic ubique sub libertate uiuaria sunt. Adde quod tam amena est suscepta piscatio, ut ante epulosum conuiuium intuentium pascat aspectum. Magnum est enim gaudium desiderata cepisse:  sed in huiusmodi rebus gratior est plerumque amenitas oculi quam utilitas captionis. Sed ne longius euagemur, inter Neptunias gazas habitare creditur, cui otia Baiana prestantur. His itaque rebus deliciosa exercitatione saginati, ad pulcherrima lauacra contenditis que sunt et miraculis plena, et salutis qualitate pretiosa. Nam etsi hominum cura fabricata noscuntur, naturalibus certe ministeriis exhibentur. Fornaces ibi non robora conuecta succendunt: cessante flamma, ibi perpetuus calor operatur; illic globi fumiferi nesciuntur: aura est purissima, que ministrat uapores, sudores prouocat dulciter anhelos;  et tanto a communibus balneis salubrior inuenitur, quantum ab humana industria celsior est natura. uideas illic undas perpetuis fumare gurgitibus, que ita uidentur lauantium explere desideria, ut humano credas studio temperatas. Cedat Corallici pelagi laudata semper opinio; assurgat Indici maris de albarum candore fama locupletior. Quid mihi cum pretiis, si animus non fruatur optatis? Baianis littoribus nil potest esse prestantius, ubi contingit et dulcissimis deliciis uesci, et impretiabili munere sanitatis expleri. Frere igitur bonis nichilominus expetitis. Nostris beneficiis ad tua emolumenta peruenies. Baianis remediis consequere rem salutis.



EPISTOLA uII. REPARATO PRAEFECTO URBIS ATHALARICUS REX. Multis laudibus patrem socerumque eius extollit. Tum illi prefecturam urbanam confert.


Post parentum claras administrationes bene conferuntur posteris eminentissime dignitates; dum nullius acquiescit ingenium iacere intra estimationem suorum, quandoquidem honestus ambitus est quos sequimur tempore, uelle preconiis anteire. Additur etiam quod priscorum dogmatibus eruditi opinionis gratia delectentur augeri. Nam quanto se unusquisque melioribus cognoscit artibus studuisse, tanto amplius grandiora presumit appetere. Dudum itaque illustris recordationis genitoris tui respublica sensit Romana diligentiam. Comitiue siquidem largitionum presidens, functus etiam uicibus prefectorum, pretorianam egit integerrime dignitatem:  curiam reparans, pauperibus ablata restituens; et quamuis liberalibus studiis fuerit impolitus, placere non omisit industrius: quoniam naturaliter per se commendari potest bonum ingenium, etiam cum rebus accedentibus non uidetur ornatum. Sed hoc quantum est ad tuarum notitiam litterarum. Doctrina siquidem quos ab imperitis discernit, sapientibus amica societate coniungit; cui perfacile est ornare generosum, [a 1Kb] que etiam ex obscuro nobilem facit. Crescit quoque preclaris meritis tuis quod in affinitatis gratiam te talis elegit, quem semper contigit de iudicii sui integritate predicari: moribus communis, conscientia singularis, qui se semper suis moribus, et amicorum conuersatione, et sua fecit probitate laudari. Qualem ergo suo sanguini estimandus est  sociasse, qui nunquam improbum uel communioni sue decreuit adiungere. Et ideo licet primeuus uenias ad honorem, post tanti uiri iudicium ineptum est te dicere non probatum. Nam si bene illis suggerentibus in extraneis causis placidas aures prebemus, cur magis in genere suo eorum iudicia non sequamur, ubi semper studiose sibi prospiciunt, etiam qui in aliis actibus frequenter excedunt? Atque ideo, quod feliciter dictum sit, per indictionem illam urbane tibi tribuimus infulas dignitatis; ut sicut in illo ordine primus, ita habearis et meritorum laude precipuus. Pene siquidem terrarum oculis habetur,  quod in illa ciuitate peragitur. Quem iam sibi iudex placatum faciat, si illum senatum tante benignitatis offendat? Quid sit maturitatis, quid prudentie, in ordinis ipsius estimatione cognoscis; cuius primeua germina mox ut adoleuerint, Patres uocantur. Adolescentia illic inchoat a maturitate consilii: tractant iuuenes cum modestia senum [Alii, senium], ubi morum pondus in flore permittitur quod uix alibi cana etate generatur. Talem te ergo habita moderatione tractabis, 145 ut cum tot proceres ad curiam uocas, dignam ante illos sententiam tue uoluntatis aperias. Nimis quippe arduum est tale aliquid inter illos dicere, quod nequeat tantis prudentibus displicere. Ideoque non unius dignitatis uir estimandus est qui ab illa turba doctorum bonum potuit referre iudicium. Nam si gratum est uel sub raritate predicari;  quid illi gaudii prouenire possit, quem tot nobilium uota laudauerint? Iustitiam dilige; oppressis te dignanter impende; redde laudes posteris tuis, quas tu a maioribus [Iur. u. C., melioribus] accepisti.



EPISTOLA uIII. OSUIN [Ed., OSUM] uIRO ILLUSTRI, COMITI, ATHALARICUS REX. Mittitur denuo ad Dalmatiarum atque Suauie prouincias regendas.

Propositi nostri est honestos labores palma remunerationis ornare, ut uicissitudine qua prouecti gaudent desides mordeantur, sibique imputare possint quod clementissimis temporibus iudicii nostri premia non merentur. Atque ideo illustrem magnitudinem  tuam, Deo iuuante, ad Dalmatiarum atque Suauie prouincias iterum credidimus destinandam; ut quidquid pro utilitatibus nostris esse cognosces, equabili ordinatione disponas, populumque nobis deuotum per tuam iustitiam facias esse gratissimum, quia dominorum laudibus applicatur, cum se probabiliter tractat electus. Non exempla aliena perquiras; memor esto que feceris, et non indiges admoneri. Quid est enim quod de tua quisquam debeat actione dubitare, quando ipsis prouinciis adhuc propria bona redolere cognoscis? Quodammodo iam debitum est illi uelle prestare, apud quem scis te fuisse laudabilem. Obedientibus enim iuste indulgetur animus; et quos scimus memores bonorum, indubitanter eis denuo prebemus affectum. Aetas  quidem tua prouecta est, sed actus quoque maturior, Quid enim nunc subripere ualeat, in quo nec iuuentus reprehensibilis fuit? Sed hec in domni aui nostri regno fecisti: nunc talia demonstra, ut temporibus nostris reseruasse uidearis quidquid probitatis addideris.



EPISTOLA IX. UNIuERSIS GOTHIS ET ROMANIS ATHALARICUS REX. Significat se misisse ad Dalmatias regendas comitem Osuin, et Seuerinum, quibus ut obediant imperat.

Per prouincias nobis Deo prestante, concessas tales uiros cupimus destinare, qui sint armis prediti, et iustitia gloriosi; ut absit a uobis et extranearum gentium metus, et calumniosis non pateatis  insidiis: quia non minus est malum bellicum uitasse, quam seua discussionis euadere. Ipsa est enim uera securitas, que de nulla iudicis impietate formidat. Atque ideo, quod Deo auspice dictum sit, illustrem comitem Osuin, et palatio nostro clarum, et prouinciis longa conuersatione notissimum, Dalmatiis decernimus presidere. Cui pro utilitate nostra iubenti parere procurate; quoniam tantam eius estis iustitiam frequenter experti, ut et sine regia iussione ei deberetis priorum memores obedire. Habet enim proprium ius ille, qui iustus est; nam etsi terrore minime [Iur. legit minime] potestatis erigitur, equitate tamen suadente semper auditur. Simul etiam et uirum illustrem Seuerinum ad uos estimauimus dirigendum, ut compositi consona uoluntate  possint uobis laudanda precipere. Nam si disparibus calamis conuenit unum melos efficere [Ms., Gr., Cui., edicere], multo magis uiris prudentissimis aptum est iusta concordi [Ed., cordis] uoce suadere. uerum ut primordia nostra a prestitis inchoarent, clementissimumque dominum in ipso regni limine sentiretis, per quartam indictionem , quod a uobis augmenti nomine querebatur, illustrem uirum comitem patrimonii nostri nunc iussimus remouere. Hoc etiam insuper uobis concedentes, cum  supradictum uirum ad nostra obsequia uenire fecerimus, tales homines destinare, per quos possimus euidenter agnoscere quemadmodum in futurum census doceatur impositus; ut si grauatos uos esse cognoscimus, pro  parte uobis qua uisum fuerit, considerata equitate, releuemus. Ita fit ut habeatis spem et futuri beneficii, qui estis iam pro parte remedia consecuti. Quapropter seruire uos conuenit utilitatibus nostris, quando ea que magis sperare precibus potuistis, ultro contulit munificentia principalis. Sic enim tradente clementissimo nobis auctore didicimus, ut a subiectorum beneficiis non uacemus. Disciplina uidelicet imperandi est, amare quod multis expedit; quoniam respublica nimium soliditatis accipit, si tributariorum facultas illesa constiterit.



EPISTOLA X. UNIuERSIS POSSESSORIBUS, DEFENSORIBUS SYRACUSANAE CIuITATIS, uEL UNIuERSIS PROuINCIALIBUS ATHALARICUS REX. Relaxat que illis preter consuetudinem imposita fuerunt tributa, concessa facultate iis qui a censitoribus uexati fuerint apud principem conquerendi.


Dudum quidem uobis ortum nostri imperii estimauimus nuntiandum; nunc decet subsequi beneficium pro letitia augenda cunctorum; ut quibus fuit gratissimus noster exortus, sit illis regalis animus in aliqua parte munificus. Crescere nobiscum, Deo prestante, cuncta desideramus; quia uere ille noster est census, quem letus possessor exsoluit. Proinde subtrahimus pecunie quod augmentetur glorie; et auari ad laudes, profuse nitimur subleuare cultores. Pridem diue memorie domnus auus de suis beneficiis magna presumens   intra Siciliam prouinciam sub consueta prudentie sue moderatione censum statuit efflagitari; ut uobis cresceret 146 deuotio, quibus se facultas extenderat. Sed illius predicanda iustitia locum nostre benignitati preparauit; ut quod ei offerri iuste potuit, nos clementi animo, quasi illata stipendia, donaremus; et quodam presagio mentis diuine fecit etiam pium, cui parabat imperium. Atque ideo per quartam feliciter indictionem  quidquid a uobis supra consuetudinariam functionem augmenti nomine uel petebatur, uel constat exactum, liberalitas nostra concedit. Quod etsi iuste potuistis pendere, gloriam uos potius nostre largitati iubemus inferre. Sed ut latius extendatur nostra clementia, suauemque dominum  impensis beneficiis sentiatis, quidquid a discussoribus [Alii, discursoribus] noui census per quintam indictionem  probatur affixum, ad uestram eos fecimus deferre notitiam; ut quod rationabile fuerit estimatum, libentibus animis perferatis, quia nullum ledit obseruata iustitia. Sed ne credatis per ordinatorum tantum arbitrium uos grauari, si quis est qui de eorum facto estimet conquerendum, ad remedia nostre pietatis occurrat, ut iudicantes corrigamus, qui etiam non rogati beneficia clementer indulsimus. Nam et gloriose recordationis domnus auus noster de eorum commotus fuerat tarditate, ut erat alte prudentie perscrutator, estimans eos tandiu in prouincia non sine nostro grauamine residere, quos repetita iussione censuerat iam redire. Sed nos, quos decet implere  quidquid ille sub equitate disposuit, Deo auxiliante, eius nunc in uobis inchoata perficimus. Reddite modo largitati nostre prosperrimum uotum et fidele seruitium. Habetis principem, qui uobiscum beneficiis probatur exortus; et quod subiectis dulcius est, augetur ingenio beneuolo cum etatis augmento. In quam rem Quidilanem saionem nostrum credimus dirigendum, per quem uobis iussa prosperrima, Deo largiente, pandantur.



EPISTOLA XI. GILDIAE uIRO SUBLIMI, COMITI SYRACUSANAE CIuITATIS ATHALARICUS REX. Prohibet quominus quidquid tributorum per uictorem et Witigisclum de quarta indictione est adiectum, a possessoribus exigant.


Ad uictorem et Witigisclum spectabiles uiros, Sicilie prouincie censitores, precepta nostra direximus, ut quidquid possessoribus tributarie functionis per eos nuper uidetur adiectum, de quarta indictione non exigant, quia grauis est eius rei illatio, cuius adhuc iustitia non probatur. De ordinationibus uero eorum nobis fecimus instructiones deferri, ut si estimatis uiribus quidquid equalitate sit dispositum, debeat permanere moderatum. Sin uero aliquem contra rationem constat esse pregrauatum, nostro releuetur arbitrio; ita tamen, ut si aliquid per quartam indictionem  probatur illatum, possessoribus sine aliqua imminutione  reddatur: quia sine querela suscipi debet onus impositum, quod longis temporibus constat esse portandum [Gr. et Cui., soluendum]. Nunc, quod restat, prouinciales uos conuenit admonere, ut quibus beneficia dedimus, eorum deuotionem per omnia sentiamus; et quod debetur principi, grato animo uideatur exsolui.



EPISTOLA XII. uICTORI ET WITIGISCLO uIRIS SPECTABILIBUS ATHALARICUS REX. Iubet ut si quid super tributarium solidum per quartam indictionem a prouincialibus exegerint, sine aliqua imminutione reddant.

Tarditas uestra apud gloriose memorie domnum auum nostrum merito uos fecit esse suspectos, quos  etiam secundis [Ed., seris] preceptionibus credidit admonendos; ut relicto tandem prouincialium grauamine, ad eius deberetis iustitiam festinare; et nunc quoque suspicionis maxime fecit augmentum, ut nec ad initia nostra uoluissetis occurrere, quod libera conscientia potuisset optare. Et ideo presenti auctoritate censemus, ut si quid super tributarium solidum per quartam indictionem  a prouincialibus exegistis, sine aliqua eis imminutione reddatis, quia supra ueterem censum nulla indictionis predicte eos uolumus damna sentire. Hoc etiam addendum esse credidimus, quoniam amore clementie errores nolumus inuenire, ne coacti potius resecemus quod salua iustitia dissimulare non possumus; ut si aliquem studio lesistis prauo,  uestro magis emendetis arbitrio, quia hoc est propria delicta corrigere, quod et non facere. Et ne forsitan credatis longinquitatis difficultate latere que gesta sunt, Siculis fiduciam uos dedimus subsequendi. uidete nunc si uoces possitis ferre querulas, quas etiam nostra inuitauit auctoritas. Admonuimus igitur quos pios decet esse. Iam suo uitio uidetur accusari, qui spontanea noluit uoluntate corrigi [Gr., Niu., Ga., uitauit. Suo uitio uidetur accusari, qui spontanea uoluntate noluit corrigi].



EPISTOLA XIII. WILIAE uIRO ILLUSTRI, COMITI PATRIMONII ATHALARICUS REX. Precipit ut domesticis qui comitibus prouinciarum obsequuntur, supra ducentos solidos et decem annonas curet quinquaginta solidos annuos adiungi, regis rationibus imputandos.


Magnitudinis tue suggestione comperimus de domesticorum excessibus qui destinatis comitibus obsequuntur prouinciales damnis plurimis ingrauatos; quod credimus emolumentorum paruitate nutritum, quia sub quadam excusatione peccare creditur, cui necessaria non prebentur. Et ideo speciali beneficio generalia compendia largientes, magnitudini tue presenti auctoritate precipimus ut supra ducentos solidos et decem annonas quas hactenus acceperunt, a quinta feliciter indictione quinquaginta eis solidos annuos faciatis incunctanter adiungi,  qui nostris rationibus debeant imputari; ut dum mater criminum necessitas tollitur, peccandi ambitus auferatur. Si quis autem iussionum nostrarum improbus temerator exstiterit, ut aliquo casu 147 in damnis prouincialium aut preiudiciis implicetur, emolumentis careat uniuersis: quia ille dignus est premia consequi, qui parere cognoscitur equitati. Ideo enim a nobis accipit, ne ab aliis querat. Nostrum dare, nobilitas est: dona regalia quamuis parua sublimant: quia simul et meritorum gratiam reperisse creditur, qui principali munere subleuatur.



EPISTOLA XIu. GILDIAE uIRO SUBLIMI, COMITI SYRACUSANAE CIuITATIS, ATHALARICUS REX. Decernit ut quidquid a prouincialibus pro reparatione murorum fuit extortum, aut restituatur, aut reficiendis menibus impendatur. Tum reprehendit eum, quod substantias mortuorum sine aliqua discretione iustitie nomine fisci caduci uindicaret. Insuper dicit prouinciales conqueri se conuentionibus omnimodis grauatos. Denique statuit ut edicta a Theodorico pro componendis Siculorum moribus promulgata ita custodiantur, ut sacrilegii reus habeatur, quisquis ea uiolare aliquatenus tentauerit.


Prouincialium Siculorum nobis est suggestione declaratum quedam a tua potestate fieri, unde eorum fortune uideantur affligi. Quod ideo leuiter accepimus, quia ipsi uindicari preterita noluerunt. Constat enim esse dubium, quod concedit aduersarius; et percelli non potest iure, cui mauult querulosus ignoscere. Sed ut suspiciones iniquas futuris casibus  abrogemus, obseruanda iugiter presenti iussione decernimus, ut nec isti aliquid de futuro metuant, nec tu per ignorantiam que dicuntur incurras. Prima fronte pro reparatione murorum pecunie diuersis prouincialibus dicuntur extorte, cum tamen nulla exinde surrexerit promissa constructio. Hoc si constat admissum, aut muri exinde pro eorum munimine construantur, aut unusquisque recipiat quod ei probatur incompetenter ereptum. Nimis enim absurdum est spondere munitiones, et dare ciuibus exsecrabiles uastitates. Quorumdam etiam substantias mortuorum, sine aliqua discretione iustitie, fisci nomine caduci te perhibent titulo uindicare, cum tibi hoc tantum de peregrinis uideatur esse commissum, quibus nullus heres, aut testamentarius, aut legitimus  inuenitur. Nefas est enim ut quod a nobis precipitur, a te nostro nomine per iniuriam uindicetur. Preterea conuentionibus se grauari omnimodis ingemiscunt; ut ad iudicium deducendi pene tanta uideantur amittere, quanta uix probantur addicti dispendia sustinere. uocatio enim iudicis spes iustitie debet esse, non mulcta. Nam ipse iuste suspectus redditur, ante cuius audientiam grauamina sentiuntur. Unde censemus ut si uestra conueniunt decreta pulsatos, tantum commodi percipiat exsecutor, quantum gloriosus domnus auus noster pro honoribus personarum  debere saiones accipere, expressa quantitate, constituit. Commodum enim debet esse cum modo. Nam si mensuram equalitatis excesserit, uim sui nominis [Iur., amoris] non habebit. Si uero tua iussione conuentio destinatur, duntaxat in illis causis atque personis, ubi te misceri edicta uoluerunt, mediam portionem exsecutor accipiat, quam de preceptis regiis sumere potuisset, quia non potest conuenire iustitie ut tantum a te directo tribuatur, quantum pro reuerentia nostre iussionis offertur. Si quis autem saluberrimi constituti temerator exstiterit, in quadruplum iubemus ablata restitui; ut quod delectatione cupiditatis admittitur [Ms. et Ac., amittitur], asperitate dispendii uindicetur. Edicta uero gloriosi domni aui nostri, uel uniuersa precepta, que ad  Siciliam pro commonendis [Ed., commouendis; Iur., forte, componendis] uniuersorum moribus destinauit, sub tanta uolumus obedientia custodiri, ut sacrilegii reus habeatur quisquis belluinis motibus [Ed., moribus] excitatus munimen tentauerit irrumpere iussionum. Duorum negotia Romanorum, etiam his inuitis, ad tuum diceris uocare iudicium; que, si cognoscis facta, ulterius non presumas, ne dum uis iudicium incompetenter querere, reatum potius uidearis inuenire. Memor enim prius debes esse edicti, qui inter alios mauis a te sequenda constitui. Alioqui tota tibi decernendi auctoritas tollitur, si a te illa regula minime custoditur. Ordinariis iudicibus administrationum suarum potestas illibata seruetur. Cognitores suos legitima turba comitetur. Obseruationum  illarum non mordearis inuidia. Gothorum laus est, ciuilitas custodita. Tota ad uos fama confluit, si uobis rarus [Niu., Gam., Gr. et Cui., rarius] litigator obseruet. uos armis iura defendite, Romanos sinite legum pace litigare. Nauigiis uecta commercia te suggerunt occupare, et ambitu cupiditatis exose solum antiqua pretia definire; quod non creditur a suspicione longinquum, etiamsi non sit actione uicinum. Quapropter si rumorem huiusmodi uitare festinas, episcopus ciuitatis et populus conscientie tue testes assistant. Omnibus placeat, quod ad cunctorum necesse est pertinere fortunas. Pretia debent communi deliberatione constitui, quia non est delectatio commercii, que iubetur inuitis. Quocirca sublimitatem tuam iussis presentibus credimus admonendam, quia excedere nolumus quos amamus;  nec aliquid de talibus sinistrum patimur dici, per quos aliorum mores putamus esse corrigendos.



EPISTOLA Xu. IOANNI PAPAE [a 1Kb] ATHALARICUS REX. Decreta promulgat saluberrima in simoniacos iuxta antiqua senatusconsulta.

Si antiquis principibus studium fuit leges exquirere, ut subiecti populi delectabili tranquillitate fruerentur, multo prestantius est talia decernere, que possunt sacris regulis conuenire. Absint enim [b 1Kb] a nostro  seculo damnosa compendia. Illud tantum uere possumus lucrum dicere, quod constat diuina iudicia non punire. Nuper siquidem ad nos defensor Ecclesie Romane flebili allegatione peruenit, cum apostolice sedi peteretur antistes quosdam nefaria machinatione necessitatem temporis aucupatos ita facultates pauperum extortis promissionibus ingrauasse, ut, quod dictu nefas est, etiam sacra uasa emptioni 148 publice uiderentur exposita. Hoc quantum fuit crudele committi, tanto gloriosum est adhibita pietate resecari. Atque ideo sanctitas uestra statuisse nos presenti definitione cognoscat, quod etiam ad uniuersos patriarchas atque metropolitanas ecclesias uolumus pertinere, ut a [a 1Kb] tempore sanctissimi pape Bonifacii, cum de talibus prohibendis suffragiis  patres conscripti senatus consulta nobilitatis sue memores condiderunt: Quicunque in episcopatu obtinendo siue per se, siue per aliam quamcunque personam aliquid promisisse declaratur, ut exsecrabilis contractus cunctis uiribus effetetur. Si quis autem in hoc scelere deprehenditur fuisse uersatus, nullam relinquimus uocem: uerumetiam si aut repetendum, aut quod acceptum est non reddendum esse crediderit, sacrilegii reus protinus habeatur, accepta restituens compulsione iudicis competentis. Iustissime siquidem leges, ut bonis aperiunt, ita claudunt malis moribus actionem. Preterea quidquid in illo senatus decretum est consulto, precipimus in eos modis omnibus custodiri, qui se quoquo modo per interpositas quascunque personas [b 15Kb] scelestis contractibus  miscuerunt. Et quia omnia debent sub ratione moderari, nec possunt dici iusta que nimia sunt, cum de apostolici consecratione pontificis intentio fortasse peruenerit [Iur. u. C., prouenerit], et ad palatium nostrum producta fuerit altercatio populorum, suggerentes nobis intra tria millia solidorum cum collectione chartarum censemus accipere. A quibus tamen minus omnes idoneos rei ipsius consideratione remouemus, quia de ecclesiastico munere pauperibus est potius consulendum. Alios uero patriarchas, quando in comitatu nostro de eorum ordinatione tractatur, in supradictis conditionibus atque personis intra duo millia solidorum iubemus expendere. In ciuitatibus autem suis tenuissime plebi non amplius  quam quingentos solidos se distributuros esse cognoscant. Reliquos accipientes, et edicti presentis, et senatusconsulti nuper habiti pena constringat, sed et dantes canonum seueritas persequatur. uos autem, qui patriarcharum honore reliquis presidetis Ecclesiis, quoniam [Ac., quem] constitutio nostra ab illicita promissione liberauit, restat ut bona imitantes exempla, sine aliquo Ecclesiarum dispendio dignos maiestate pontifices offeratis. Iniquum est enim ut locum apud uos habeat ambitus, quem nos laicis diuina consideratione perclusimus. Quapropter si quis apostolice presulem Ecclesie, uel patriarcharum episcopum, siue per se, siue per parentes, aut seruientium quascunque personas aliqua suffragii crediderit ambitione promouendum [c 121Kb] , et ipsum  reddere accepta definimus, et quod est canonibus statutum, eum modis omnibus esse passurum. Si quis uero que dederit, aut promiserit, eodem superstite timuerit publicare, ab heredibus, uel pro heredibus eius Ecclesia repetat, cuius suffragio antistes deprehenditur ordinatus, nota infamie nichilominus superstites inurente. Reliquos quoque ordines sub eadem fieri districtione precipimus. Quod si forsitan dolose machinationis inuento sacramentis persona intercedentibus fuerit obligata, ut saluo statu anime commissam iniquitatem neque approbare possit, neque audeat accusare, damus licentiam quibuslibet honestis personis in singulis quibusque ciuitatibus apud iudices competentes hoc crimen deferre; et quidquid ex ea potuerit probatione recolligi,  ut ad probationem [Alii, approbatione] insequentes animemus, tertiam partem iudicate rei ille [Ac., illius] percipiat, qui tale facinus uoluerit publicare. Reliqua ipsis Ecclesiis proficiant, que uidentur extorta, aut in fabricis earum, aut in ministeriis nichilominus profutura. Decet enim ad usus bonos conuertere que uoluit peruersitas inimica fraudare. Quiescat igitur malignantium praua cupiditas. Quo tendunt qui a fonte preclusi sunt? Recolatur et timeatur Simonis iusta damnatio, qui emendum credidit totius largitatis Auctorem. Orate igitur pro nobis, edicta nostra custodientes, quia diuinis noscitis conuenire mysteriis. Sed quo facilius principis uotum uniuersorum mentibus innotescat, hoc senatui,  hoc populis per prefectum Urbis precipimus intimari; ut generalitas agnoscat nos illos persequi, qui maiestati diuine potius uiderentur aduersi. uos quoque hoc uniuersis quos Deo propitio regitis episcopis intimate; neque sit alienus a culpa, qui potuit agnoscere constituta.



EPISTOLA XuI. SALuANTIO uIRO ILLUSTRI, PRAEFECTO URBIS, ATHALARICUS REX. Iubet ut edictum suum et senatusconsulta de abigenda simonia tabulis marmoreis incidantur, et ante atrium basilice sancti Petri collocentur.

149 Grata res est cuncta profutura uulgare, ut generale fiat gaudium, quod potuit esse uotiuum. Alioqui lesionis causa noscitur [Gr. et Cui., nascitur],  si beneficia potius occulantur. Dudum siquidem senatus amplissimus a splendore suo cupiens maculam fedissime suspicionis abradere, prouida deliberatione constituit ut in beatissimi pape consecratione nullus se abominabili cupiditate pollueret, pena etiam constituta, qui talia presumere tentauisset: non iniuria, quia tunc electi uere meritum queritur, cum pecunia non amatur. Quod nos laudantes, et augentes inuentum, ad beatissimum papam direximus constituta, que his ante lata prefulgent, ut ab honestate sancte Ecclesie profanus ambitus auferatur. [a 163Kb] Hoc uos ad notitiam senatus et Romani populi uolumus sine aliqua dilatione perducere, quatenus cunctorum figatur cordi quod cupimus omnium studio custodiri. uerum ut principale beneficium  et presentibus hereat seculis, et futuris, tam definita nostra quam senatusconsulta tabulis marmoreis precipimus decenter incidi, et ante atrium beati Petri apostoli in testimonium publicum collocari [b 1Kb] . Dignus enim locus est, qui et gloriosam mercedem nostram, et senatus amplissimi laudabilia decreta contineat. In quam rem illum direximus, quo redeunte noscamus impleta que iussimus. Incertum enim uidetur habere quod precipit, cui rerum effectus tardius innotescit.



EPISTOLA XuII. SALuANTIO uIRO ILLUSTRI, PRAEFECTO URBIS, ATHALARICUS REX. Decernit ut liberet quosdam, nobiles Romanos, qui pro sola seditionis exorte suspicione in carcere detinebantur; et permittit eis ut se iustis legibus uindicent.


Si principes antiqui menia Romana in populorum exquisiuere letitiam, ne ciues illis merito singulares aliquid commune cum ceteris possiderent, nefas est inter tot rerum iucunda eos longam sustinere tristitiam, quia exsultatio ciuitatis illius generale uotum est; dum necesse est letari reliqua, si mundi caput gaudere proueniat [c 44Kb] . Apostolici siquidem pape Ioannis et procerum nostrorum relatione cognouimus illum et illum Romanos pro sola suspicione seditionis tam longe custodie pena maceratos, ut cuncta ciuitas merorem de illorum continua calamitate contraxerit, ut eis nec dierum festiuitas, nec ulla  nominis sui dignitas subueniret. Quod nobis pro sui  facti acerbitate displicuit, ut qui in iudicio conuicti minime feruntur, debita malis tormenta cruciatusque pertulerint. Et ideo magnitudinem tuam iussis presentibus admonemus, ut quocunque loci reperire potueris eos, absoluere non moreris. Quos etiamsi aliquo reatu inuolutos esse claruerit, intercessionibus supradictis eos iam a metu liberos esse censemus. Si uero innocentes se tormenta sustinuisse confidunt, damus querelis eorum liberam uocem, ut iustis legibus uindicent quod iniquis ausibus pertulerunt: quia nolumus innocentes a iudicibus deprimi, quos ad eorum presidia constat eleuari. Reuocentur nunc ad letitiam pristinam Romani; nec nobis credant placere posse, nisi qui eos eligunt modesta equalitate tractare. Intelligant parentes nostros pro sua  quiete laboriosa subiisse pericula, nos autem multis expensis agere ut illi debeant garrula exsultatione gaudere. Nam et si quid inique uel acerbe hactenus pertulerunt, non credant a nostra mansuetudine negligendum, qui nec nobis otia damus, ut illi secura pace ac tranquilla letitia perfruantur: cito sentiant quia nos amare non possumus quos illi pro suis excessibus horruerunt. Nam quorum gratiam impetrare possunt, qui suis ciuibus displicere meruerunt; et dum tempus habuissent amoris publici, egerunt unde iuste debeant exsecrari [Ms. A., exsecari]?



XuIII. EDICTUM ATHALARICI REGIS. 1. Contra peruasores bonorum alienorum. 2. Contra affigentes titulos nomine publico. 3. Contra obtinentes callide et peruerse sententiam principum. 4. Contra diuidentes aliena matrimonia. 5. Contra adulteros. 6. Contra eos qui duabus uxoribus copulabantur. 7. Contra concubinarios et concubinas. 8. Contra eos qui terrore donationes extorquebant. 9. Contra maleficos. 10. Contra homicidas. 11. Contra eos qui in una causa secundo a iudicibus ordinariis prouocabant. 12. Contra uiolatores edictorum tam ipsius quam Theodorici.


150 Prouide decreuit antiquitas uniuersitatem edictis generalibus admoneri, per que et delictum omne corrigitur, et excedentis uerecundia non grauatur. Cuncti enim sibi estimant dici, ubi nullum constat exponi; et similis fit innocenti, quem contigerit sub communione purgari. Hinc et nostra uere pietas custoditur, dum feriato gladio nascitur metus, et prouenit sine cruore correctio. Commouemur enim  placati; minamur otiosi; et clementer irascimur, quando uitia sola damnamus. Diu est quod diuersorum querele nostris auribus crebris susurrationibus insonarunt, quosdam ciuilitate despecta affectare uiuere belluina seuitia; dum regressi ad agreste principium, ius humanum sibi estimant feraliter odiosum. Quos nunc apte iudicauimus comprimendos; ut eo tempore inimica bonis moribus crimina persequamur, quo hostibus reipublice diuina uirtute resistimus. Utrumque quidem noxium, utrumque pellendum; sed tanto grauius grassantur uitia, quanto magis probantur interna. Unum recumbit in altero. Facilius quippe inimicorum acies cadunt, si nostro euo delicta subducimus.

1. Primum humano generi noxiam peruasionem   seueritate legum, et nostra indignatione damnamus: statuentes ut sanctio diui ualentiniani aduersum eos diu pessime neglecta consurgat, [a 1Kb] qui predia urbana uel rustica, despecto iuris ordine, per se suosque presumpserint, expulso possessore, uiolenter intrare; nec aliquid de eius districtione detestabili uolumus temperatione mitigari: insuper addentes ut si quis ingenuorum ad satisfaciendum legi superius definite idoneus non habetur, deportationis protinus subiaceat ultioni: quia plus debuit cogitare iura publica, qui se nouerat alibi non posse sustinere uindictam. Iudices igitur competentes, ad quos potest admissum facinus pertinere, si, inuasorem cum possint amouere, pertulerint tenere presumpta, et adepti singuli honore  priuentur, et fisco nostro tantum fiant obnoxii,  quantum presumptor potuisset addici, in auctoribus tamen facinoris manentibus constitutis. Quod si quis in tantam raptatus amentiam, tyrannico spiritu iuri publico parere neglexerit, uiribusque prepotens [Ac., preposteris] destinati officii spreuerit paucitatem, relatione iudicis nostris auribus notabilis ingeratur, ut indulta exsecutione saionum, ultionem sentiat uigoris regii, qui obedire noluit cognitori.

2. Et quia summis principibus iuris communione uiuendum est, si quis, [b 1Kb] legum ordine pretermisso, nomine publico titulos presumpserit affigere, in tantum possidenti fiat obnoxius, quantum sanctio superius memorata testatur. Merito enim et sacrilegii pena percellitur, qui iniquo [c 1Kb] peruasionis pondere ausus est maiestatem regii nominis ingrauare. Litis  quoque expensas iudicio superatus exsoluat: quod hinc dantur fomenta detestabilis iurgii, cum improbi uincuntur illesi; nec dolet calumniantibus pudoris damnum, si euaserint dispendia facultatum.

3. Si quis autem de nostris scriniis aliquid crediderit promouendum, aduersario suo, quantum ad causam eius pertinet, de consecuta [Ms. et Ac., consueta] serie iussionum nichil estimet supprimendum: ni fecerit, careat impetratis; uel si aliquod ex eo agere tentauerit, nichilominus habeatur infirmum; quia illos solos uolumus uti beneficiis nostris, quos non cognoscimus studere uersutiis.

4. Qui suasione plectenda matrimonia diuidere nititur aliena, ipsius coniugium habeatur illicitum; ut magis contigisse sentiat sibi, quod in altero malignus  exercere tentauit. Si uero pro coniunctionibus caritate priuatur, futurum matrimonium illi iure denegamus: quia non meretur iugalis reuerentie premia consequi, qui in genialis tori ausus est diuisione grassari. Sed ne aliquos huius sceleris reos ultio nostra derelinquat, illos quos spes non habet presentis coniugii, uel futuri, si quid in alienos thalamos dolosa machinatione presumpserint, facultatum suarum media portione priuentur, statim fisci iuribus applicanda. Si uero prohibente pauperie in aliquorum substantia nequierit uindicari, pena relegentur exsilii: ne, quod dictu nefas est, ideo uideantur comminationem iuris publici euadere, quia uilissime noscuntur subiacere fortune. Sed hec de sollicitatoribus affectus alieni pietas nostra decreuit.

 5. Ceterum in adulteris totum districtissime uolumus  custodiri, quidquid diuali potuit commonitione decerni.

6. Uno tempore duabus nemo copuletur uxoribus: quia se nouerit rerum suarum amissione plectendum. Nam aut libido est, et recte perfrui non sinitur: aut cupiditas, et iure nuditate damnatur.

7. Si quis autem superflua turpique cupidine coniugali honestate despecta, ad concubine elegerit uenire complexus: si ingenua fuerit, iugo seruitutis cum filiis suis modis omnibus addicatur uxori; ut illi se per honesta iudicia sentiat subdi, cui per illicitam [Ac., pollicitum] libidinem credidit posse preponi. Quod si ad tale flagitium ancilla peruenerit, excepta pena sanguinis, matronali subiaceat ultioni; ut illam patiatur iudicem, quam formidare debuisset absentem.

 8. Donationes nullius terror extorqueat: nullus acquirere per fraudem, uel exsecrabilem lasciuiam concupiscat. Sola enim honestas merito capit lucrum de legibus. In allegationem iustissime largitatis illam districtionem uolumus custodiri, quam pro ueritate sollicite legalis sanxit antiquitas. Sic enim, ut ipsa testatur, et fraudi non patebit occasio, et ueritati maior crescit auctoritas. Alioqui nulli precipimus uideri firmum, quod ipse conditor, non implendo que leges uel iura precipiunt, fecit incertum.

9. Maleficos quoque [a 1Kb] , uel eos qui ab eorum nefariis artibus aliquid crediderint expetendum, legum seueritas insequatur: quia impium est nos illis esse remissos, quos celestis pietas non patitur impunitos. Qualis enim fatuitas est, Creatorem uite relinquere,  et sequi potius mortis auctorem? Turpis actus ex toto sit a iudicibus alienus. Nemo faciat quod iura condemnant: quia decretali pena plectendi sunt, qui se prohibitis excessibus miscuerunt. Quid enim in aliis damnent, si ipsi se inhonesta contagione commaculent? Sit etiam sub diuitibus tuta mediocritas.

10. A cedis temperetur insania. Nam presumptio manuum actus probatur esse bellorum, maxime in eis quos tuitionis nostre munit auctoritas. Si quis autem contra facere improba presumptione tentauerit, uiolator nostre iussionis habeatur.

11. Appellari a subiecto iudicibus ordinariis in una causa secundo non patimur: ne quod ad remedium repertum est innocentis, asylum quodammodo  uideatur esse criminosis. Si quis uero uetita iterare tentauerit, negotio priuatus abscedat.

12. Sed ne, pauca tangentes, reliqua credamur noluisse seruari, 151 omnia edicta tam nostra, quam domni aui nostri, que sunt uenerabili deliberatione  firmata, et usualia iura publica, sub omni censemus districtionis robore custodiri; que tanto munimine se tegunt, ut nostra quoque iurisiurandi interpositione cingantur. Quid per multa discurrimus? Legum usualis regula, et preceptorum nostrorum probitas ubique seruetur [b 1Kb] .



EPISTOLA XIX. SENATUI URBIS ROMAE ATHALARICUS REX. Scribit se edictum duodecim capitum edidisse; et iubet ut in senatu recitetur, et a prefecto Urbis per triginta dies locis celeberrimis proponatur.

Laudabilium iussionum causas plerumque prebet uituperabilis excessus alienus, et miro modo momenta iustitie de iniquitatis occasione nascuntur. Silet enim equitas, si culpa non uociferetur admissa;  et feriatum quiescit principis ingenium, quod non fuerit aliqua querela prouocatum. Conquerentium siquidem uocibus adacti, et frequentium populorum de rebus quibusdam interpellatione commoniti, necessaria quedam Romane quieti edictali programmate duodecim capitibus, sicut ius ciuile legitur institutum, in euum seruanda conscripsimus: que custodita residuum ius non debilitare, sed potius corroborare uideantur. [c 1Kb] Hec in cetus uestri splendore recitentur, et per triginta dies [d 1Kb] prefectus Urbis locis celeberrimis faciat solemni more proponi, ut nostra ciuilitate recognita, spes truculentis moribus auferatur. Nam qua confidentia proteruus assumat quod principis agnouerit damnasse clementiam? Redeat amor omnibus discipline, per quam et parua coalescunt,  et potiora seruantur. Ideo enim exercitus nostros, iuuante Deo, crebris expeditionibus commonemus [Gr., Cui. et Ga., commouemus], ut uniuersitatem compositam uiuere legibus sentiamus. Reddatur hec animo nostro uicissitudo premiorum; ut quem reipublice utilitatibus cognoscitis occupatum, rarissima querelarum aditione [Ed., editione] pulsetur. Teneant iudices legitimas districtiones: uotum fedissime uenalitatis abiiciant [e 1Kb] . Metus cuncta componit, si reus crimen in iudicante non inuenit.



EPISTOLA XX. AD UNIuERSOS IUDICES PROuINCIARUM ATHALARICUS REX. Sancit ut edictum suum per triginta dies in conuentibus publicis more solemni recitetur.

Cum uos prouinciis nostris, iuuante Deo, annua  reparatione prestemus; nec desint iudicia per uniuersos fines Italie distributa, intelligimus de inopia iustitie copiam uenire causarum. Culpa siquidem uestre probatur esse negligentie, quoties a nobis coguntur homines legum beneficia postulare. [f 1Kb] Nam  quis eligeret tam longe petere, quod in suis uideret sedibus aduenisse? Sed ut uobis uersutas excusationes, et [a 1Kb] duras necessitates prouincialibus tolleremus, de aliquibus casibus hactenus pessimo torpore neglectis edictalis programmatis definitione censuimus; ut et uobis cresceret confidentia recte iudicandi, et paulatim audacia maligna possit imminui. Quod more solemni per conuentus publicos triginta dierum facite proponi, ut iure condemnatus habeatur qui post hec remedia manere presumpserit desperatus.



152 EPISTOLA XXI. SENATUI URBIS ROMAE ATHALARICUS REX. Precipit ut professores grammatice, eloquentie et iuris constituta emolumenta sine aliqua imminutione percipiant.


Filiorum causas iure ad patrum cognoscimus remisisse personas; ut ipsi de illorum prouectu debeant cogitare, quorum interest studia Romana proficere. Neque enim credendum est uos inde posse minus esse sollicitos, unde et generi uestro crescit ornatus, et cetui prouenit assidua lectione consilium. Nuper siquidem, ut est de uobis cura nostra sollicita, quorumdam susurratione cognouimus doctores eloquentie Romane laboris sui constituta premia non habere; et aliquorum nundinatione fieri ut scholarum magistris deputata summa uideatur imminui. Quapropter, cum manifestum sit premium artes nutrire, nefas iudicauimus doctoribus adolescentium aliquid subtrahi, qui sunt potius ad gloriosa studia per commodorum  augmenta prouocandi. Prima enim grammaticorum schola est fundamentum pulcherrimum litterarum, mater gloriosa facundie, que cogitare nouit ad laudem, loqui sine uitio. Hec in cursu orationis sic errorem cognoscit absonum, quemadmodum boni mores crimen detestantur externum. Nam sicut musicus consonantibus choris efficit dulcissimum melos, ita dispositis congruenter accentibus metrum nouit decantare grammaticus. Est grammatica magistra uerborum, ornatrix humani generis; que per exercitationem pulcherrime lectionis antiquorum nos cognoscitur iuuare consiliis. Hac non utuntur barbari reges, apud legales dominos manere cognoscitur singularis.  Arma enim et relique gentes habent, sola reperitur eloquentia que Romanorum dominis obsecundat. Hinc oratorum pugna ciuilis iuris classicum canit, hinc cunctos proceres nobilissima disertitudo commendat; et, ut reliqua taceamus, hoc quod loquimur inde est. Qua de re, patres conscripti, hanc uobis curam, hanc auctoritatem, propitia Diuinitate, largimur; ut [b 1Kb] successor schole liberalium litterarum tam grammaticus quam orator, nec non et iuris expositor, commoda sui decessoris ab eis quorum interest sine aliqua imminutione percipiat; et semel primi ordinis uestri ac reliqui senatus amplissimi auctoritate firmatus, donec suscepti operis idoneus reperitur, neque de transferendis, neque de imminuendis annonis a quolibet patiatur improbam questionem;  sed, uobis ordinantibus atque custodientibus, emolumentorum suorum securitate potiatur, prefecto Urbis nichilominus constituta seruante. Et ne aliquid pro uoluntate prebentium relinquatur incertum, mox ut sex menses exempti fuerint, statute summe consequantur predicti magistri mediam portionem: residua uero anni tempora cum annonarum debita redhibitione claudantur, ne cogantur de alieno pendere fastidio, cui piaculum est uel horarum aliquo uacasse momento. In tantum enim que sunt decreta uolumus firmissime custodiri, ut si qui cuius interest differendam putauerit hanc quasi debitam functionem, procurato more usurarum dispendia ipse patiatur, quia iusta commoda laudabiliter laborantibus [Mss., commorantibus] plectenda cupiditate subtraxit. Nam si  opes nostras scenicis pro [c 38Kb] populi oblectatione [Ed. collectione] largimur, et ea studiosissime consequuntur qui adeo necessarii non habentur; quanto magis illis sine dilatione prebenda sunt, per quos et honesti mores proueniunt, et palatio nostro facunda nutriuntur ingenia! Hec autem presentibus litterarum magistris uenerando cetui uestro precipimus intimari, ut sicut nos agnoscunt de suis commodis esse sollicitos, ita a se prouectus adolescentium enixius nouerint nos exigendos. Cesset nunc illa satyris doctoribus querulis usurpata sententia, quia [d 67Kb] duabus curis ingenium non debet occupari. Ecce iam habere tolerabile probantur hospitium: unde nunc merito, uni sollicitudini  iugiter inherentes, toto uigore animi [a 1Kb] ad bonarum artium studia transferantur.



EPISTOLA XXII. PAULINO uIRO CLARISSIMO, CONSULI, ATHALARICUS REX. Preclaris laudibus Paulinum eiusque familiam exornat. Tum consulatus ei confert insignia.

Indiscreti hominum mores confusique uagarentur, si aut culpa formidinem, aut uirtus premia non haberet. Sed cum utraque suis finibus propriaque terminatione claudantur, de illo 153 nefas est ambigi, qui meruit eligi iudicio principali. Non enim quidquam aut odio decernimus, aut pellecti aliqua gratificatione laudamus. Electio nostra de meritis uenit, et tanto quis regali animo proximatur, quanto bonis studiis societate coniungitur. Non uereamini absentes, nec sitis  de principis ignoratione solliciti. Latere potest forsitan uulgare hominum genus, nesciri non potest proles senatus: quando bene noti sunt, qui meritis asseruntur; et abunde cognoscitur, quisquis fama teste laudatur. Quapropter te longissime constitutum mentis nostre oculus serenus inspexit et uidit meritum quod non habebatur occultum. Propositum siquidem tuum celebrata dilatauit opinio, faciens fidem generis morum pondere, non etate [b 1Kb] . Neque enim fas erat ut quem familia tanta produxerat, sententia nostra in eo corrigendum aliquid inueniret. Semen generis morum fructibus reddidisti. Nihil uobis etas longa subduxit. Antiquos in te Decios Roma cognouit; Decios, inquam, priscis seculis honoratam prosapiem, libertatis auxilium, curie decus, Romani nominis singulare  preconium: cui specialiter adscriptum est quod immanissimum hostem statu reipublice periclitante euasit; et in tanta uirorum fortium multitudine solus inuentus est, qui patriam plus amasset. Hec nos exempla submonendo semper accendunt: quia magnus uerecundie stimulus est, laus parentum [c 6Kb] ; dum illis non patimur esse impares, quos gaudemus auctores. Et ideo, quod Deo auspice dictum sit, per indictionem duodecimam  sume insignia consulatus; honorem quidem arduum, sed familie uestre domesticum. uos enim completis paginam consularem; uos crebro nominat [d 54Kb] cursus annorum; et dum copia plurimum soleat habere fastidium, uestrum nomen repetitum semper efficitur gloriosum. Huic denique generi Superna fauerunt,  prestando desideriis patrum [e 30Kb] felicia germina [Ed., genera] masculorum. Hinc est quod in illo rerum capite collegam uix uidetis extraneum: hos habetis iudices, quos parentes. O temporum singulare preconium! Curia Romana completur pene uestra familia: ecce uere nunc unum dicendum est corpus, quando constat uicini sibi generis societate permixtum. Sed non remittas animos confidentia tuorum; nec credas posse sufficere, quod tibi contigit de illorum predicatione gaudere. Plus exigitur heres bonorum, quando sine cessatione compellitur, qui maiorum uirtutibus admonetur. Adde laudes egregias senioribus tuis; sequens etas cum aliqua opinabili nouitate succedat. Nam si gloriosum est posteris auitas extendere facultates, quanto prestantius est hereditarias augere  uirtutes! Mores tuos domesticos conuersatione laudauimus: sed maius aliquid nunc decet publicis exhibere conspectibus, unde sibi nec etas tenera blandiatur, nec metus quisquam uindicet, nec magister assumat.



EPISTOLA XXIII. SENATUI URBIS ROMAE ATHALARICUS REX. Magnopere extollit uenantium Paulini patrem, ipsumque Paulinum, quem creauerat consulem; et petit ut eius electioni faueant.

Quid, patres conscripti, de uobis iudicemus expendite, cum ad summarum culmina dignitatum germinis uestri uiros quos nunquam uidimus eligamus, non fastidio negligentie, sed honorabili presumptione nature. Ad examen ueniant que putantur incerta. Nam quis de illa re estimet deliberandum, ubi nichil  reputatur ambiguum? Omnes quidem benignitas nostra complectitur, sed tales ueritatis testimonio predicamus. Precedit quidem gratia, sed sequitur incorrupta sententia. Nam sicut idem curie corpus est uobis, ita in unum laudabili proposito conuenitis. uos ergo dilexisse, iudicium est, unde libertatis augmentum et nostri imperii crescit ornatus. Rerum cause semper in semine sunt, fructus editus prodit auctores; et quidquid a Diuinitate meremur, de felici prole colligitur. Hinc est quod patricium uenantium sub admiratione pensemus, et fecunda prole gaudentem, et tot consulatibus parem. Educauit enim liberos nulla discretione laudandos, pondere moderationis equales, ingenii uiuacitate consimiles [f 1Kb] , et morum societate uere germanos; quorum infantiam bonis  artibus enutritam, iuuentutem quoque armis exercuit, formans animum litteris, membra gymnasiis; tradens amicis exhibere constantiam, dominis fidem; et quidquid in illo uiro gratia diuina concessit, integra perfectione transmissum cernas in posteros. Iactent se alii possessione locupleti, summumque putent bonum solas esse diuitias. In hac autem domo non tantum patrimoniis, sed et uirtutibus aditur hereditas. Hoc est profecto quod uere diuites facit, quando nullum melius potest esse compendium, quam laudibus successisse maiorum. Probatum est etiam in eo bonis dispensatoribus nil deesse. Alieni continens, propria sub moderatione distribuens, et inusitata laude mirabilis, nulli grauis tot protulit consulares. Recipiat hec audiens fructum bonorum; agnoscat se preconem  habere quem dominum, et inter tot lumina procerum singulariter fuisse laudatum. Nam si homines ornat semel accepisse palmatam, quid ille censendus est, qui tot meretur in filiis consulatus? Et ideo, patres conscripti, alumnum uestrum Paulinum laurea [Ms., aurea] dignitate uestimus; ut iuuentus eius, que fulget meritis, trabea quoque resplendeat triumphali. Hunc honorem Deciorum 154 familia non miratur, quia eorum plena sunt atria fascibus laureatis. Aliis rara dignitas ista contingit, in hoc decursu generis pene nascitur consularis. Fauete ergo, patres conscripti, nostris muneribus, et uestro nichilominus candidato. Nam licet nuncupemini omnibus generaliter patres, huic etiam estis specialiter et parentes. Nomen uestrum a cure similitudine deriuatum fidelissima  rerum appellatione [Ac., applicatione] confirmat: non [a 1Kb] translatitia usitatione uocabuli, sed honora sorte nascendi. Cedant uobis hanc felicitatem Diuina perpetuam; ut licet gratiam prestetis exoticis, prole uestra uiuacius gaudeatis.



EPISTOLA XXIu. SENATORI PRAEFECTO PRAETORIO ATHALARICUS REX. Enumerat dignitates quas Cassiodorus summo cum honore et integritate sub Theodorico ipsoque Athalarico gesserat. Tum illi eximiis laudibus cumulato prefecturam pretorianam confert.

Si te uoluntas nostra adhuc latentem aut inhonorum forsitan inuenisset, gauderemus quidem repertum; sed bene dubitaremus acturum, quia spes magis quam fructus in nouo est. Sed cum domni aui nostri innumeris prouectibus magnoque iudicio glorieris, inconueniens  res est disceptationi subdere, quem uix possumus sub admiratione predicare. Tanti quippe non examinanda, sed ueneranda sententia est: quia non potest de factis eius ambigi, cum et nos ab ipso cognoscamur electi; qui diuine supplicationi semper assiduus, exegit meritis ut illa faceret que superna  gratia custodiret. Nam quem ille uirum aut exercitibus preficiens cum uictoria non recepit; aut iudicem cingens [Ms. Niu. et Gam., ungens; Iur.: forte, augens], non iustissimum comprobauit? Cum futuris rebus eum crederes habere tractatum; nam quod concepisset animus, reddebat semper effectus; miroque sapientie studio non habebat dubium, quod ueraciter preuidebat esse uenturum. Denique ex te probare possumus eximium principis institutum: quem primeuum recipiens ad questoris officium, mox reperit conscientia preditum, et legum eruditione maturum. Fuisti nimirum summa temporum laus; ut illum sic ad omnia sollicitum inoffensa redderes famulatione securum, dum molem tantam regalis ingenii facundie tue uiribus sustineres. Te in dictationibus  amenum, te ad iustitiam rigidum, te habuit a cupiditatibus alienum. Beneficia quippe ipsius nulla abominabili taxatione uendebas [b 1Kb] ; ut honor tibi ad opinionis diuitias proficeret, dum minime pretio subiaceret. Hinc est quod uidebaris equissimo principi gloriosa dilectione sociatus, quia eras a uitiis probabili sequestratione diuisus. Interpellantium te ponderibus sapientissimus arbiter onerabat; tantumque de animi tui cognita disceptatione presumpsit, ut in beneficii locum tuum prestaret estuantibus sine aliqua cunctatione iudicium. Quoties ille te grandeuis proceribus imputauit, dum non sufficerent ad primordia tua, quos tanta longeuitas etatis instruxerat? Erat plane quod in te predicaret eximium animum ad promerenda beneficia patulum, et contra uitia cupiditatis  obstructum: dum nescio quo pacto rara est in hominibus manus clausa, et aperta iustitia. ueniamus ad magisteriam dignitatem, quam non pecunie dignitate [c 1Kb] , sed morum nosceris suffragio consecutus, quo loco positus semper questoribus affuisti. Nam cum opus esset eloquio defecato, causa tuo protinus credebatur ingenio. Exigebaris a benigno principe quod se tibi nouerat minime commisisse; et quadam gratia preiudiciali uacabat alios laborare [Ms. Gr. et Cui., labore], ut te sententie sue copiosa laude compleret. Non enim proprios fines sub te ulla dignitas custodiuit, quando conscientie tue constat creditum quod a multis fuit proceribus sincerissime peragendum. Nesciuit quisquam de te submurmurare contraria, cum tamen de principali gratia sustineres inuidiam. Derogare cupientes uicit integritas actionis,  aduersi tui sepe locuti sunt coacti quod animus non habebat. Nam quelibet malitia formidat contra manifesta bona aliquid profiteri, dum generalibus odiis ueretur exponi. Egisti rerum domino iudicem familiarem, et internum procerem. Nam cum esset publica cura uacuatus, sententias prudentum a tuis  fabulis exigebat ut factis propriis se equaret antiquis. Stellarum cursus, maris sinus, fontium miracula rimator acutissimus inquirebat, ut, rerum naturis diligentius perscrutatis, quidam [a 1Kb] purpuratus uideretur esse philosophus. Longa fiunt, si cuncta proferamus: quin potius ad beneficia nostra conuertimur, ut quod ab illo cognoscebatur deberi, ab herede imperii tibi sentias iuste persolui. Quapropter, iuuante Deo, quo auctore omnia prosperantur, ab indictione duodecima  in prefecture pretoriane te suggestu atque insignibus collocamus; ut probatum iudicem sine metu prouincie suscipiant, quas hactenus improborum cognouimus actione fatigatas. Sed quamuis habeas paternam prefecturam Italico orbe predicatam, aliorum tibi  tamen exempla non ponimus: uetera moribus tuis et omnium uota [Alii, uoto] complesti. Percurre, iuuante Deo, glorie campum, quem semper a te nouimus expetitum. Nam si te continentem  et dignitas ista probauerit, hoc est seculi ambitiosa superasse. Solitus [Ms., sollicitus] es quidem iusta non uendere, sed nunc oportet impensius lesis per iniuriam subuenire. Inuigilet incorruptibilis sensus aduersus male consuetas manus: excludatur undique studium fraudulentum, quia hoc dignum est per iudicem prouenire sincerum. Diutius quidem differendo pro te cunctorum uota lassauimus, ut beneuolentiam in te 155 probaremus generalitatis, et cunctis desiderabilior aduenires. Habet hoc enim humana conditio, ut celerius adepta fastidio sint: dum omne pretiosum  uilescit oblatum; et contra dulcius accipitur, quod sub aliqua dilatione prestatur. Sed non sumus tantummodo de tuorum temporum laude contenti; perquire omnia ad titulos prefecture pretoriane pertinentia, que aliorum uisa est fraudare cupiditas. Non liceat quemquam gloriari furtis aut preiudiciis suis. Lumen te immisimus rebus celatis, quando nec prudentie tue quisquam poterit illudere, nec fidem aliqua oblatione lentare. Constitue et huic regulam dignitati, qui anteactis fascibus mirabilis continentie exempla prebuisti. Nam licet omnes pene honores summos equaliter egeris, habes tamen proposita conscientie bona, ubi nullam decet esse mensuram. Hic enim decorum est terminum non habere: hic honesta probatur ambitio, cuius etiam et nimietas  placet. Omne siquidem predicandum quanto profusius queritur, tanto gloriosius inuenitur.



EPISTOLA XXu. SENATUI URBIS ROMAE ATHALARICUS REX. Scribit se Cassiodoro, quem magnopere commendat, prefecturam pretorianam concessisse.

Cumulauimus quidem, patres conscripti, beneficiis nostris copiosum uirtutibus, diuitem moribus, plenum magnis honoribus senatorem: cuius si merita consideretis, debemus omne quod soluimus. Qua enim compensatione commendandus est, qui aures dominantium luculenta sepius predicatione compleuit? Dignitates sibi creditas eximia grauitate tractauit;  et nisus est tempora facere, que merito laudarentur in principe. Trahebat regnantis animum ueritas, et disertitudo dictorum; cui sic omnia retulit, ut miraretur ipse qui fecit. Allegauit solus quod omnes iuuaret; et dum purpuratas auditori suo ferierat laudes, gratiosum uobis nostrum fecit imperium. Commendat enim suam gentem, qui oratione placabili permulcet regiam summitatem, quando ex uobis et alter talis creditur, a quo similia postulentur. Patrem quoque clementie nostre in ipsa curia libertatis qua disertitudine deuotus asseruit? Recolitis quemadmodum facta eius orator nobis excolebat, uirtutes ipsius plus mirabiles faciens quam honores. In absoluto datur probare quod dicimus. Aestimate, patres conscripti, quali gratia potuistis ab illo respici,  a quorum se corpore sic uidebat ornari. Gloriosis quippe dominis gratiosa sunt preconia quam tributa: quia stipendium et tyranno penditur, predicatio autem nisi bono principi non debetur. Quid, preconiales uiri, creditis his tantum fuisse contentum, ut dominos niteretur laudare superstites, a quibus dum uicissitudo premiorum forsitan queritur, laboris tedia non uitantur? Telendit se etiam in antiquam prosapiem nostram; lectione discens quod uix maiorum notitia cana retinebat. Iste reges Gothorum longa obliuione celatos latibulo uetustatis eduxit. Iste Amalos cum generis sui claritate restituit, euidenter ostendens in decimam septimam progeniem stirpem nos habere regalem. Originem Gothicam historiam fecit esse Romanam, colligens quasi in unam coronam  germen floridum quod per librorum campos passim fuerat ante dispersum. Perpendite quantum uos in nostra laude dilexerit, qui uestri principis nationem docuit ab antiquitate mirabilem; ut sicut fuistis a maioribus uestris semper nobiles estimati, ita uobis rerum antiqua progenies imperaret. Credimus, patres conscripti, et si adhuc referre uolumus, beneficia collata superantur. Nostris quoque principiis quanto se labore concessit, cum nouitas regni multa posceret ordinari? Erat solus ad uniuersa sufficiens. Ipsum dictatio publica, ipsum consilia nostra poscebant; et labore eius actum est ne laboraret imperium. Reperimus eum quidem magistrum, sed impleuit nobis questoris officium; et mercedes iustissima deuotione persoluens, cautelam, quam ab auctore  nostro didicerat, libenter heredis utilitatibus exhibebat. uerum his aliquid maius adiiciens, primordia regni nostri et armis iuuit et litteris. Nam dum cure littorum regias cogitationes incesserent, subito a litterarum penetralibus eiectus, par suis maioribus ducatum sumpsit intrepidus: cui quia defuit hostis, moribus triumphauit eximiis. Nam deputatos Gothos propriis pauit expensis, ut nec prouinciales percelleret, nec fiscum nostrum expensarum oneribus ingrauaret. Arma eius nulla possessorum damna senserunt. Fuit nimirum prouinciarum uerissimus custos. Nam ille defensor proprie dicendus est, qui tuetur innoxie. Mox autem ut tempus clausit  nauium commeatum, bellique cura resoluta est, ingenium suum legum potius ductor exercuit, sanans sine damno litigantium [Niu. et Ga., signans fine litigantium; Ac., sanans fine litigantium] quod ante sub pretio constabat esse laceratum. Talem Metelli in Asia, talem Catonis in Hispania legimus fuisse ducatum, qui plus de sua disciplina quam per arma laudati sunt: non iniuria, quia hostem congredi uarius semper euentus est; indubitata uero gloria, morum custodiisse mensuram. Quid ergo? nunquid tali actione presumens aliqua se elatione iactauit, dum est familiare hominibus extolli cum bene de se cognouerint estimari? Nonne tanta se communione tractauit ut principis sibi gratiam ad beneficia tantum crederet esse concessam? Beneuolus cunctis, moderatus in prosperis, ignorans nisi grauiter lacessitus  irasci. Qui cum sit iustitia rigidus, ad remissiones irarum non perdurat austerus: suarum rerum distributor egregius; et dum nesciat aliena querere, nouit  propria largus offerre. Hos igitur mores lectio diuina solidauit, quando semper [Ed., sepe] bene geritur, si celestis metus humanis motibus opponatur. Hinc enim uirtutum omnium sumitur manifesta cognitio; hinc sapientia 156 ueritatis sapore conditur. Sic ad omnia redditur humilis, quem imbuit doctrina celestis. Huic ergo, patres conscripti, Deo auspice, a duodecima indictione  prefecture pretoriane regendam tribuimus dignitatem; ut querelas omnes infidelium nundinatione [Ac., omnes inficiatione] collectas, Deo prestante, sua integritate componat: faciatque tam nimium desideratus, ut cunctis possit esse beneficus. Adsint Superna dispositis; ut quem nos probauimus longa conuersatione prudentem, prosperrimus sibi, fidelissimus nobis, utilis reipublice debeat inueniri; et relinquat posteris  famam, per quam gloriosam seculis suam faciat esse familiam.





LIBER DECIMUS.





157 EPISTOLA PRIMA. IUSTINIANO IMPERATORI AMALASUNTHA [Ms., AMALASUNDA; alii, AMALASUENTHA] REGINA [a 1Kb] . Scribit se post mortem Athalarici in consortium regni Theodahadum adsciuisse, et misisse legatos qui pacis prorogationem petant.

Adeo, clementissime principum, uobis amore  inhesimus, ut distulerimus hactenus indicare [b 1Kb] filii nostri gloriose recordationis occasum; ne amantis lederemus animum post tristia nuntiorum: sed nunc, iuuante Deo, qui consueuit casus asperos in prospera commutare, illa magis elegimus in uestram deferre notitiam, de quibus, nobiscum positi, participata exsultatione gaudeatis. Iuuat enim diuina munera diligentibus confiteri. Perduximus ad sceptra uirum nobis fraterna [c 1Kb] proximitate coniunctum, qui regiam dignitatem communi nobiscum consilii robore sustineret; ut et ille auorum suorum [d 66Kb] purpureo decore fulgeret, et animos nostros solatium prudentis erigeret. Iungite nunc uota felicia; ut, sicut nos in imperio pietatis uestre omnia fieri prospera desideranter expetimus [Ac., experimur], ita nobis fauere uestram beneuolentiam comprobemus. Peracto itaque nuntio, quod uobis pro ingenita clementia credimus esse uotiuum, addimus etiam gratissime legationis officium, ut pacem, quam mente semper geritis,  etiam mihi retinetis esse collatam, adiectione quoque temporum proteletis. Nam licet concordia principum semper deceat, uestra tamen absolute me nobilitat; quoniam ille redditur amplius excelsus, qui uestre glorie fuerit unanimitate coniunctus. Sed quoniam epistolarum breuitate uniuersa sufficienter nequeunt expediri, salutantes reuerentia competenti, quedam legatis nostris uerbo uobis insinuanda commisimus; que consuetudine uestre serenitatis libenter accipite, ut ab omnibus euidenter possit agnosci quod iuste nobis probamus de uestra mansuetudine polliceri. Conuenit enim de uobis indubitanter presumi,  quando et nos pro desiderio uestro in his quos commendastis talia facimus qualia uos sperasse cognouimus.



EPISTOLA II. IUSTINIANO IMPERATORI THEODAHADUS REX. Significat se ab Amalasuntha in socium regni assumplum, et petit ut iudicio suo faueat.

Nouis regibus mos est [a 36Kb] per diuersas gentes prouectus sui gaudia nuntiare, ut acquirant affectum principis externi de ipsa communione regnandi. Quod facienti mihi, piissime imperator, multo melius Diuina tribuerunt: quoniam uestram gratiam securus expeto, quam precellentissimam domnam sororem nostram uobis pepigisse cognosco. Ab eius enim iudicio me nullatenus deuiare certissimum est, que  tanta sapientie luce resplendet, ut et propria regna mirabili dispositione componat, et promissam cunctis gratiam robusta firmitate custodiat. Ideo enim me curarum suarum fecit esse socium, quatenus et ego illos desiderem habere reuerendos, quos sibi ipsa fecit esse pacificos: prudentie sue more diiudicans, ut talium amicitias eligeret, qui in toto orbe simile nil haberent. Neque enim noua est ista dilectio; nam si decessorum nostrorum [Ms., uestrorum] facta recolatis, agnoscitis quamdam esse consuetudinis legem, cum illo imperio amicitiam [b 1Kb] Amalos semper habuisse. Que tanto certior, quanto uetustior, quia facile mutari non potest [c 18Kb] quod per longa secula custoditur. Suscipite itaque affectuosis mentibus et nostra primordia, et domne sororis nostre, cui singulariter  studetis, iudicio fauete. Nam si me similiter diligitis, regem quodammodo pariter efficitis. Sed quoniam nos amplius loqui desideria nouitatis exposcunt, et litterarius sermo narrare plurimum non patitur, ideo tantis meritis  salutationis honore completo, harum portitoribus legatis nostris aliqua pietati uestre delegauimus intimanda, quia nemo utilius tractat quam qui uestre mansuetudini committere sua uota deliberat.





EPISTOLA III. SENATUI URBIS ROMAE AMALASUNTHA REGINA. Denuntiat se in societatem regni Theodahadum multis uirtutibus, multa sapientia exornatum uocasse; et petit ut hac de causa gratias Deo referant.

Post flebilem filii nostri diue recordationis occasum,  uicit animum pie matris generalitatis affectio;  ut non meroris sui causas, sed uestra potius augmenta cogitaret. Quesiuimus regales curas quo solatio fulciremus. Sed auctor ille castitatis et misericordie singularis, qui nobis primeuum subtracturus erat filium, maturi fratris reseruauit affectum. Elegimus, Deo auspice, consortem regni felicissimum Theodahadum ; ut que hactenus reipublice molem solitaria cogitatione pertulimus, nunc utilitates omnium iunctis consiliis exsequamur; quatenus in tractatibus duo, in sententiis unus esse uideamur. Astra ipsa celi mutuo reguntur auxilio, et uicario labore participata mundum suis luminibus administrant. Ipsi quoque homini duplices manus, socias aures, oculos geminos Diuina tribuerunt; ut robustius perageretur officium quod  duorum fuerat societate complendum. Exsultate, patres conscripti, et factum nostrum supernis commendate uirtutibus. Nihil reprehensibile desideramus agere, que cum consilio alterius cuncta delegimus ordinare. Communio siquidem regni mores asserit, quando placabilis esse iuste creditur, qui potestatis sue habere participem comprobatur. Reserauimus itaque, Deo iuuante, palatia uiro nostri generis claritate conspicuo, qui Amalorum stirpe progenitus, regalem habeat in actibus dignitatem: patiens in aduersis, moderatus in prosperis; et, quod difficillimum potestatis genus est, olim rector sui. Accessit his bonis desiderabilis eruditio litterarum, que naturam laudabilem eximie reddit ornatam [d 1Kb] . Ibi prudens inuenit, unde sapientior fiat; ibi bellator reperit,  unde animi uirtute roboretur: inde princeps accipit quemadmodum populos sub equalitate componat; nec aliqua in mundo potest esse fortuna, quam litterarum non augeat gloriosa notitia. Accipite quod maius generalitatis uota meruerunt. Princeps uester etiam ecclesiasticis est litteris eruditus [e 1Kb] : a quibus semper quidquid est pro homine [Ed., honore] commonemur: iudicare recte, bonum sapere, diuina uenerari, futura cogitare iudicia. Necesse est enim ut sequatur iustitie uestigium, qui de sua sententia causam se credit esse dicturum. uiderim que lectio acuat ingenium, diuina semper efficere nititur pium. ueniamus ad illam priuate Ecclesie largissimam frugalitatem, que tantam procurabat donis abundantiam, conuiuiis copiam, ut considerato eius antiquo studio nichil noui habere uideatur in regno. In hospitalitate  promptus, in miseratione piissimus; sic cum  multa expenderet, census eius celesti remuneratione crescebat. Talem uniuersitas debuit optare, qualem nos probamur elegisse; qui rationabiliter disponens propria, non appetat aliena. Tollitur enim necessitas principibus excedendi, quoties assueuerint propria moderari. Laudata 159 nimirum sententia, que rerum precipit modum, quia nimium non placet etiam quod bonum putatur. Gaudete nunc, patres conscripti, et superne gratie pro nobis uota persoluite, quando talem mecum constitui principem, qui et de nostra equitate bona faciendo propria sue pietatis ostendat. Hunc enim et maiorum suorum [a 1Kb] commonet uirtus, et [b 1Kb] auunculus efficaciter excitat Theodoricus.



EPISTOLA Iu. SENATUI URBIS ROMAE THEODAHADUS REX. Scribit se ab Amalasuntha, que multis laudibus extollitur, ad societatem imperii prouectum.


Diuina nobis beneficia, patres conscripti, prouenisse feliciter nuntiamus, dominam rerum, toto orbe gloriosam, consortem me regni sui larga pietate fecisse; ut nec illi deesset fidele solatium, et nobis auitum congrue prestaretur imperium. Suscipiatur gratissime quod generalitatem constat optasse [Ac., ornasse]. Reserentur nunc sine metu uota cunctorum; ut unde periculum pertuli, inde me uniuersitas cognoscat ornari. Presumpsistis enim me inconscio susurrare, quod palam non poteratis assumere. Quantum uobis debeam hinc datur intelligi, ut illud mihi festinaretis diuinitus euenire, quod meus animus non audebat appetere. Hoc nobis est potius nouum quam  uobis incognitum. Magna ergo gratia completum debet accipi, quod uelociter quam oportebat uideatur aperiri. Sed si quid de uobis meremur, cum tamen plurimum apud uos ualere nostram gloriam confidamus, domne et sororis nostre gloriosas laudes iugiter personate: que magnitudinem imperii sui nostra uoluit participatione roborari; ut tanquam in duobus luminibus unus esset aspectus, et concordem sensum nemo crederet segregatum. Sic sunt enim simul, quos et gratia iungit, et parentela conciliat. Arduum sibi hoc forsitan estiment impares mores. Difficile est illos aliter uiuere, qui sibi possunt bonarum cogitationum similitudine conuenire. Consilium quippe mutare detrectat improuidus; sapientiam uero ille querit in altero, penes quem est scientie magnitudo.  Sed inter diuersa munera, que nobis cum regia maiestate Diuina tribuerunt, illud amplius permulcet animum nostrum, quod nos sapientissima domina trutina magne disceptationis elegit: cuius prius ideo iustitiam pertuli, ut prius ad eius prouectionis gratiam peruenirem. Causas enim, ut scitis, communi nos fecit dicere cum priuatis. O animi nobilitas singularis! En equitas mirabilis, quam mundus loquatur.  Non dubitauit parentem prius iuri publico subdere, quem paulo post uoluit ipsis quoque legibus anteferre. Explorauit conscientiam, cui erat regni traditura censuram; ut et illa domina cognosceretur esse cunctorum, et me probatum perducere dignaretur ad regnum. Quando his muneribus, quando soluamus tante gratie que debemus; ut que cum paruulo filio imperauit sola, nunc mecum delegerit regnare sociata? In ipsa est enim decus regnorum omnium, in ipsa nostre originis flos bonorum. Quidquid fulgemus, ab eius claritate suscipimus; quando non solum parentibus laudem contulit, sed ipsum quoque genus humanitatis ornauit. Quis possit sufficienter edicere quanta pietate, quanto morum pondere decoretur? Discerent profecto noua philosophi, si uiuerent;  et minora libris suis faterentur condita quam huic cognoscerent attributa. In tractatibus acuta, sed ad loquendum summa moderatione grauissima. Hec est regalis proculdubio uirtus, celerius necessaria sentire, et tardius in uerba prorumpere. Nescit enim penitenda loqui, qui proferenda prius suo tradidit examini. Hinc est quod eius doctrina mirabilis per multiplices linguas magna ubertate diffunditur; cuius ingenium ita paratum reperitur ad subitum, ut non putetur esse terrenum. In libris Regum regina Austri uenisse legitur ad discendam sapientiam Salomonis, hic principes audiant quod sub admiratione cognoscant. Paucis uerbis sensus clauditur infinitus; et summa facilitate componitur, quod ab aliis nunc sub longa deliberatione formatur. Beata respublica que tante domine gubernatione gloriatur. Minus fuit ut  generalitas sub libertate seruiret: additum est tantis meritis, ut ei subderetur et reuerentia principalis. Hoc enim obsequio dignissime dominamur. Nam cum tante prudentie pareo, cunctis uirtutibus obsecundo. Sub tali siquidem monitore regni pondere non grauamur, dum si quid sit pro nouitate incognitum, fiet nobis eius instructione certissimum. Ad bonum publicum ueritatem non pudet confiteri. Agnoscite, principes uiri, sapientissime esse domine quod in nobis potuerit plus placere. Illam enim aut interrogando melius sentimus, aut eius imitatione proficimus. uiuite nunc felices; uiuite, Deo auxiliante, concordes; et emulamini gratiam, quam regiam cognoscitis tenere concordiam.



EPISTOLA u. THEODOSIO HOMINI SUO [c 1Kb] THEODAHADUS REX. uetat quominus domestici sui ullatenus insolescant, precipitque ut modestia et legum custodia reliquis exemplo sint.


Potestatis nostre censuram rerum uolumus esse modestiam; ut quantum diuina beneficia 160 percepimus, tantum equabilia plus amemus. Priuata siquidem studia a nostro animo probantur exclusa: quia  generalis dominus custos factus sum, Deo auxiliante, cunctorum. Et ideo presenti iussione precipimus ut quicunque ad domum nostram noscitur pertinere, et cure tue probatur esse commissus, nullis presumptionibus insolescat; quia solus dicendus est ille meus, qui legibus potuerit esse tranquillus. Augete famam nostram per patientiam uestram. Si quis habuerit cum altero forte negotium, ad communia iura descendite: fora uos tueantur, non iniqua presumptio. A domesticis inchoare uolumus disciplinam, ut reliquos pudeat errare, quando nostris cognoscimur excedendi licentiam non prebere. Mutauimus cum dignitate propositum; et si ante iusta districte defendimus, nunc clementer omnia mitigamus: quia domum exceptam non habent principes; sed quidquid diuino auxilio regimus, nostrum proprie  confitemur. Estote ergo circa eos qui iuri nostro ante fuere subiecti omnino solliciti, nullum contra legem aliquid permittatis excedere. Laus ad me uestra potius perueniat, quam aliqua querela procedat; quia bona conscientia tunc uere imperat, cum generaliter prestare festinat.



EPISTOLA uI. PATRICIO uIRO ILLUSTRI, QUAESTORI, THEODAHADUS REX. Plurimum eum laudat, eumque ad questuram euehit.

Necessarium probatur reipublice personas dignitatibus aptas eligere; ut cui iustitia committitur, malis moribus non grauetur. Alioqui inefficax est ab homine exigere quod agnoscitur non habere; contra,  confidenter queritur, quod inesse sentitur. Et ideo primum nobis placuit tuos mores inspicere, sine quibus possunt quelibet optima displicere. Ornamentum enim bonorum omnium est sincera benignitas; que non est sola, quia de uirtutibus cognoscitur esse generata. Ordinem serua nostri iudicii; ut sicut hec prima quesiuimus, ita te custodire iustitiam pre omnibus sentiamus. Secunda nobis cura fuit, eloquentie tue fluenta perquirere; quam licet singulariter diligamus, moribus tamen iuste postponimus. In illis enim uita cognoscitur, hic tantum lingua laudatur: sed in te ualde decorum, quia utrumque nosceris habere sociatum. Aequaliter enim splendes actionis merito et dictionis eloquio, ut iuste possit intelligi per te uoluntas principis expediri. Nam inter ceteras artes  oratoriam sic diligimus, ut eam ornamentum omnium litterarum esse fateamur. Quidquid enim in qualibet disciplina concipitur, ab ista sub decore profertur. Reperiat quamuis magna philosophus; quid proderit sentire, si laudabiliter non possit extollere  [Ac., excolere]? Naturale est, inuenire; sed facundi, decenter asserere. Quale est enim cunctis desiderantibus loqui, et res communes oratione ita diserte dicere, quas etiam prudentes se mirentur audiisse? In hac te cognouimus arte preualidum, ut et suadere possis suauiter, et suggestionibus tuis nescias maligna miscere. Atque ideo [a 1Kb] questure tibi fasces per decimam tertiam indictionem , propitia Diuinitate, concedimus, [b 1Kb] ut saties [Niu. et Ga., facias] generalitatis uotum, iuridicorum sequendo iudicium. Totum te legibus, totum te responsis trade prudentium. Sic nobis optime famularis [ed., consulueris], si priscorum seruias constitutis. Considera in uerbis tuis laudem positam principalem. Fama nostra est quod loqueris; conscientia sine dubitatione quod sentis. Intellige quantum sit  quod a te exigatur, cui opinio nostra committitur. Hec subiectos nostros amplectitur, hec per gentes exteras peruagatur: per hanc ubi non uidemur, agnoscimur. Decreta nostra tradunt ciuitatibus prouinciisque sermones. Iudicare de nobis possunt, qui etiam nostris iussionibus obsequuntur. Summo ergo studio constat esse seruandum, quod de nobis potest ferre iudicium.



EPISTOLA uII. SENATUI URBIS ROMAE THEODAHADUS REX. Denuntiat se Patricio preclaris uirtutibus prefulgenti questoris dignitatem contulisse.

Post primordia nostri imperii uobis feliciter nuntiata,  congrua nobis contigit, patres conscripti, causa sermonis; ut iudicem nos cognoscatis elegisse, cuius nos [Ed., uos] lingua possit ornare. Questor enim eloquens reipublice decus est, qui et uota nostra optime uideatur edicere, et antiquorum iura firmo consilio custodire. Hic est enim Patricius suis iam uocabulis honoratus. Nam perpetua fruitur laude, cui est honor in nomine; cuius affluentem facundiam studia Romana genuerunt [c 1Kb] , ostentans merito de loci dignitate peritiam. Nam qui illic potuit imbui, meruit ubique laudari: ibi defecatus sermo Latinus est; inde discuntur uerba toto nitore lucentia. Alie regiones uina, balsama et olentia thura transmittant: Roma tradit eloquium, quo suauius nil sit auditum. Sic bonis artibus eruditus, mox est forensibus aptatus  excubiis; ut oratores quos longa meditatione perceperat, consimili declamatione monstraret. Notum est etiam quanta cum collegis suis moderatione contendit. Certaminibus eius modestia semper adfuit: dicendi calore raptatus, studuit laudabilibus inuentis;  non, quod plerique faciunt, uacauit iniuriis [a 1Kb] ; qui sic perorauit causas sub tranquillitate, ut mores proprios semper assereret. Contendisse siquidem, non litigasse repertus est. Alienam enim causam faciebat suam 161 gloriam. Nam sic cognitus est uincere, ut probaretur contrarium animum non lesisse. Talem itaque uirum non decuit diutius iustitiam petere, sed docere; quia iudiciaria uirtus est, lingue bonis abundare, et mentis temperantiam custodire. Cognoscite, patres conscripti, quid fieri uelimus, quando in iudicibus primum mores elegimus, in ea magis dignitate que iura consueuit edicere. Non enim temporibus nostris potestate regia est armata questura, sed legibus probatur esse composita. uelle nostrum antiquorum principum est uoluntas, quos in tantum desideramus imitari, quantum illi iustitiam  sunt secuti. Illa est enim reuerenda priorum auctoritas, que a recto tramite non declinat. Sequendi enim necessitatem reliquit posteris, qui iustitiam suis miscuerit constitutis. Et ideo, patres conscripti, per decimam tertiam indictionem  illustri Patricio questure contulimus dignitatem; ut qui est clarus nomine, magnificus etiam sit honore. Fouete in eum nostra iudicia; ut quod nos prestitimus, uobis placitum nichilominus sentiatur.





EPISTOLA uIII. IUSTINIANO AUGUSTO AMALASUNTHA REGINA. [b 1Kb] Rogat ut marmora uel alia necessaria, que Calogenitus comparauerat, iubeat ad reginam transmitti.

 Ita nos gratia uestre pietatis oblectat, ut quidquid ad decorem nostrum potest proficere, libenter a uestris uelimus partibus postulare: quia talia uobis [ms. et Ac., nobis] Diuina tribuerunt, ut et uos eius affluenter muneribus abundetis, et sperantibus benigno animo que sunt necessaria concedatis. Et ideo mansuetudinem uestram reuerenter salutans, harum portitorem illum ad excellentie uestre beneficia destinaui, ut marmora, uel alia necessaria, que quondam Calogenitum comparare feceramus, per presentium [Ac., pium] portitorem ad nos peruenire, Domino fauente, iubeatis; ut cognoscamus nos a pictate uestra reuera diligi, quorum facitis uota compleri. uestra enim gloria est noster ornatus, quando uos prestitisse cognoscitur quod nostris laudibus applicatur.  Decet enim ut et orbis iste Romanus [c 1Kb] iuuamine uestro resplendeat, quem amor uestre serenitatis illustrat.



EPISTOLA IX. IUSTINIANO AUGUSTO THEODAHADUS REX. Petit ut sinat in Italiam transferri que Calogenitus emerat.


Aequum est, sapientissime imperator, ut illa nobis libenti animo faciatis impendi, ad que si essemus desides, a uestra potius clementia deberemus hortari. uobis enim gratum esse non dubium est quidquid per nos ad Italie decorem contigerit expediri: quia laudibus uestris iure proficit, quando uidetur crescere quod ad nostre reipublice potest gloriam pertinere. Quapropter exhibens principatui uestro reuerentissimum salutationis affectum, harum portitorem ad illa direximus exhibenda, ad que quondam Calogenitus fuerat destinatus; ut, etsi persona rebus humanis subtracta est, beneficia tamen uestra ad nos, Deo  iuuante, perueniant, ne cassetur desiderium quod conuenienter est de uestra presumptione securum [ed., secutum].





EPISTOLA X. THEODORAE AUGUSTAE [d 1Kb] AMALASUNTHA REGINA. Rogat ut de sospitate sua per legatos quos ad Iustinianum miserat admoneat.

Dum propositi nostri sit illa querere que probantur ad gloriam pii principis pertinere, dignum est uos sermone uenerari quos bonis omnibus constat semper augeri. Concordia non est sola presentium: quinimo illi se melius respiciunt, qui animi caritate se coniungunt. Atque ideo reddens auguste reuerentie salutationis affectum, spero ut redeuntibus legatis nostris, quos ad clementissimum et gloriosissimum  principem destinauimus, de uestra nos faciatis sospitate gaudere; quia prospera uestra ita nobis grata uidentur, ut propria; et necesse est sospitatem desideranter suscipere, quam nos iugiter constat optare.



EPISTOLA XI. MAXIMO uIRO ILLUSTRI, DOMESTICO, THEODAHADUS REX. Maximum ex Aniciorum familia, que multis ornatur encomiis, oriundum, et uxori regie stirpis matrimonio iunctum ad primiceriatum, siue domesticatum, promouet.

162 Si gloria est bonorum principum incognitas honoribus clarificare personas , quanto nobis prestantius est nobilissime familie reddere quod eam cognoscimus etiam nascendi sorte  meruisse? Sic enim iustitiam sequimur, si bonis heredibus parentum premia non negemus. Decet enim etiam priores suos uincere, qui ad nostra meruerunt  tempora peruenire. Anicios quidem pene principibus pares etas prisca progenuit: quorum nominis dignitas ad te sanguinis fonte perducta, collectis uiribus, hilarior instaurata rutilauit. Quis ergo relinqueret in posteris minus honoros [ed., honoris], quos tandiu constat fuisse precipuos? Accusarentur secula [a 1Kb] , si talis potuisset latere familia. Atque utinam nobis Marios uel Coruinos annosior uita seruasset! uix satiaretur principis uotum, si nos contingeret personas illas talium possidere meritorum. Quemadmodum nunc profecto negligamus inuenta, qui desideramus habere preterita? Atque ideo  primiceriatus, qui et domesticatus nominatur, ab indictione decima quarta  tibi conferimus dignitatem. Usurus es omnibus titulis qui  ad eius pertinent actionem. Hic honor quamuis tantis natalibus uideatur inferior, cunctis tamen fascibus tuis uidetur esse felicior; cuius tempore meruisti coniugem regie stirpis accipere, quam in tuis curulibus [Gr. et Cui., tuo consulatu] nec presumpsisses optare. Age nunc, ut sicut tibi est uotiuus, ita nobis reddatur acceptus. Considera quid merueris, et dignum te nostra affinitate tractabis. Nam qui familie regnantis adiungitur, in laudum gremio collocatur. Nunc maior opera mansuetudini detur; nunc omnibus communio benigna prebeatur; ut talem probemur elegisse, quem nulla possit prosperitas immutare. Humilis age rem glorie, quia de modestia laus sumitur, de elatione odium concitatur. Prouectibus quidem proxima est indubitanter inuidia; sed tolerantia  melius uincitur, que contentione semper augetur. Supra ceteras enim uirtutes amicam sapientibus ama patientiam: erectus ex nobis, sustinendo potius quam uindicando laudaberis. Iram uince, benigna dilige, caue ne maior uideatur esse felicitas moribus tuis; sed qui nostro iungeris generi, proximus gloriosis actionibus comproberis. Laudati sunt hactenus parentes tui, sed tanta non sunt coniunctione decorati. Nobilitas tua non est ultra quod crescat. Quidquid preconialiter egeris, proprio matrimonio dignissimus estimaris [b 1Kb] .



EPISTOLA XII. SENATUI URBIS ROMAE THEODAHADUS REX. Scribit se Maximo olim consuli primiceriatus seu domesticatus dignitatem et uxorem regie stirpis concessisse, et petit ut has nuptias letitia profusa celebrent.

 Ne quis nos, patres conscripti, in honoribus dandis non estimet habuisse rationem, quod post insignia consulatus minora magis posterius conferamus. Quinimo suaserunt nobis merita candidati, ne iam maturus  nulla uideretur sumere, qui primeuus emerita cognoscitur accepisse. Auari quippe principis erat in uno honore spatia uite tam magna concludere, et ideo magis nichil prestare, quia prius cognoscitur summa meruisse: quin potius omnia promiscue concedamus. Nulla dignitas minor est, cum bene geritur, quando reuerentiam plerumque actio uidetur accipere de claritate persone. Hec autem tunc sunt gradibus distincta, cum diuersis fuerint distributa. Nam honorem suum semper equaliter retinet, quidquid probe gesserit consularis. Sic minorum fluminum uocabula maior amnis absorbet, et quamuis plurima fluenta Tiberis uester accipiat, tamen a proprio nomine non declinat. Et ideo, quod feliciter dictum sit, illustri uiro atque magnifico patricio Maximo  primiceriatus, qui et domesticatus nominatur, a quarta decima indictione  gerendam tribuimus dignitatem, ut mediocritas honoris merito cresceret presidentis. Neque enim fas est humile dici quod gerit Anicius: familia toto orbe predicata, que uere dicitur nobilis, quando ab ea actionis probitas non recedit. Sed his bonis addimus, patres conscripti, ut nostre affinitati precelse clara familie uestre gratia misceatur. uerum hanc gloriam non sibi tantum potest unus assumere, quam nos probamur Romano nomini contulisse. Reddite affectui meo plenissimam caritatem. Plus est amandus a domino, qui parentis nomen dignatus est prestare subiecto. Sed equum est, patres conscripti, ut charus existat, per quem uobis tam felicia contigerunt.  Exsultate generaliter, et has nuptias letitia profusa celebrate. Unde proficit nomen omnium, uota debent esse cunctorum. Que preces a me exigere potuerunt quod meus animus spontanea deliberatione concessit, ut uestri ordinis uiros parentes uere appellare possimus, qui nobis affinitatis claritate iungendi sunt?



EPISTOLA XIII. SENATUI URBIS ROMAE THEODAHADUS REX. Senatores reprehendit quod plebis leuitati et uanis suspicionibus in ipsis regni eius primordiis non occurrerint.

Postquam uenerabiles uiros episcopos agnita legatione remisimus, nec petitionibus uestris, quamuis essent quedam reprehensibilia, 163 noster animus obuiasset: uenientes ad nos aliqui retulerunt ciuitatem  Romanam adhuc inepta sollicitudine laborare, et id agere ut nisi nostre mansuetudinis interesset, pericula sibi potius certa ex dubiis suspicionibus concitaret. Unde estimate cui debeat populorum inanis leuitas imputari, nisi uestro ordini, a quo decuerant  cuncta componi. Per uestram siquidem sapientiam admoneri prouincias oportuit uniuersas, ut talia probarentur assumere que principis primordia uiderentur ornare. uerum que ciuitas non fiat excusabilis, si Roma deliquerit? Rex minor ad potioris currit exemplum, et alieni facti iure inuidiam sustinet, que peccatis prestat exemplum. Sed gratias Diuinitati referimus, que dona sua uestris potius ornauit excessibus. Ecce prius culpas ignoscimus, quam deuotiones aliquas sentiamus. Nil debemus, et soluimus: ante benefici sumus, ut postea gratissimos inuenire possimus. Sed licet in hac parte nostre modestie grauitas asseratur, nolumus tamen nos tantum predicari, nisi ut et deuotionis Romane benignitas possit ostendi. Plus enim uestra opinione pascimur, quam si de nostra semper tranquillitate  laudaremur. Amouete suspiciones ab ordine uestro semper extraneas. Non decet senatum corrigi [a 1Kb] , qui debet alios paterna exhortatione moderari. Nam ex quibus habebunt genium mores, si parentes publicos minores contigerit inueniri? Sufficiunt hec nobilibus, sufficiunt ista uerecundis, ut ad studium perfecte deuotionis incitemus, quos paululum de praua suspicione culpauimus. Nos enim, quod presentiam uestram expetiuimus, non uexationis iniuriam, sed utilitatis uestre causas profunda cogitatione tractauimus; ut illud magis debuissetis efficere, quod uobis cognouimus expedire. Certe munus est uidere principem. Hoc a uobis pro reipublice utilitate uolumus fieri, quod premiis solebat optari. Sed ne ipsa remedia in aliqua parte uiderentur austera, cum res  poposcerit, aliquos ad nos precipimus euocari, ut nec Roma suis ciuibus enudetur, et nostra consilia uiris prudentibus adiuuentur. Redite ergo in pristinam deuotionem, ut sollicitudines mee, quas pro generalitate sustineo, uestro potius adiuuentur ingenio: quia hoc uobis semper insitum fuit, principibus uestris uotum puritatis offerre; nec parere necessitate terroris, sed potius amore dominantis. Reliqua per illum harum portitorem uerbo dicenda commisimus, ut submotis cogitationibus ambiguis, nostris admonitionibus credere debeatis.



EPISTOLA XIu. POPULO ROMANO THEODAHADUS REX. Populum ad fidem regi seruandam et ad abiiciendam uanam suspicionem hortatur.


Licet uobis sit insitum dominos uestros pura mente diligere, et obsequiis id agere, ut regnantis animum possitis habere placabilem: hoc tamen maiorum uestrorum semper proprium fuit, ut tanquam membra capiti, ita suis principibus uiderentur adiungi. Quam enim uicissitudinem reddat, qui maximo labore defenditur, cuius per dies singulos ciuilitas custoditur, nisi ut illos diligat supra omnia, per quos habere probatur uniuersa [Ac., immensa]? Absit enim a temporibus nostris ut in uobis aliquid tale  reperiamus, quod nostris indignationibus esse possit idoneum. Fides uestra, que uos hactenus asseruit, modo potius euidenter ostendat [Niu. et Ga., ostendatur]. Non uarium [Ed. uanum], non dolosum, nec seditionibus plenum populum decet esse Romanum. Mali mores uestro nomini probantur aduersi. Sed hoc quoque mirabile est, quod grauitatem uestram cogimur admonere, quam constat semper sponte sapuisse. Nulle uos inepte suspiciones, nulla timoris umbra deterreat. Habetis principem qui pietatis studio optet in uobis inuenire quod diligat. Hostibus uestris, non defensoribus obuietis. Inuitare, non excludere debuistis auxilium. Sed sensus iste fortassis eorum est qui minus probantur intelligere que generaliter poterant expedire. Ad uestrum potius redite consilium. Nunquid uos noua gentis facies ulla  deterruit? Cur expauistis, quos parentes hactenus nominastis? Qui relictis familiis ad uos uenire properabant, de uestra erant potius securitate solliciti. Quando, rogo, talis ab illo uicissitudo recepta est, cui salutis premia debebantur? Illud enim, quod ad nos attinet, scire debuistis, quia die noctuque incessanter optamus ut quod parentum nostrorum temporibus constat enutritum, sub nobis potius diuinis auxiliis augeatur. Ubi enim fama regnantis erit, si uos  patiamur imminui? Nolite talia cogitare, qualia nos minime uidetis assumere. Imo magis, si quis aliqua iniquitate depressus est, spem de bona conscientia non amittat, quoniam subleuare cupimus quos intendere probis moribus inuenimus. Aliqua etiam uobis per illum dicenda commisimus;  ut nostrum circa uos in omni parte animum propitium sentientes, iugibus  obsequiis et oratione sincera deuoti esse debeatis.



EPISTOLA Xu. IUSTINIANO IMPERATORI THEODAHADUS REX. Ei commendat quemdam pro Ecclesie Rauennatis negotio Constantinopolim missum.

Constat desiderium nostre uoluntatis expleri, quoties ad pietatem uestram salutiferos apices contigerit destinari, quia semper felici gaudio repletur, qui uobiscum sincera mente colloquitur. Et ideo salutans clementiam uestram honorificentia competenti, harum portitorem pro negotio Rauennatis Ecclesie uenientem gratissima uobis petitione commendo:  quando talis offertur causa prestandi, ubi merces uideatur acquiri, quam uos facere semper exoptant qui serenitatem uestram florere desiderant. Non est enim dubium meliora recipere, quos contingit iusta prestare.



164 EPISTOLA XuI. SENATUI URBIS ROMAE THEODAHADUS REX. Scribit se misisse aliquos ad sacramenta senatui prestanda.

Imperiosa nimium res est, patres conscripti, pietas  nostra, quando propria uoluntate uincimur, qui alienis conditionibus non tenemur. Nam cum  possimus omnia, sola nobis licere credimus laudanda. Cognoscitis, prudentes uiri, uerba que loquimur, uel nunc clementiam quam uobis ante promittere debuistis agnoscite. Ecce nec sollicitos patimur, quibus infensi esse putabamur. Sic est a principe grauis uincenda suspicio; sic curare debuit, qui noxius esse non uoluit. Postulata siquidem sacramenta uobis ab illo atque illo prestari nostra decreuit auctoritas; quod bene imperaturo non est difficile persuasu, quia sic uobis securitatem dedimus, ut nichil nostro proposito addere uideremur. Talia siquidem qualia promittimus eramus acturi, quia Deo debemus ista, non homini. Nam qui per lectiones sacras  antiqua regna cucurrimus, quid aliud optare possumus, nisi quod Diuinitati in aliis placuisse sentimus? Ipse enim remunerator est bonorum omnium Deus, nam quidquid in subiectos pietatis efficimus, illum nobis repensare sine dubio iudicamus. Quapropter conscientiam fidelem adepta securitate monstrate; quia post talia redditur clementie nostre potius quam offertur affectus.



EPISTOLA XuII. POPULO ROMANO THEODAHADUS REX. Scribit se aliquos Romam misisse, qui regis fidem obligent.

Cognoscite, Quirites, quali uos princeps uester firmitate dilexerit, ut tentatus asperis rebus non uos pateretur esse sollicitos: nec uolumus amplius uota  uestra differri, quos semper optamus in summa reipublice celebritate letari. uestra enim securitas noster ornatus est; et hoc uere gratanter accipimus, cum gaudia uos habere sentimus. Quapropter, flexi petitionibus uestris, per illum atque illum prestari uobis sacramenta censuimus, ut regis uestri animum non habeatis incognitum: nec liceat falsis suspicionibus errare, dum manifeste teneatur quod creditis in principe. Aestimate quid uobis benignitatis uideatur impendi, quando ille iurat, qui non potest cogi. Scimus enim pro remedio nos datos esse cunctorum: non despicimus sanare subiectos; et ideo, licet culmini nostro uideretur incongruum, libenter acquieuimus facere quod generalitatem probamus optasse. Intelligite quantum uobis imponere uester uideatur  affectus: fide uobis constringimur, qui uel solo uerbo promissa seruare sacris lectionibus admonemur. Ostendite nunc deuotionem uestram; superne maiestati iugiter supplicate, ut tranquilla tempora, que uos habere cupimus, celesti munere concedantur.



EPISTOLA XuIII. SENATUI URBIS ROMAE THEODAHADUS REX. Scribit se exercitum ad Romanorum defensionem misisse, et ei uaccenem maiorem domus regie prefecisse.

Remedium quod pro uobis, patres conscripti, pia  mente tractauimus [ed., transmisimus], non sinimus uobis fieri acerba suspicione contrarium; quia lesionis instar est occulte consulere, et aliud uelle monstrare. Cognoscite itaque arma nostra pro salute uestra potius destinata; ut qui uos tentauerint appetere, diuino auxilio manus eis Gothorum debeat obuiare. Nam si insidias gregis strenuus pastor excludit, si paterfamilias diligens decipientibus locum subreptionis intercipit, qua nos conuenit cautela Romam defendere, quam constat in mundo simile nichil habere? Summa non mittuntur in casu, quia probatur minus diligere, qui negligit aduersa tractare. Sed ne in aliquo uobis grauis existeret uel ipsa defensio, exercitui destinato, ordinante illo, annonas fecimus secundum forum rerum uenalium computari [ed.,  comparari]; ut et illis tolleretur necessitas excedendi, et uobis auferretur causa dispendii. His etiam prefecimus maiorem domus nostre uaccenem, qui pro suarum qualitate uirtutum bellatoribus esset iure reuerendus; cuius exemplo et excessus uitarent, et fortitudinis instrumenta perquirerent. Quos tamen locis aptis precipimus immorari, ut foris sit armata defensio, intus uobis tranquilla ciuilitas. Intelligite quid excogitauerit consolatorium principis pro uobis ingenium: defensio uos obsidet, ne manus inimica circumdet; et a periculis excepimus, quos nostrorum sanguine uindicamus. Absit enim ut [a 1Kb] nostris temporibus Urbs illa muris uideatur protegi, quam constat gentibus uel sola opinione fuisse terrori. Ita enim de diuino speramus auxilio, ut que semper fuit libera,  nullius inclusionis decoleretur [F. decoloretur] iniuria.



EPISTOLA XIX. IUSTINIANO IMPERATORI TREODAHADUS REX. Laudat imperatorem, petit pacis conseruationem; et remittit Constantinopolim Petrum legatum, adiuncto ei suo legato.

Gratias Diuinitati referimus, cui est regum semper accepta tranquillitas, quod prouectum nostrum clementie uestre gratissimum esse declarastis. Constat enim amare uos posse, quem gaudetis ad regni culmina peruenisse. Sic decuit suscipi qui se per uos presumpsit augeri. Prestate igitur mundo uestre benignitatis exemplum, ut detur intelligi quantum promoueatur qui se pura uobis affectione commendat. Non enim rixas 165 uiles per regna requiritis;  non uos iniusta certamina, que sunt bonis moribus inimica, delectant: quia nichil aliud uos constat appetere, nisi quod opinionem uestram possit ornare. Quemadmodum enim pacem exorati abiicere poteritis, quam pro ingenita pietate et iracundis gentibus consueuistis imponere? Bona quidem uestre concordie non tacemus. Totum creditur eximium, quidquid uobis fuerit predicabili caritate sociatum. Sed et uobis, gloriosi principes, cum sitis absolute mirabiles, aliquid tamen additur, cum uos omnia regna uenerantur. Nam commune est cunctis in suis imperiis predicari: sed illud est omnimodis singulare, in extranea  gente laudes proprias inuenire; quia ibi sunt uera iudicia, ubi neminem comprimit ulla timiditas. Diligeris quidem, piissime imperator, in propriis regnis: sed quanto prestantius in Italie partibus plus amari, unde nomen Romanum per orbem terrarum constat esse diffusum! Oportet ergo nostram pacem seruari, que uobis contulit gloriosa exordia uocabuli. Sed ut sacris affatibus ordine respondere uideamur, reuerentissima salutatione decursa, piis sensibus indicamus, beatissimum papam urbis Rome, uel amplissimum senatum nostra preceptione commonitos, ut uir eloquentissimus Petrus legatus serenitatis uestre, et doctrina summus, et conscientie claritate precipuus, sine aliqua dilatione competentia responsa reciperet, nec contra uoluntatem uestram  moras incongruas sustineret, quia totum illud desideramus efficere, quod uestro nequeat iudicio displicere: quando et pietatem uestram hoc studere cognoscimus, quod nobis per omnia prodesse sentimus. Cui uirum uenerabilem illum, legatum nostrum, adiungendum esse credidimus, ut non per occasionem legationis uestre, sed propria potius destinatione nostra possitis uota cognoscere.





EPISTOLA XX. THEODORAE AUGUSTAE GUDELINA REGINA. Gratias agit de legato et epistolis eius; scribitque se curauisse ut papa senatusque illi per litteras respondeant. Tum dicit se ad illam misisse legatum multis uirtutibus et doctrina preditum.

Litteras pietatis uestre gratia, qua desiderata  semper sumuntur, accepi; et colloquia oris uestri, maneribus omnibus celsiora, reuerentissima gratulatione promerui: cuncta mihi de tam sereno animo promittens, quando quidquid optare potui, in tam benigna collocutione suscepi. Hortamini enim ut quidquid expetendum a triumphali principe domno iugali nostro credimus, uestris ante sensibus ingeramus. Quis iam dubitet ad effectum peruenire, quod talis potestas dignabitur allegare? Ante quidem de causarum nostrarum equitate presumpsimus, sed nunc amplius de uestra promissione letamur. Non enim poterunt uota nostra differri, quando interest, que merentur audiri. Nunc implete promissa, ut rem tenere faciatis, cui spem certissimam contulistis. Additum est etiam gaudio meo quod talem uirum uestra serenitas destinauit, qualem et tanta gloria  debuit mittere, et uestra decet obsequia retinere. Dubium enim non est illam mores dare [ed., retinere], cui obseruatur [Iur.: Forte, obuersatur] assidue, dum constat defecari animum bonis preceptionibus institutum. Hinc est quod, uestra reuerentia commoniti, duximus ordinandum ut siue beatissimus papa, siue senatus amplissimus sine aliqua dilatione respondeant, quod ab eis expetendum esse iudicastis; ne gloria uestra minus reuerenda putetur, cui studium dilationis opponitur, sed potius de celeritate facti uotiua gratia possit augeri. Nam et de illa persona, de qua ad nos aliquid uerbo titillante peruenit, hoc orinatum esse cognoscite, quod uestris credidimus animis conuenire. Desiderium enim  nostrum tale est, ut interueniente gratia non minus in regno nostro quam in uestro iubeatis imperio. Significamus itaque supradictum ante nos a uenerabili uiro papa egredi fecisse, quam uester legatus harum portitor de urbe Roma potuisset exire, ne aliquid accederet quod uestris animis obuiaret. Quapropter salutantes ueneratione que tantis debet meritis exhiberi, uirum uenerabilem illum, et moribus doctrinaque pollentem, sanctitatis etiam honore reuerendum, ad uestram clementiam legationis officio peculiariter curauimus destinandum: quia gratas uobis illas credimus esse personas, quas diuinis ministeriis iudicamus acceptas.





EPISTOLA XXI. THEODORAE AUGUSTAE GUDELINA REGINA. Indicat se et Theodahadum gratiam eius enixius querere, et rogat ut in glorie eius societatem ueniant.


Aestimare te conuenit, augustarum prudentissima, quantis cupiam nisibus gratiam uestram querere, et domnus iugalis meus magno studio desiderat obtinere. Nam licet hoc illi sit omnimodis charum, mihi tamen cognoscitur esse precipuum; quando me tante domine ita potest amor erigere, ut supra regnum cognoscar maius aliquid inuenire. Quid enim gratius quam si glorie uestre uidear caritatis participatione sociari, ut quia uos abunde fulgetis, nobis libenter de proprio splendore mutuemini, cum damnum non est lumini, alteri de sua claritate largiri? Fouete desideria nostra, que cognoscitis sinceritate precipua. Gratia uestra per omnia nos regna  commendet. Debetis enim nos claros reddere, qui de uestra uolumus luce fulgere. Quapropter, serenitati uestre reuerentiam salutationis impertiens, affectuosa me animis uestris presumptione commendo: sperans ut sic omnia mirabilis prudentia uestra componat, quatenus fiducia que nobis de animo uestro data est uberius augeatur. Nam cum nullam inter Romana regna deceat esse discordiam, emersit tamen et qualitas rei, que nos efficere cariores uestre debeat equitati.



166 EPISTOLA XXII. IUSTINIANO IMPERATORI THEODAHADUS REX. Pacem ab eo petit per legatum sacerdotio clarum et doctrine laude conspicuum.

Retinetis, sapientissime principum, et per legatos  nostros, et per uirum disertissimum Petrum, quem nuper ad nos uestra pietas destinauit, quo studio concordiam auguste serenitatis optemus. Et nunc iterum per illum uirum sanctissimum eadem credidimus esse repetenda, ut uera atque affectuosa iudicetis que frequenter expetita cognoscitis. Pacem siquidem sub omni sinceritate petimus, qui causas certaminis non habemus. Talis ergo ad nos ueniat, sic composita, sic decora, ut eam tantis uotis merito quesiisse uideamur. Absit autem ut quod nobis committitur debeat ingrauare. Pro nobis [Gr., Niu. et Ga., uobis] potius tractate quod conuenit. Trahitur enim ad beneuola, cui causa creditur rationabiliter ordinanda; nec potest utilitatem propriam anteferre,  cui magis decorum est credenti profutura prestare. Considerate etiam, principes docti, et abaui uestri historica monimenta recolite, quantum lecessores uestri studuerint de suo iure relinquere, ut eis parentum nostrorum federa prouenirent. Aestimate qua gratia debent oblata suscipi, que consueuerant postulari. Non arroganter loquimur, qui ueritatem fatemur. Glorie uestre potius proficit quod demonstrare contendimus, quando nunc illi uestram gratiam ultro querunt, qui suis parentibus meliores se esse cognoscunt. Associentur amicitia gratuita uestris animis, quos prius uobis largitatis studio iungebatis, ne bona tantum illorum temporum fuisse credantur, que uos et copiosa benignitate uincitis, et affluenti munere superatis. Atque ideo salutationis  honorificentiam prelocuti, illum uirum uenerabilem, sacerdotio clarum, doctrine laude conspicuum, legationis nostre ad pietatem uestram fecimus uota deferre. Confidimus enim in uirtute diuina quod et suis meritis uobis abunde placeat, et desideria probe petitionis obtineat, sperantes ut eum cum effectu [ed., affectu] rerum celerius recipere debeamus. Sed quia epistolaris series continere non poterat uniuersa, aliqua sacris sensibus uerbo insinuanda commisimus, ne fastidium uobis faceret lectio diffusa chartarum.





EPISTOLA XXIII. THEODORAE AUGUSTAE GUDELINA REGINA. Scribit se excepisse gratanti animo Petrum eius legatum, et per uirum, quem ad eum mittit, pacis firmitatem inter utrumque imperium rogat.


Suscipientes legatum uestrum uirum eloquentissimum Petrum, et, quod est ipsis dignitatibus honorabilius, uestris obsequiis inherentem, optata nobis auguste gratie monumenta [a 1Kb] fulserunt, ut per eum disceremus acceptum uobis esse quod in hac republica constat euenisse. Ostendistis uos diligere quidquid ad iustitiam cognoscitur pertinere, quando, per diuinam prouidentiam omni suspicione detersa, desiderabilis potest unanimitas permanere. Nunc est potius quod regna coniungat promissio fixa et uotiua concordia. Et ideo illum uirum uenerabilem, uestris conspectibus uere dignissimum, legatum nostrum ad uos specialiter credidimus esse dirigendum, ut, uobis annuentibus, serenissimi iugalis nostri pacis gratia  solidetur, quatenus generalitas euidenter agnoscat merito uenisse nos ad suauitatem federis per tale uinculum caritatis. Et quia semel bene inita nulla debent contraria occasione suspendi, si quid est quod difficultate sui nobis non oportet imponi, sapientie uestre moderatione mitigetur, ut affectum quem circa regnum uestrum habere cepimus, iugibus studiis augeamus. Quapropter exigite uestre sapientie firmitatem, et hanc uobis palmam concordie specialiter uindicate; ut sicut clementissimi imperatoris fama in preliis inclyta dicitur, ita in pacis studio  opinio uestra cunctorum admiratione laudetur. Familiariter uos et frequenter uideat harum portitor, quem direxi, quatenus effectum possit celerem promereri, qui ad presumptam gratiam uisus est destinari. Speramus enim iusta, non grauia, cum tamen nichil uideatur impossibile, quod per talem gloriam cognoscimus allegare.





EPISTOLA XXIu. IUSTINIANO IMPERATORI GUDELINA REGINA. Indicat se ei scripsisse per Theodahadi legatum, ut rediens afferat litteras imperatoris incolumitatis et gratie erga ipsam Gudelinam et maritum testes.

ueniente uiro sapientissimo Petro, ita nos amor uestre serenitatis expleuit, ut uidisse nos estimemus, cuius colloquia benigne suscepimus. Quis enim  tanta affabilitate suscepta non reddat uenerationis eximia, cui ante dignationis eloquium iure ab omnibus commendationis sue debetur officium? Et ideo per illum uirum uenerabilem, legatum domni iugalis nostri, ad uos specialiter directum, salutiferos apices curauimus destinandos, ut recurrens uestre serenitatis affatus, et de optata incolumitate letificet, et de firmissime gratie nos faciat exsultatione gaudere. Tali enim compendio causarum bene disponitur ordo, et nostre tranquillitatis geminata crescit affectio. Suscipiamus ergo uestri animi bona: quia hoc est uere regale propositum, gloriose uiuere amore cunctorum. Quedam uobis per harum portitorem uerbo suggerenda commisimus, que pro ingenita  mansuetudine et libenter accipite, et efficaciter, Deo auxiliante, prestate.



167 EPISTOLA XXu. IUSTINIANO IMPERATORI THEODAHADUS REX. Significat se accepisse litteras imperatoris ab Heracleano, quibus statim respondet, nuntians se pro eius uoto ad papam scripsisse.

Per uenerabilem uirum Heracleanum [Gr., Cui. et For., Eracemum] presbyterum augusta nobis pagina uestre serenitatis illuxit, gratiam sermonis benigne tribuens, et apte munera salutationis impertiens; ut reuera magnum sit beneficium tam suaue principis meruisse colloquium. Cui reddimus, quanta ualemus caritate, responsum, optantes ut et sospitatem uestram sepius nos audire contingat, et regni uestri felicitas  semper accrescat: quia tale uotum nos decet habere, quod gloriam salutemque uestram iugiter possit extendere. Significamus etiam pro uestro uoto ad papam urbis Rome nos litteras destinasse, ut presentium gerulo litterarum sine aliqua dilatione respondeat, quatenus qui a uobis dirigi meruit, celeritatis gratiam consequatur. Nostri enim uoti est causas emergere in quibus possimus uestris desideriis obedire: quia sic nos ad reddendam dilectionem efficaciter commonemus, si uobis in aliqua parte pareamus.



EPISTOLA XXuI. IUSTINIANO IMPERATORI THEODAHADUS REX. Dicit se iussisse Senatorem prefectum pretorio ad predium quarumdam monialium accedere; ut, si quid ei iniurie aquarum intulerit illuuies, tributa abroget. Tum respondet iis que de ueranilda scripserat.


Intelligimus serenitatis uestre gratiam muneribus omnibus ditiorem, quando illa nos hortamini facere que ad mercedem nostram possint omnimodis pertinere. Tale siquidem uotum semper amantis est, ut causas nos misericordie uelitis agere, que nos diuine possint commendare potentie. Et ideo significamus glorie uestre monasterium famularum Dei, quod uobis insinuatum est, tributorum graui sorte laborare, eo quod ager eius nimia inundatione perfusus,  sterilitatis uitia de inimica humectatione contraxerit; ad uirum eminentissimum Senatorem prefectum pretorio dedisse nos nichilominus iussionem, ut eius ordinatio prouida ad predium de quo querela est diligens inspector accedat, et, rebus moderata inquisitione trutinatis, quidquid grauaminis potest habere possessio, rationabiliter abrogetur; ita ut competens atque sufficiens dominis remanere possit utilitas, quia uere nobis lucrum pretiosissimum iudicamus, quod pro mansuetudinis uestre [ed., nostre] uoluntate concedimus. ueranilde quoque causa, unde uestra serenitas me commonere dignata est, quamuis ante longum tempus sub parentum nostrorum regno contigerit, tamen necesse nobis fuit negotium de propria largitate componere, ut tali facto  eam non peniteret, mutata religione. Earum siquidem rerum iudicium non presumimus, unde mandatum specialiter non habemus. Nam [a 1Kb] cum Diuinitas patiatur diuersas religiones esse, nos unam non audemus imponere. Retinemus enim legisse nos uoluntarie sacrificandum esse Domino, non cuiusquam cogentis imperio. Quod qui aliter facere tentauerit, euidenter celestibus iussionibus obuiauit. Merito ergo pietas uestra inuitat nos ad talia que nobis precipiunt diuina mandata.



EPISTOLA XXuII. SENATORI PRAEFECTO PRAETORIO THEODAHADUS REX. Iubet ut Ligurum uenetorumque inopie succurrat.

Non dare [b 1Kb] , sed reddere uidetur expensas, quisquis  tributariis aliquo remedio subuenire festinat. Quid enim iustius est quam petenti conferre quod intelligitur ipse laborasse? Ad misericordiam forsitan poscantur otiosi; cultor agri ad futuram famem deseritur, nisi ei, cum necesse fuerit, subuenitur. Quapropter industriose Ligurie deuotisque uenetiis copia subtracta dicitur esse de campis, sed nunc nascatur in horreis, quia nimis impium est plenissimis cellis uacuos esurire cultores. Atque ideo illustris magnitudo tua, quorum dignitas ad hoc legitur instituta,  ut de repositis copiis populum saturare possetis, Liguribus, quos tamen indigere cognoscitis, tertiam portionem ex horreis Ticinensibus atque Dertonensibus per solidum uiginti [Cui. et For., quindecim] quinque modios distrahi censitote. uenetis autem ex Taruisino atque Tridentino horreis ad definitam superius quantitatem item dari facite tertiam portionem; ut miserata Diuinitas copiam largiri possit, quam homines in se exercuisse cognoscit. Et ideo tales uiros his distributionibus adhibete, ut indulgentia nostra maxime ad illos perueniat qui suis uiribus pasci minime potuerunt.



EPISTOLA XXuIII. SENATORI PRAEFECTO PRAETORIO THEODAHADUS REX. Confirmat quidquid Cassiodorus circa arcarios prorogatores tritici, uini et casei, macellarios, etc., in urbibus Roma, Rauenna, Ticino et Placentia constituerat. Tum uetat sub graui pena ne quis intra quinquennium ipsis succedat. Denique iubet ut ob sterilitatis damna pretia rerum temperet.


168 Decet regiam iustitiam custodire quod a iudicibus bene agentibus fuerit ordinatum, maxime quorum conscientia sic nota est, ut nichil incaute, nichil uenalitatis studio fecisse uideantur. Et ideo arcarios prorogatores tritici, uini et casei, macellarios, uinarios, capitularios horreariorum et tabernariorum, fenerarios et cellaritas, qui ad urbem Romanam, uel ad mansionem pertinent Rauennatem, sed et eos qui ripam Ticinensem et Placentinam, siue per alia loca quicunque publicos titulos administrare  noscuntur, quos a uobis comperimus ordinatos, cuius iudicia sic libenter amplectimur, sic seruari desideramus, tanquam a nobis facta esse credantur; nec sinimus contra illos cuiusquam preualere malitiam, qui uestro iudicio administrationes publicas susceperunt. Quapropter in designatis titulis ambitio, inimica semper iustitie, conquiescat; consuetudinarium bene agentibus locum protinus tollamus inuidie; non liceat cuiquam intra quinquennium predictis uelle succedere, si tamen uestra inquisitione eos nulla culpa respuerit. Sint ergo intrepidi, qui uestra uoluntate uel sunt, uel fuerunt ordinati: procurent sibi necessaria securi. Non timeat intra hoc quinquennium expelli, quem commendauerit probitas actionis. Propter sterilitatem quoque  presentis temporis de singulis speciebus, prout eminentie uestre rationabiliter uisum fuerit, pretia facite temperari, ut hi quibus commissum est exercere singulos apparatus de iniusto grauamine non querantur. Sed quoniam humana ambitio nisi per metum damni non potest inhiberi, is qui a nobis titulis ordinatis, siue suffragiis, siue patronorum precibus nisus [ed., uisus] fuerit cuiquam succedere, statim triginta librarum auri mulcta feriatur, a uobis nichilominus exigenda. Quod si ad hoc damnum idoneus  non potuerit inueniri, corporali supplicio penam luat, [a 1Kb] qui non potuerit in supradicta perculsione sufficere; et frustretur ausibus suis, pena etiam inurendus infamie, qui contra interdicta nostra aliqua tergiuersatione uenire tentauerit. Nihil enim securum, nichil poterit stabile reperiri, si semper inuidentium uota ad illicitas accedere permittantur insidias. Quod magnitudo uestra in omnium faciat peruenire notitiam, ne quis per ignorantiam se existimet excusandum, quod non intellexerit fuisse prohibitum.



EPISTOLA XXIX. uUINUSIADO COMITI THEODAHADUS REX. Concedit illi facultatem aquas Bormias petendi ad sanandam podagram, que graphice describitur.

 Cum gentis tue honoranda nobilitas et magne fidei documenta suasissent ut tibi urbem Ticinum, quam per bella defenderas, gubernandam pace crederemus, limose podagre subita inundatione complutus [ms., completus], aquas Bormias potius siccatiuas, salutares huic specialiter passioni, uelle te petere postulasti. Desiderium tuum remediali iussione sanamus, ut sospitatem quam merito in te querimus, iussionis beneficio compleamus. Absit enim ut bellicosum uirum tyrannis grauissime calamitatis exarmet, que miro modo membra uirentia infusione penalis humoris cogit arescere, nodosque mobiles replet marmoreo tumore crescentes, cum norit alia cuncta uacuare iuncture. Petit concauas lacunas, ubi palustri statione pigrescens, saxa perficit de liquore;  et que ad decorem inflexionis natura laxauerat, in turpissimum rigorem soliditate peregrina constringit. Hec passio insanabilis et sanitas passibilis ligat solutos, contrahit neruos, et decrescere facit corpora, que nulla sunt mutilatione truncata. Constantibus membris proceritatis mensura perit, et minor cernitur, cui nichil subductum esse sentitur. Subtrahuntur superstiti ministeria membrorum: corpus uiuum est, nec mouetur; et intra insensibilia redactum, iam non proprio uoto, sed motu fertur alieno. Hec uiua mors supra omnia tormenta sana dicitur; et melius habere fertur, qui euasisse causas tanti periculi non probatur. Deserit quidem dolor, sed dimittit reliquias fortiores; et, nouo infelicitatis exemplo, passio uidetur abscedere, et eger non desinit egrotare.  Appendia ipsa cruciatis debitoribus aliquando soluuntur: ista autem uincula sunt que cum semel potuerint illigare captum, nesciunt in tota uita dissoluere. Infelicia signa relinquit abscedens, et more gentium barbararum hospitium corporis occupatum suis indiciis uiolenta defendit; ne ubi ferox ista cepit succedere, aduersa illuc iterum sanitas audeat fortassis intrare. Hoc licet omnibus uideatur esse contrarium, illis maxime qui armorum exercitatione floruerunt, ne membra illa durissima languoris decoctione  mollescant; et qui ab hoste foris superari minime potuerunt, ab interna potius contrarietate uincantur. Perge igitur, auctore Deo, gressibus tuis ad locum predictum. Absit enim ut bellator noster ambulet passibus alienis. Equino dorso, non humana subuectione portetur: quia uiro forti graue est sic uiuere, ut nec uitam inertem possit [ed., mortem possit] implere. Que ideo tibi exaggerata narratione retulimus, ut ad studium sanitatis uotiua nimis cupiditate rapiaris. Utere igitur aquis illis, primum potu delinitoriis, deinde thermarum exhibitionibus siccatiuis, ubi merito indomabilis ceruix illa passionis flectitur, quando interna plurima effusione mundantur, exteriora attractiua uirtute libera fiunt, et uelut duobus auxiliis congregatis in medium missa superatur.  Amentur illic munera concessa diuinitus. Contra illam humani generis debellatricem data sunt opportuna munimina lauacrorum; et quam non edomat iuge decennium, non mille potionum mollit introitus, uoluptuosis illic remediis effugatur. Prestent optatum Diuina beneficium, ut famam loci uerissimam tua potius salubritate noscamus, quem nobis desiderabile est euadere quidquid adimit corpoream sospitatem.



EPISTOLA XXX HONORIO PRAEFECTO URBIS THEODAHADUS REX. Iubet ut labantes elephantes eneos pristino statui et firmitati restituat. Tum elephantes et eorum proprietates mirifice depingit.

169 Relationis uestre tenore comperimus, in uia  Sacra, quam multis superstitionibus dicauit [ed., ditauit] antiquitas, elephantes eneos uicina omnimodis ruina titubare; et qui solent in carnali substantia supra millenos annos uiuere, occasum uideantur proximum in simulacris ereis sustinere. His prouidentia uestra reddi faciat propriam longeuitatem, uncis ferreis hiantia membra solidando, aluum quoque demissam subdito pariete corroboret, ne illa magnitudo mirabilis soluatur turpiter in ruinam. Nam et uiuis ipse casus aduersus est; qui dum ingeniis cubationis arte hominum succisis arboribus ingentia membra commiserint, toto pondere supinati, nequeunt propriis uiribus surgere, quos semel contigerit corruisse; scilicet, quia pedes eorum nullis articulis [b 1Kb] inflectuntur, sed in modum columnarum rigentes atque incuruabiles  curuabiles iugiter perseuerant. Ibi tanta mole prostrati sunt, ut tunc magis metallicos possis credere, cum se uiuos aspicias non mouere. Iacent superstites, similitudine cadauerum: mortuos putes, quos uiuos, esse non dubites; et more cadentium fabricarum, nesciunt locum sponte relinquere, quem suis membris potuerint occupare. Magnitudo illa terribilis nec formicis minutissimis par est, quando beneficium non habet nature, quod ultima uidentur animalia meruisse. Humano solatio consurgunt, cuius arte  iacuerunt. Bellua tamen gressibus suis restituta, nouit memor esse beneficii; in magistrum quippe recipit quem sibi subuenisse cognoscit: ad ipsius arbitrium gressus mouet, ipsius uoluntate cibos capit. Et, quod omnem intelligentiam quadrupedum superat, non dubitat primo aspectu adorare quem cunctorum intelligit rectorem esse: cui [Ac., qui] si tyrannus appareat, inflexa permanet; nec imponi potest bellue hoc et malis pendere, quod a se nouit bonis principibus exhibere. In uicem manus promuscidem tendit, et magistro profutura gratanter accipit, quia se ipsius cura uiuere posse cognoscit. Est enim  predicte bellue nasuta manus, per quam data suscipit et ori suo uoranda transmittit. Nam cum sit altum animal, breuissima ceruice  compositum est; ut quod cibos ex humo non preualebat carpere, hoc se ministerio uideretur posse satiare. Tentando solum cautus semper incedit, retinens initio captiuationis sue fuisse sibi noxiam ruinam. Flatum suum, quia dolori capitis humani mederi dicitur, rogatus exhalat. Hic dum ad aquas uenerit hauriendas, per cauum promuscidis in modum pluuie imbrem postulatus effundit; et sic agnoscit quod patitur, et ut libens faciat quod rogatur. Motu corporis a diuersis postulat quod magistro porrigat, et nutritoris compendia, sua putat alimenta. Quod si aliquis prebere contempserit postulata, uesice collectaculo patefacto, tantam dicitur alluuionem egerere, ut in eius penatibus quidam fluuius uideatur intrasse, contemptum uindicans de fetore. Nam et lesus seruat  offensam, et longo post tempore reddere dicitur, a quo iniuriatus esse sentitur. Oculi quidem parui, sed grauiter se mouentes. Credas aliquid regium eius intendisse conspectum. Despicit scurriliter ludentes, honestum aliquid gratanter attendit; et aduertis recte iudicare, cui leuia cognoueris displicere. Cutis huius ulcerosis uallibus exaratur , que in tantam duritiam solidatur, ut putes esse osseam cutem. Hec nulla ui transmittitur, nullo ferri acumine penetratur. Ideoque Persarum reges hanc belluam ad belia traxerunt, que et nullis ictibus pulsata cederet, et aduersarios sua mole terreret. Quapropter habere eorum formas gratissimum est, ut qui uiuam substantiam non uiderunt, opinatum [id est, celebre] animal  tali imaginatione cognoscant. Et ideo non patiaris perire, quando Romane dignitatis est artificum ingeniis in illa urbe recondere, quod per diuersas mundi partes cognoscitur diues natura procreasse.





EPISTOLA XXXI. UNIuERSIS GOTHIS uITIGIS REX. Scribit se ab exercitu, more maiorum, regem fuisse creatum.

Quamuis omnis prouectus ad Diuinitatis est munera referendus, nec aliquid constat bonum, nisi quod ab  ipsa dignoscitur esse collatum, tamen quam maxime causa regie dignitatis supernis est applicanda iudiciis, quia ipse nichilominus ordinauit, cui suos populos parere cognoscit. Unde Auctori nostro Christo gratias humillima satisfactione referentes, indicamus parentes nostros Gothos inter procinctuales gladios, more maiorum, scuto supposito [a 1Kb] , regalem nobis contulisse, prestante Deo, dignitatem, ut honorem arma darent, cuius opinionem bella pepererant. Non enim in cubilis angustiis, sed in campis late patentibus electum me esse noueritis; nec inter blandientium delicata colloquia, sed tubis concrepantibus sum quesitus, ut tali fremitu concitatus desiderio uirtutis ingenite regem sibi Martium Geticus populus inueniret. Quandiu enim fortes uiri, inter bella feruentia  nutriti, principem ferre poterant non probatum, ut de eius fama laboraret, quamuis de propria uirtute presumeret? Necesse est enim talem de cunctis opinionem currere, qualem gens meruit habere rectorem. Nam, sicut audire potuistis, parentum periculis euocatus adueneram communem cum omnibus subire fortunam; sed illi ducem me sibi esse non passi sunt, qui exercitatum regem querere uidebantur. Quapropter primum diuine gratie, deinde Gothorum fauete iudiciis, quia me regem omnes facitis, qui unanimiter uota confertis. Deponite nunc damnorum metum, dispendiorum suspiciones abiicite, nichil sub nobis asperum formidetis. Amare nouimus uiros fortes, qui sepius bella peregimus. Additur, quod unicuique uirtutum uestrarum [ms., uirorum uestrorum] testis  assisto. Ab alio enim mihi non est opus facta uestra narrari, quia omnia uobiscum laboribus sociatus agnoui. Arma Gothorum nulla promissionum mearum uarietate frangenda sunt [ed., amici, etc., frangendi]. Ad gentis utilitatem respiciet omne quod agimus, priuatim nec nos amabimus. Hoc sequi promittimus quod ornet regium nomen. Postremo nostrum per 170 omnia pollicemur imperium, quale Gothos habere deceat post inclytum Theodoricum: uir ad regni curas singulariter et pulchre compositus, ut merito unusquisque principum tantum preclarus intelligatur, quantum consilia ipsius amare dignoscitur. Idcirco parens ipsius debet credi, qui eius facta potuerit imitari. Et ideo pro regni nostri utilitate estote solliciti, de interna conuersatione, Deo iuuante,  securi.





EPISTOLA XXXII. IUSTINIANO IMPERATORI uITIGIS REX [b 1Kb] . Exponit calamitates quas Italia propter bella sustinebat. Tum per legatos pacem ab imperatore petit.

Quanta sit nobis, clementissime imperator, gratie uestre uotiua suauitas, hinc omnino datur intelligi, ut post tot grauissimas lesiones, et tanta effusione sanguinis perpetratas, sic uideamur pacem uestram querere, tanquam nos nemo uestrorum putetur ante  lesisse. Pertulimus talia qualia et ipsos offendere possunt qui fecerunt insecutiones sine reatu, odium sine culpa, damna sine debitis. Et ne pro paruitate sui negligi potuisset, non in prouinciis tantum, sed in ipso rerum capite probatur inflictum. Aestimate quos dolores abiicimus, ut uestram iustitiam reperire possimus. Talis res effecta est, quam Mundus [a 1Kb] loquatur: que sic a uobis meretur componi, ut equitatem uestram generalitas debeat admirari. Nam si uindicta regis Theodohadi queritur, mereor diligi; si commendatio diue memorie Amalasunthe regine pre oculis habetur, eius debet filia cogitari, quam nisus [Niu. et Ga., iussis] uestrorum omnium perducere decuisset ad regnum, ut cuncte gentes potuissent agnoscere uicissitudinem uos gratie tanto [Ac.,  tante] pignori reddidisse. Illud etenim uos debuit permouere, quod distributione mirabili ante regni fastigia inuicem nos Diuinitas uestram fecit habere notitiam; ut amoris causam tribueret, quibus aspectus gratiam [ed., gratia] contulisset. Quali enim reuerentia principem colere potui, quem adhuc in illa positum fortuna suspexi? Sed potestis et nunc omnia reintegrare que facta sunt, quando non est difficile illum in affectu retinere qui gratiam constat desideranter expetere. Et ideo salutantes clementiam uestram honorificentia competenti, indicamus nos legatos nostros illum atque illum ad serenitatis uestre sapientiam destinasse, ut omnia more uestro cogitetis; quatenus utreque respublice restaurata concordia perseuerent; et quod temporibus retro principum laudabili opinione fundatum est, sub uestro  magis imperio diuinis auxiliis augeatur. Reliqua uero per legatos predictos serenitati uestre uerbo insinuanda commisimus, ut et aliqua epistolaris breuitas perstringeret, et causas nostras suggerentes plenius intimarent.





EPISTOLA XXXIII. MAGISTRO OFFICIORUM uITIGIS REX. Rogat ut imperatorem inducat ad pacem Italie concedendam.

Illum et illum legatos nostros ad serenissimum principem dirigentes, congruum fuit magnitudini uestre per eos salutiferos apices destinare, ut in omni parte uestra beneficia mererentur, cum nostre deportarent collocutionis affectum. Et ideo epistolarem  gratiam uestris meritis exhibentes, speramus ut apud clementissimi imperatoris animos eis uestra prudentia suffragetur: quia sic sunt iusta que petimus, ut omnium sapientium mereantur adnisum. Facile enim a  uobis debet corrigi quod non decuisset admitti. Sed potestis omnia gratanter, omnia placabiliter ordinare, quia dulcior solet esse gratia post amaritudines expiatas. Refugere uos enim potuisset ignotus: ego autem, qui ornatum reipublice uestre uidi, qui tot nobilium corda procerum cognoui, non me desidero a piissimi principis gratia diuidere, si in me uelit que sunt iusta cogitare. Nam si alter offensam meruit, ego debeo gratissimus haberi, qui odioso cum uindicta successi. uestros animos sum secutus; premia mihi fuerant reddenda, non lesio. Et ideo non negetur gratia, cui nulla penitus sunt imputanda; atque ideo sepultum sit odium cum morte peccantis. Nam etsi de uobis aliquid minus forte mereamur, Romana libertas cogitetur, que per bellorum tumultus ubique  concutitur. Pauca dixisse sapientie uestre sufficiat, quia in alto pectore protenditur quod consideratum semper augetur.





EPISTOLA XXXIu. EPISCOPIS SUIS uITIGIS REX. Petit ut et legatos, quos ad imperatorem misit, adiuuent, et pro ipso preces Deo fundant.

Si sacerdotibus etiam ignotis honorem debemus, quanto magis illis quos amabili ueneratione conspeximus? Aliter enim requirimus notum, et aliter appellamus incognitum. uisorum maior semper affectus est, dum gratissime retinetur qui assiduo et suaui sermone coniungitur. Et ideo per harum portitores, legatos nostros, quos ad serenissimum principem destinauimus, sanctitati uestre presentamus debite  uenerationis obsequium: sperantes ut pro nobis orare dignemini, et, ubi usus exegerit, solatia uestra reperiant, quia necesse est ut bene uelitis quos uobis religione iunctos esse cognoscitis.





171 EPISTOLA XXXu. PRAEFECTO [ed., PATRICIO uIRO QUAESTORI] THESSALONICENSI uITIGIS REX. Petit ut legati ad imperatorem missi nullam moram patiantur.

Illum et illum legatos nostros ad serenissimum principem, Deo fauente, direximus, per quos necesse fuit magnitudini uestre reddere salutationis affectum, quando honori uestro et sapientie debetur ut uobiscum collocutionis gratia perfruamur. Speramus  autem ab excellentia uestra ut moram non debeant sustinere, quos nos sub celeritate prospicitis destinasse; quatenus uestris beneficiis applicemus, si eos remota tarditate peruenire cognoscimus.





LIBER UNDECIMUS.





172 PRAEFATIO.


Prefationis auxilium ex contrarietate nascitur plerumque actionum, quando illud opitulatur scriptori,  quod potuit impedire cogitantem. Que res etsi laudes adimit, clementer tamen ueniam tractata concedit: quia quod constat otiosos debere, nemo  potest occupatos exigere. Quapropter administrator amplissimus si uacasse credatur, opprobrium est; cuius etiam secretum dicitur, quod tumultuosis actionibus uerberatur. Sed uix nobis aliquid prestabit ad effectum ducta probatio, quando et occupati fuisse credimur, et male scribere minime debuisse iudicamur. Nam multo satius est uitiosa tenebris occulere, quam culpanda presumpta importunitate uulgare. uerum hoc mihi obiicere poterit otiosus, si uerbum improuida celeritate proieci, si sensum de medio sumptum non ornauerim uenustate sermonum, si precepto ueterum non reddiderim propria personarum: occupatus autem, qui rapitur diuersitate causarum, cui iugiter incumbit responsum reddere, et alteri expedienda dictare, non me addicere poterit,  qui se in talibus periclitatum esse cognoscit. Facile enim absolutor est alieni conscius sui; neque in illis semper ualemus, que interdum posse iudicamur. Argutum inuentum letum fundit ingenium, tepentia dicta mens concipit occupata. Aliquando acutum iugiter decet esse compositum, quia dicendi ars in nostra sita potestate cognoscitur, alacritas mentis diuinis tantum muneribus applicatur. Remanet itaque ad excusandum breuitas insperata librorum, quam nemo purgat diutius, nisi qui bene creditur esse dicturus. Sed ne quis forsitan possit offendi quod in pretoriano culmine constitutus sic omnimodis actioso pauca dictauerim, accipiat uiri prudentissimi Felicis presumptione factum, cuius participatus sum in omni causa consilium. Etenim uir primum est morum  sinceritate defecatus, scientia iuris eximius, uerborum proprietate distinctus, senilis iuuenis, altercator suauis, mensuratus eloquens; qui necessitates publicas eleganter implendo, ad fauorabilem opinionem suo potius labore perduxit. Alioqui tantis causarum molibus oneratus, aut impar esse potui, aut forte arrogans inueniri. Sed melius, quod eius fatigatione recreatus sic regalibus curis adfui, ut non potuissem in arduis rebus deficiens approbari. Duos itaque libellos dictationum mearum de prefecture actione subiunxi; ut qui decem libris ore regio sum locutus, ex persona propria non haberer incognitus: quia nimis absurdum est in adepta dignitate conticescere, qui pro aliis uidebamur plura dixisse. Sed postquam duodecim libris opusculum nostrum desiderato fine concluseram, de anime substantia, uel  de uirtutibus eius, amici me disserere cegerunt; ut per quam multa diximus, de ipsa quoque dicere uideremur. Modo parcite diserti, fauete potius inchoantes; nam si nichil mereor eloquentie munere, considerandus sum potius ex officiosissimo labore; qui, tantis reipublice necessitatibus occupatus, sic uacare potui sub urentibus curis, si me gloriari contigisset fluminibus Tullianis. Nam ipse quoque fons eloquentie [a 1Kb] , cum dicere peteretur, fertur excusasse, quod pridie non legisset. Quid iam aliis accidere poterit, si tanta laus facundie auctorum uisa est beneficia  postulare? Aegrescit profecto ingenium, nisi iugi lectione reparetur. Cito expenduntur horrea, que assidua non fuerint adiectione fulcita. Thesaurus ipse quam facile profunditur, si nullis iterum 173 pecuniis compleatur? Sic humanus sensus, cum alieno non farcitur [Forn., sarcitur] inuento, cito potest attenuari de proprio. Si quid autem in nobis redolet, studiorum flos est; quod nichilominus marcidum redditur, si a matre lectione carpatur. Illic enim potest esse letissimum, unde docetur et natum: quando omnia in origine sua plenissime uiuunt, que necdum a naturalibus sinibus [ed., finibus] auferuntur. Proinde uenie magna pars est, si scribimus non uacantes, si legimur non legentes. Sed iam remoueamur ab excusationis uoto, ne magis offendat nimis affectata defensio.



EPISTOLA PRIMA. SENATUI URBIS ROMAE SENATOR PRAEFECTUS PRAETORIO. Pluribus laudat Amalasuntham, et parentes, et filium eius Athalaricum. Tum rogat senatores ut principibus gratias pro collata ipsi prefectura pretoriana referant.


Commendatis mihi, patres conscripti, prouectum meum, si uobis intelligo fuisse uotiuum. Credo enim euenisse prosperrime quod tot felices constat optasse. Desideria quippe uestra bonorum omnium probantur auspicia, quando nemo potest talium fauore suscipi, nisi quem Diuinitas precepit augeri. Mutuamini ergo gratiam, ut exigatis obsequium. Natura rerum  est amare collegam. Laudes quinimo uestras extollitis, si honorem qui senatori datus est erigatis. Sollicitudo patrum ad publicas me utilitates instanter impellat, ut uestro magis imputetur preconio, cum tali meruero placere patrono. Secunda mihi est cura, uobis me commendare post principes, quia illud uos amare confidimus quod et rerum dominos iubere sentimus. Primum, ut hoc putemus utile, quod honestum; ut nostros actus quasi pedisequa semper iustitia comitetur; et quod a continenti principe non emimus, nulli turpiter uenditemus. Audistis, principes uiri, que rerum pondera predicatus exceperim. Supra uires exigitur, qui dignitatis culmina laudatur ingressus. Hec non audemus falsa dicere, sed confitemur esse potiora. Nam talia iudicia non inuenerunt merita, sed fecerunt. Neque enim  nos inde iactamus, qui intelligimus dominos nostros humilia uoluisse sustollere, ne uideantur immeritis tam ingentia prestitisse. Rapiunt nos predicandi temporis bona; et uelut longa ariditate sitientes, ad haustum dulcissimi saporis inuitant. O seculi beata fortuna! sub principe feriato matris regnat affectio; per quam totum sic peragitur, ut generalis nos tegere caritas sentiatur. Huic gloriosum prestat obsequium cui omnia seruiunt; et mirabili temperamento concordie, antequam possit populos regere, suis iam cepit moribus imperare. Hoc est profecta  difficillimum regnandi genus, exercere iuuenem in suis sensibus principatum. Rarum omnino bonum est, dominum triumphare de moribus, et hoc consequi in florida etate, ad quod uix creditur cana modestia peruenire. Gaudeamus, patres conscripti, et superne maiestati gratias supplici deuotione referamus, quando nulla erit accessu temporis difficilis clementia nostro principi, qui in annis puerilibus didicit seruire pietati. Sed hoc miraculum utriusque moribus demus; nam tantus est genius maternus, cui etiam iure princeps seruire debuisset extraneus. Hanc enim dignissime omnia regna uenerantur, quam uidere reuerentia est; loquentem audire, miraculum. Qua enim lingua non probatur esse doctissima? Attice facundie claritate diserta est, Romani  eloquii pompa resplendet, natiui sermonis ubertate gloriatur; excellit cunctos in propriis, cum sit equaliter ubique mirabilis. Nam si uernaculam linguam bene nosse prudentis est, quid de tali sapientia poterit estimari, que tot genera eloquii inoffensa exercitatione custodit? Hinc uenit diuersis nationibus necessarium magnumque presidium, quod apud aures prudentissime domine nullus eget interprete. Non enim aut legatus moram, aut interpellans aliquam sustinet de mediatoris tarditate iacturam, quando uterque et genuinis uerbis auditur, et patriotica responsione componitur. Iungitur his rebus quasi diadema eximium, impretiabilis notitia litterarum; per quam dum ueterum prudentia discitur, regalis dignitas semper augetur. Sed cum tanta gaudeat perfectione  linguarum, in actu publico sic tacita est, ut credatur otiosa. Paucis litigia nodosa dissoluit, bella feruentia sub quiete disponit silentiose geritur publicum bonum. Non audis predici quod palam uidetur assumi, et temperamento mirabili dissimulando peragit quod accelerandum esse cognoscit. Quid tale antiquitas quod accelerandum esse cognoscit. Quid tale antiquitas honora promeruit? Placidiam mundi opinione celebratam, aliquorum prosapia gloriosam, purpurato filio studuisse percepimus; cuius dum remisse administrat imperium, indecenter cognoscitur imminutum. Nurum denique sibi amissione Illyrici comparauit, factaque est coniunctio regnantis diuisio dolenda prouinciis. Militem quoque nimia quiete dissoluit. Pertulit a matre protectus quod uix pati potuit destitutus. Sub hac autem domina, que tot  reges habuit quot parentes , noster exercitus terret externos; qui prouida dispositione libratus, nec assiduis bellis atteritur, nec iterum longa pace mollitur. In ipsis quoque primordiis  contra Orientis principis uotum, Romanum fecit esse Danubium. Notum est que pertulerint inuasores; que ideo pretermittenda diiudico, ne genius socialis principis uerecundiam sustineat perditoris. Quid enim de uestris partibus [Ac., nostris patribus] senserit, hinc datur intelligi, quando pacem contulit lesus quam aliis concedere noluit exoratus. Additur quod tantis nos legationibus tam raro requisitus ornauit, et singularis illa potentia, ut Italicos dominos erigeret, reuerentiam Eoi culminis inclinauit. Franci  etiam, tot barbarorum uictoriis prepotentes, quam ingenti expeditione turbati sunt? Lacessiti metuerunt cum nostris inire certamen, qui precipitatis saltibus prelia semper gentibus intulerunt. Sed quamuis superba natio declinauerit conflictum, uitare tamen proprii regis nequiuit interitum. Nam Theodoricus ille diu potenti nomine gloriatus in triumphum 174 principum nostrorum languoris potius pugna superatus occubuit: ordinatione, credo, diuina, ne nos aut affinium bella polluerent, aut iuste [Ac., iuxta] productus exercitus uindictam aliquam non haberet. Macte procinctus Gothorum omni felicitate iucundior, qui hostem regalem capite cedis, et nobis nec unius ultimi facta subducis. Burgundio quinetiam ut sua reciperet, deuotus effectus  est, reddens se totum, dum accepisset exiguum. Elegit quippe integer obedire, quam imminutus [Ac., immunitus] obsistere: tutius tunc defendit regnum, quando arma deposuit. Recuperauit enim prece quod amisit in acie. Beatam te, domina, laude multiplici, cui diuino beneficio necessitas tollitur cuncta certaminis, quando aduersos reipublice aut celesti felicitate uincis, aut tuis imperiis spontanea largitate coniungis. Exsultate, Gothi pariter ac Romani. Dignum miraculum, quod omnes loquantur. Ecce  felix domina quod habet eximium uterque sexus impleuit; nam et gloriosum regem nobis edidit, et latissimum imperium animi fortitudine uindicauit. Hec quantum ad arma pertinent, utcunque referuntur. Nam si pietatis eius uelimus atria intrare, uix nobis poterunt centum lingue centumque  ora sufficere: cui par est quidem equitas et uoluntas, sed maior benignitas quam potestas. Dicamus igitur parua de magnis, pauca de plurimis. Scitis quanta bona nostro ordini celesti benignitate largita est: nichil est dubium, ubi est testis senatus. Afflictos statu meliore restituit, illesos sublimauit honoribus, et sigillatim bona tribuit, quos sub uniuersali munimine custodiuit. Ea que asserimus iam creuerunt. Respicite namque patricium Liberium prefectum etiam Galliarum, exercitualem uirum, communione gratissimum, meritis clarum, forma conspicuum, sed uulneribus pulchriorem, laborum suorum munera consecutum; ut nec prefecturam, quam bene gessit, amitteret, et eximium uirum honor geminatus ornaret;  confessus meritum, cui solus non sufficit ad premium. Accepit enim et presentaneam dignitatem; ne, de republica benemeritus, diu absens putaretur ingratus. O admiranda Beneuolentia dominorum! que in tantum extulit predictum uirum, ut donatis fascibus et patrimonium iudicaret addendum; quod sic ab uniuersis gratanter acceptum est, ut in munere eius cuncti se potius crederent esse ditatos, quando quidquid digno creditur, hoc multis sine dubio collatum esse sentitur. Quid ergo de animi firmitate loquar, que uicit et philosophos ualde predicatos? Procedit enim ex ore domine beneficus sermo, et manens sub securitate promissio. Non sunt nobis, patres conscripti, minus probata que loquimur: uerus testis est, qui laudat expertus. Cognouistis  enim que contra me uota conflixerunt, non aurum, non magne ualuere preces: tentata sunt uniuersa, ut probaretur sapientissime domine gloriosa constantia. Ordo flagitat dictionis augustarum ueterum pompam moderna comparatione discutere. Sed quemadmodum illi sufficere poterunt exempla feminea, cui uirorum laus cedit uniuersa? Hanc si parentum cohors illa regalis aspiceret, tanquam in speculum purissimum sua preconia mox uideret. Enituit enim Amalus felicitate, Ostrogotha patientia, Athala mansuetudine, Munitarius equitate, Unimundus forma, Thorismuth, castitate, Unalamer fide, Theudimer pietate, patientia  inclytus pater. Cognoscerent hic profecto uniuersi sigillatim propria, sed feliciter faterentur esse superata,  quando unius preconium cum turba se iure non potest equare uirtutum. Aestimate quale eis esset de tali herede gaudium, que merita potuit transire cunctorum. Queratis forsitan sequestratim principis bona: abunde predicat sobolem, qui eius laudat auctorem. [a 1Kb] Deinde retinetis facundissimi Symmachi eximium dictum: Specto feliciter uirtutis eius augmenta, qui differo laudare principia. Subuenite, patres conscripti, et agendo pro me communibus dominis gratias debitum meum uestra satisfactione persoluite. Nam sicut unus satiare non ualet omnium uota, ita multi unius possunt complere disposita.



EPISTOLA II. IOANNI PAPAE SENATOR PRAEFECTUS PRAETORIO. Petit ut orationibus eius, admonitionibus, correptionibus etiam adiuuetur.


Supplicandum uobis est, beatissime pater, ut letitiam quam per uos  percepimus, custodiri nobis uestris orationibus sentiamus. Quis enim dubitet prosperitatem nostram uestris meritis applicandam, quando honorem adipiscimur, qui a Domino diligi non meremur, et permutatione efficaci bona recipimus, dum talia non agamus? Ecclesiasticis siquidem ieiuniis fames est exclusa popularis, decoris lacrymis tristitia feda discessit, et per sanctos uiros acceleratum est, ne traheretur diutius quod grauabat. Et ideo salutans officiositate qua dignum est, precor ut uiuacius oretis pro salute regnantium; quatenus eorum uitam celestis Princeps  faciat esse longeuam, Romane reipublice hostes imminuat, tempora tranquilla concedat: deinde, quod ornat pacem, necessariam nobis copiam de abundantie sue horreis largiatur: mihique filio uestro intelligentie sensus aperiat; ut que uere sunt  utilia sequar, que uitanda refugiam. uigor ille rationabilis anime nobis consilium prestet; facies ueritatis albescat, ne mentem nostram innubilet caligo corporea; sequamur quod intus est, ne foris a nobis simus: instruat quod de uera sapientia sapit, illuminet quod celesti claritate resplendet. Talem denique iudicem excipiat publicus actus, qualem filium catholica mittit [Gr. et Cui., nutrit] Ecclesia. In suis nos etiam muneribus uirtus sancta custodiat: quia grauiores insidias antiqui aduersarii tunc subimus, quando eius dona suscipimus. Nolite in me tantum reiicere ciuitatis iliius curam, que potius uestra laude secura est. uos enim speculatores Christiano populo presidetis, uos patris nomine uniuersa diligitis. Securitas ergo plebis ad uestram respicit famam,  cui diuinitus est commissa custodia. Quapropter nos decet custodire aliqua, sed uos omnia. Pascitis quidem spiritualiter commissum uobis gregem: tamen nec ista potestis negligere, que corporis uidentur substantiam 175 continere. Nam sicut homo constat ex dualitate, ita boni patris est utraque refouere. Primum penuriam temporis, quam delicta promerentur, orationibus sanctis amouete. Si quid tamen  acciderit, tunc bene necessitas excluditur, quando contra eam sub ubertate [Gr. et Cor., ueritate; Iur. putat legendum libertate] tractatur. Monete me que sunt gerenda sollicite. Bene agere uel correptus exopto, quia difficilius errat ouis que uoces desiderat audire pastoris; nec facile efficitur uitiosus, cui admonitor insistit assiduus. Sum  quidem iudex palatinus, sed uester non desinam esse discipulus. Nam tunc ista recte gerimus, si a uestris regulis minime discedamus. Sed cum me a uobis desiderem et moneri consiliis, et orationibus adiuuari, iam uobis est applicandum, si quid in me fuerit aliter quam optabatur inuentum. Sedes illa toto orbe mirabilis [b 1Kb] proprios tegat affectione cultores; que licet generalis mundo sit prestita, uobis etiam cognoscitur et localiter attributa. Tenemus aliquid sanctorum apostolorum proprium, si peccatis diuidentibus non reddatur alienum, quando confessiones illas [c 1Kb] , quas uidere uniuersitas appetit, Roma felicior in suis sinibus [ed., finibus] habere promeruit. Nil ergo timemus talibus patronis, si oratio non desistat antistitis. Arduum est quidem multorum  desideriis satisfacere, sed nouit Diuinitas magna prestare. Ipsa retundat inuidos, ipsa nobis faciat ciues celesti aspiratione gratissimos; et supplicationibus uestris tempora tribuat, quibus superna gratia predicetur indulta.



EPISTOLA III. DIuERSIS [ed., UNIuERSIS] EPISCOPIS SENATOR PRAEFECTUS PRAETORIO. Commendat se illorum precibus; et petit ut ieiunium pro salute principum et pro pace obtinenda indicant. Tum eos hortatur ut uitia cuncta a populo procul amandent.


Corporalium patrum naturalis mos est, de filiorum prouectione gaudere, dum eorum institutionibus applicatur quidquid laudis in clara prole conceditur. uos autem spiritales parentes, qui auctorem rerum illuminata mente conspicitis, pro me sancte Trinitati sedulo supplicate, ut splendere late faciat in medio positum candelabrum; quatenus nec mihi interior desit uisus, et de me aliis pandatur aspectus. Nunquid proderit iudicem aliis esse perspicuum, si sibi  potius reddatur obscurus? Dignitatem conscientie donet, qui tribunalia conferre dignatus est. Faciat inoffensum iudicem, ne damnet errantem. Sit nobis prosperrime presens, ut infausta uitia reddantur absentia. Amorem suum tribuat, ut peccandi ambitum miseratus excludat. Quapropter, anime ueri parentes, affectuosa et probabili petitione uos deprecor, ut indicto ieiunio Domino supplicetis, qui uitam principum nostrorum florenti regno protendat, hostes reipublice defensor imminuat, donet quieta tempora, et ad laudem sui nominis copiosa; faciatque rerum omnium tranquillitatem, et [alii, ut] me uobis reddere dignetur amabilem. Sed quo facilius uestra quoque exaudiatur oratio, estote circa eos quos destinamus attoniti [Ac., attenti]. Quod nescimus, nobis  non debet imputari. Actus eorum testimonia uestra prosequantur; ut aut laudatus gratiam, aut accusatus apud uos inuenire possit offensam. Neque enim uobis imputare poterunt, si delinquunt, quando non iubentur male dare, ut perperam cogantur accipere. Orphanis uiduisque contra seuos impetus Deo placita [ed., debent placita, etc.] prestate solatia: ita tamen, ne  dum miseris subuenire queritis, locum legibus auferatis. Nam si aliquid offendit forte districtum, talia date cunctis monita, ut iura possitis reddere feriata. Excludite, sanctissimi, inter immundos spiritus implacabiles uitiorum furores, uiolentiam temperate, auaritiam depellite, furta remouete, depopulatricem humani generis luxuriam a uestro populo segregate.  Sic auctorem iniquitatis efficaciter uincitis, si eius persuasiones de humanis cordibus auferatis. Episcopus doceat, ne iudex possit inuenire quod puniat. Administratio uobis innocentie data est. Nam si predicatio uestra non desinat, necesse est ut penalis actio conquiescat. Et ideo dignitatem meam in omni uobis parte commendo, quatenus actus nostri sanctorum orationibus adiuuentur, qui minus in humana potestate presumimus. Familiariter etiam mihi suadete quod iustum est. Non sum callidus abiurator  [ed., adiurator; Ms., arbitrator]; quod generaliter debeo, incoactus exsoluo. Rependo etiam sanctitati uestre honorifice salutationis officium, textumque epistole affectuoso fine concludo, ut in mente uestra dulciora remaneant, quia bene sibi animus posteriora commendat.



EPISTOLA Iu. AMBROSIO uIRO ILLUSTRI, AGENTI uICES SENATOR PRAEFECTUS PRAETORIO. Admonet ut officium sibi commissum fideliter exsequatur.

Secure uobis, Deo iuuante, opinionem nostram credimus, cuius conscientiam per causarum uarios usus longa etate probauimus. Nam si in aduocationis [b 1Kb] studio iustitie claritate fulsistis; 176 quid nunc,  prouecti ad consilia nostra, facietis? Crescit enim in illo meritum, cui maius datur officium, quando iam habendus est in iudicum partem, qui meruit aulicis potestatibus assidere. Ornentur ergo subsellia, cuius ore fora tonuerunt. Absens adhere nostro lateri, pleniorem laudem inde sumpturus, quia integrum tibi reputabitur quod bene ordinaueris solus. Hanc coram positus mecum curam participaueris et gloriam: nunc autem tibi tantum cogimur debere quidquid inde  laudis potuerimus accipere. Quapropter officium tibi obseruare censemus quod nostris iussionibus obsecundat; preceptis etiam tuis pro publicis utilitatibus iustissime designatis precipimus obediri, quatenus et tibi sit pro publica utilitate mittendi fiducia, et nullus te contemnendi  sumat audaciam. Si quos etiam fideiussoribus committere necessarium estimaueris, confidenter assume, quia illud magis releuare potest animum nostrum, si aliquid per uos cognoscamus impletum. Presenti enim sola uerba prestares, nunc autem facta potius debentur absenti. Consilium quippe tante sedis ingens est proculdubio fama meritorum. Sed considera quid exigatur cui tale nomen imponitur. Labor uester procuret mihi omnium quietem. Scitis que turpia neglectus intulerit. Scopulus uitandus est, ubi alter offendit. Sed hoc uos monere mea potius curiositas quam uestri diffidentia facit. Nam omnia uos illa agere credimus, que  fame nostre et reipublice utilia esse iudicamus.



EPISTOLA u. AMBROSIO uIRO ILLUSTRI, uICES AGENTI SENATOR PRAEFECTUS PRAETORIO. Hortatur ut populo Romano penuria laboranti quamprimum succurrat.


Gaudere uos quidem in eis credo que caritatem uestram optasse diiudico; nam ipsius quodammodo res agitur, cuius in alterum uota complentur. Sed hinc intelligo antique amicitie fructum, que uenustate felicior est, in suauissimi saporis emanasse dulcedinem, si prius Romane ciuitatis copiam per  eos quorum interest, tanquam munus eximium, nostris hospitiis offeratis. Ideo enim peregrinationis incommoda, ideo tot angusta cogitationis intrauimus, ut populus ille, antiquis delectationibus assuetus, beatissimis regnantium temporibus, explosis necessitatibus, perfruatur. Procul enim sit ut aliquo illius ciuitatis esuriente satiemur. Illorum  inligentia, nostra penuria est. Quid plura? leti esse non possumus, nisi et illos gaudentes communiter audiamus. Atque ideo tanta uiuacitate incorrupta species frumenti congregetur, ut panis inde coctus non horrori, sed deliciis uideatur esse propositus. Ponderatio iusta seruetur. uincant copie mentium desideria. Non putatur: bundare quod queritur. Fugite scelerata lucra, uitate nefanda compendia.  Quidquid ibi male presumitur, in mei animi lesione grassatur. Nemo putet ueniale, quod in ista tentauerit parte presumere. In nobis facilius consentimus excedi, quam Romanorum utilitates patiamur imminui: non ut fauorem, plausumque popularem, sed ut  meum in illis compleam dilectionis arbitrium. Ciues siquidem omnes fouendi sunt, sed Romani aliquid plus merentur. Urbs ornata tot eximiis senatoribus, beata tam nobilibus populis, laudes debet nostrorum principum personare, quas homo nationis extere se miretur audiisse. Nam iuste se illic extollit letitia popularis, que dominos cognoscitur habere uictores. Quapropter impendendum est quidquid fides, quidquid magna potest exhibere cautela, quia illud uere nostrum est commodum,  quod illorum mihi procurat affectum. Letentur presentibus gaudiis, qui erant de nostra actione suspensi: illorum me desideria, illorum me uota iuuerunt. Et hoc mihi apud rerum dominos profuit, quod ab eis uniuersaliter audiebatur optari. Agite nunc ut amor iste, iuuante Domino, perseueret, quia eos amplius in reliquum credo facere, quod se in me feliciter sentiunt inchoasse. Abundantiam nunc petamus communibus uotis: superne misericordie humiles supplicemus, ut primum nobis salutem dominorum clementia diuina concedat. Ceterum prouentum quem prestiterit non negligentia diminuit, non uenalitas ulla subducit. Fidem meam promitto, sed cum ipsis Diuinitatis dona sustineo; cautelam offero, turpia fraudulentissime nundinationis excludo. Ipsi  autem in Domino de promerita ubertate glorientur.



EPISTOLA uI. IOANNI CANCELLARIO SENATOR PRAEFECTUS PRAETORIO. Ioannes a Cassiodoro creatur cancellarius, et quid in hac dignitate agendum admonetur.

Quamuis statutis gradibus omnis militia peragatur,  et tempora sibi custodiant, qui iudicum iussionibus obsecundant, tuus honor cognoscitur solemni ordine non teneri, qui suis primatibus meruit anteponi. Tibi enim reddunt obsequia, qui te preire noscuntur; et reflexa conditione iustitie, illis reuerendus aspiceris, quos subsequi posse monstraris. Hanc inequabilem equitatem, speciale decretum, singulare beneficium sub aspectu iudicis agis; nec potest rationabiliter culpari, quod impugnante ordine uideatur assumi. Nullus tibi de temporis qualitate prescribit. Transgressio matricule actio tua est; et solus confidenter negligis quod aliis seruare contendis [ms., contemnis]. Sed talia tibi pro excellentibus meritis conceduntur, dum crederis omnes industria fideque superare, quem nos constat elegisse. Nemo enim  sequentem probat, nisi quem sibi laudanda uirtus associat, quando uituperabile est inferiorem erigere, nisi meritis alios uideatur excellere. Hoc igitur laudabile preiudicium, sententiam gratiosam, militiam domesticam, a duodecima indictione  cancellorum tibi decus attribuit, ut consistorii nostri secreta fideli integritate 177 custodias. Per te presentandus accedat; per te nostris auribus desiderium supplicis innotescat; iussa nostra sine studio uenalitatis expedias; omniaque sic geras, ut nostram possis commendare iustitiam. Actus enim tui iudicis opinio est; et sicut penetrale domus [a 1Kb] de foribus potest congruenter intelligi, sic mens presulis de te probatur agnosci, non iniuria, quia talem unusquisque ad responsa sua uidentur eligere, qualem  se cunctos decreuerit estimare [Gr., Niu. et Ga., custos, etc., estimari]. uestes ipse, que nostris corporibus applicantur, nonne nos deformare possunt, si aliquo inquinamento sordescant? Quanta uero gratia nos decorare uidentur, cum laudabili puritate nituerint? Sic miles ad secreta iudicis proximatus, presulis sui famam [ms. et Ac., formam] aut ornat, aut maculat. In nobis siquidem peccant, qui alios maculant; et dum spolium obseruantis [ed., obsecrantis] ambitur, fama presidentis exuitur. Considera, si negligere debemus unde nos culpari posse cognoscamus. Ultra clementes [b 26Kb] [Gr., Cui. et Forn., dementes] est, qui ulcisci non appetit quem grassatum in suo dedecore comprehendit. Respice quo nomine nuncuperis. Latere non potest quod  inter cancellos [c 1Kb] egeris. Tenes quippe lucidas fores, claustra patentia, fenestratas ianuas; et quamuis studiose claudas, necesse est ut te cunctis aperias. Nam si foris steteris, meis emendaris obtutibus; si intus ingrediaris, obseruantium non potes declinare conspectus. uide quo te antiquitas uoluerit collocari; undique conspiceris, qui in illa claritate uersaris.  Proinde ad nostra monita aures animumque conuerte, fige menti omnia que iubemus: non te, tanquam uacuam fistulam [a 1Kb] , dicta perexeant, que tandiu plena conspicitur, quandiu in eam unde influere posse noscuntur. Esto potius conceptaculum, quod audita custodias, quod suscepta non fundas: quia nichil proderit, si auribus tuis transitura placeant, et in cordis sinibus se omnia non defigant.



EPISTOLA uII. UNIuERSIS IUDICIBUS PROuINCIARUM SENATOR PRAEFECTUS PRAETORIO. Precipit admoneantur tributarii ut trina illatione et temporibus constitutis uectigalia solita persoluant.

Iustissime queritur quod annua deuotione prestatur, quando sub quodam gaudio constat inferri,  quod soluitur lege naturali. Stipendium namque est, quod subiectum facit munificum dici; et offerentis nomen accipit, qui se, quod penditur, debere cognoscit. Quam lautum [ed., cautum] est intrepidum foro assistere, publicum non timere, et inter deuotos laudabilem collocari, qui pudorem non sinitur habere compulsi? Inhonorum est enim omne quod cogitur [ed., agitur]; nec offerentis habet gratiam, qui damnis suis perducitur ad tributa: contra, quam libero dignum est compulsoribus nichil debere? Ille solus delectabilis ager est domino, in quo superuenire non timetur exactor. Merito ergo testimonium solutionis securitas dicitur [b 1Kb] , de qua non solum animus, sed substantia communitur. Et ideo, quod feliciter dictum sit, indictione duodecima , per  diecesim dicationis tue solemni moderamine custodito, possessorem te officiumque tuum precipimus admonere, ut trina illatione deuotus, constitutis temporibus [c 1Kb] suam compleat functionem; ita ut cesset uenalis illa dilatio [d 1Kb] , que non ad tributariorum compendia, sed fraudis ambitu cognoscitur exquisita. Nam qui se huiusmodi onera subleuare dicunt, aliud maius pondus abominabilis nundinationis imponunt. Absit a nostris temporibus detestabilis et fugienda uersutia. Possessor nichil aliud, nisi quod publico debetur, exsoluat; nam sua damna potius agunt, qui sub nobis aliqua fraudare contendunt. Quapropter sicut fiscalia onera nulla occasione uolumus aggrauari, ita constitutis temporibus prefinitas illationes precipimus, Deo iuuante, compleri, quatenus et  possessorum deuotio gratissima dominis innotescat, et tarditatis inuoluta confusio nostris rationibus [ed., orationibus] auferatur. Unde singulis quibusque temporibus solemni more factos breues ad scrinia nostra transmittite, sicut te et prisca legum et nostre iussionis presens commonere uidetur auctoritas: ne si aliquid horum estimaueris negligendum, tu tibi  absolute facias esse periculum. uerumtamen, ut iustissimarum preceptionum diligentior procuretur affectus, illum atque illum, precedentibus meritis comprobatos, tibi officioque tuo imminere, ut nichil possit nocere negligentia, ubi adhibetur sollicitudo geminata. Unde continenter agite, si prouectum uestrum magis desideratis extendere. Impia lucra sint a uobis omnimodis aliena: uos possessorem deuotum redditis, si fraudulentis non grauetur incommodis. De equitate potius quam de rapacitate proficitur. Semper metuit iniusta presumptio. Quid enim acquiri putatur, ubi bona conscientia perditur? Aut in qua parte possit homo proficere, si innocentiam probatus fuerit amisisse? Nolite sine premio credere, que uidentur ad bonam conscientiam pertinere. Habebunt  nos bene agentes, in quo possumus, auditores. Remuneratorem enim illi esse promitto, quem se aliqua honestate tractasse cognouero. Agite ergo, laudes ad me potius uestri perueniant quam querele. Maius commodum non queratis, quam si nichil uenditis. Illa tantum sequenda sunt lucra, que potest possessor letus offerre, et miles solemniter securus accipere. Non censor, sed laudator uester esse desidero. Cauete ergo, ne reddatur infestus, qui uobis cupit esse beneficus. Nam grauius semper irascitur, qui contra propositum commouetur.



178 uIII. EDICTUM PER PROuINCIAS SENATOR PRAEFECTUS PRAETORIO. Multa et preclara prebet monita, et promittit se iudicem integerrimum futurum.


Priscorum mos fuit noua iura decernere [e 1Kb] , ut succedenti populo aliquid quod omissum uidebatur adiungerent: nunc autem sufficiens laus conscientie est, ueterum decreta seruare. Erat ante genus hominum sub hac nouitate sollicitum, dum regulam uite sue in aliena cognoscerent uoluntate pendere: modo uero unusquisque nouit fixum, quod ab antiquis plenissime non dubitat constitutum. Sufficiunt ergo uobis iura, si non desit uoluntas eximia. Quid [f 1Kb] preconum uoces, quid periculosas sententias presulum erectis auribus sustinetis? Proprie uite imponit modum, qui sibi se iudicem intelligit constitutum. Studete cuncti actibus bonis, et formidanda nescitis. Nolite inardescere ad presumptiones illicitas; amate  uiuere quieti; transigite semper innoxii. Quid litibus honesta confunditis? Cur facitis que mox timere possitis? Si queritis lucra, uitate potius damnosa litigia. Si quod tamen emerserit ciuile certamen, legibus patriis estote contenti. Nullus ad seditiosa consurgat, nullus ad uiolenta confugiat. Furoris genus est, in seculo pacato turbulento studere proposito.  Sed quia uobis de iudicibus, etsi non uerus, tamen oritur rationabilis metus , quantum ad meum propositum pertinet, iuuante Deo, rerumque dominis regnantibus, omnia uobis iusta, omnia moderata promittite. Primum, quod maxime iudicem dehonestat, nundinatio a me feda nescietur. Non enim uerba mea, more uestium, suspensa uenduntur [a 23Kb] . Sperari a uobis aliquid sola specierum indigentia faciet, non malitiosa uenalitas, ubi tamen erit que tempus mitigat moderata preceptio. Non indicimus quod ematur, nec ad taxationem trahimus que necessaria non habentur. Estote tantum ad consueta solliciti, de nouitate securi, quia illud solum nobis iudicauimus esse commodum, si uos, iuuante Domino,  seruemus illesos. Non uos quisquam militum pro sua uoluntate concutiet; non exactor adiectitiis grauabit incommodis; non solum nostras, sed et officii innoxias custodiuimus manus. Alioqui inutile bonum est iudicem non accipere, et multis accipiendi licentiam prebuisse. Neque enim sic a nobis egrediuntur, ut ea que passi fuerint aliis merito fecisse uideantur. Imminuta sunt enim uestro amore suffragia, que hactenus omnium detrimento crescebant. Ostendimus in nobis, Deo iuuante, continentiam, ut eam militibus sine pudore imperare possimus. Non enim potest auctoritatem habere sermo, qui non iuuatur exemplo, dum iniquum sit bona precipere, et talia non fecisse. Ordinatio igitur nostra utilitatem publicam tantummodo respiciet, non  furta priuata. Scimus que pro nobis uota fuderitis, qua fuistis anxietate suspensi. Deforme nobis est talia facere, ut minus possitis in uestra exsultatione gaudere. Patebunt, Deo propitio, aures nostre ad suscipienda desideria supplicantium: auctor cause suis nos oculis sub libertate uisurus est; non redempta, sed propria lingua loquetur. uobis enim nec seruitus imperabit, nec a nobis nobilitas ueneranda fatigabitur. Pretoria denique nostra nullus turpis actus intrauit, nemo a nobis quam uenerat minus locupletior rediit. Nesciuit domesticum penetrale a subselliis discrepare. Iudicem me obseruans inueniet, quocunque respexerit. uerecundie memores, iuuante Deo, sic agere nos optamus, quemadmodum a rerum dominis mandata suscepimus. uos ad omnia  iusta estote deuoti, ut me prouinciarum patrem faciatis esse quam [b 1Kb] iudicem: quia iterum grauius irascitur, qui minime de probitatum actione pensatur. Nam si prebuistis lesionibus obsequium, quid illi impendere debetis, quem uobis magnopere studere cognoscitis? Solemnia commoda [c 1Kb] sedis uestre laborantibus militibus non negentur, quia ipse prebet uiam excedendi, qui non patitur iusta persolui. Preceptis etiam nostris obedientiam equabili moderatione  prestate. Compellat rationabiliter proprius animus, ne uos urgeat terror armatus. Odium sibi excitat, qui iustis resultat imperiis. Quem iam cegero, non amabo. Sic enim cuncta que agenda sunt uolumus explicari, ut uos nullo compulsore faciamus imminui. Seruari uobis cupimus concessa pridem dominorum beneficia, nulla abominabili presumptione distracta. Honorem nostram sola uos optamus gratulatione sentire, et regnantibus bona petere, qui uestra desideria nisi [ed., uisi] sunt prestitisse. uiuite nunc adepta securitate gaudentes. Quem fas non fuit cogere, potuistis uoluntariis sponsionibus obligare. Nam qui dubitat sub Dei confidentia iusta promittere, uult habere liberum quod non est pollicitus immutare. Tenete igitur arbitrii  mei idoneum uadem, speculum cordis, imaginem uoluntatis; ut quibus non sum facie notus, fiam morum qualitate recognitus. In hac me potius parte conspicite, qua latent presentes. Non est uobis damnum absentie mee: utilius est iudicem mente nosse quam corpore.



179 EPISTOLA IX. IUDICIBUS PROuINCIARUM SENATOR PRAEFECTUS PRAETORIO. Hortatur ut diligant iustitiam, eamque a subditis suis obseruari curent.

Sciens ab eis contrarium posse credi, qui precedentibus malis fuerant imminuti , propositi nostri uotum edictali tenore promisimus, ne,  iuuante Deo, quos securos esse cupimus, uel de ipsa sollicitudine grauaremus. Non enim est paruum tormentum, aduersum aliquid formidare uenturum, dum semper grauius estimatur emergere, quod timetur. Absit a nostris temporibus uel minima credulitas lesionis. Reo iam uicinus est, qui malus putatur; quia tunc aliquid persuadetur animo, cum intrauerit pectus apta [ed.,acta] suspicio. Quapropter dicatio tua per loca celeberrima proponi faciat destinata. Aptum est enim ab his iussa cognosci, quos decreuimus admoneri. Excitetur nunc amor omnium circa dominos felices; ut, sicut nos nullum contraria uoluimus cogitatione suspendere, ita se et illi deuotos debeant pie regnantibus exhibere. Sponsiones autem nostras [ed., uestras] uos ueras efficitis, si prouincialibus  equabiliter presidetis. Diligite iustitiam, que uos et amabiles faciat, et gloriosum commodum sua participatione concedat. Scitote officia uobis quasi actuum uestrorum testes assistere. Et ideo quam magnum est in tantorum conspectu facere quod omnium possint ora predicare? Iudicium quasi iuridicium cognoscite uocitatum, Presulem agere non decet quod alter accuset. Quid timeat reus, cum uiderit crimen in fascibus constitutum? Sola malis  illa tormenta sunt, si publica uota moribus suis sentiant esse contraria. Dici enim non potest disciplina, quando ipsa fuerit corrigenda. Studete ergo nobiscum, ut boni mores prouincialibus dentur, sed nuditas auferatur. De remediis potius quam de lesione tractetur. Graue malum est, quidquam ad largienda iuris beneficia fieri, et mixtum lesionibus inueniri. Sic agite, ut cum iustitia probata queritur, annus uester breuis esse uideatur [a 1Kb] . Honores potius uobis offerantur. Necessitatem quippe ambitus amittitis, si prouincialium uobis uota societis. Nullos uestrorum actuum facimus esse custodes; nec sub priuato arbitrio ingenium iudicis inclinamus: sed omnia sic gerite, ne fiat necessarium quod nunc credimus esse turpissimum. Instar nostre geritis dignitatis, si uos  conscientie puritate tractetis. Obuiate malis, fouete nichilominus innocentes. Si quis tamen est qui ausu temerario contra uestros fasces erigatur, nec possitis exercere quod iustum est, aut petitorem protinus cum uestra relatione transmittite, aut, si uiribus [ed. Ac., iuribus] deseritur ueniendi, negotium destinata relatione declaretur, quando et euectiones publicas accepistis, et nobis gratum fit audire de talibus. Atque ideo uobis totius excusationis causa submota est, quando aut per dignitatem uestram potestis recta gerere, aut certe nobis que sunt necessaria nuntiare.



EPISTOLA X. BEATO uIRO CLARISSIMO, CANCELLARIO, SENATOR PRAEFECTUS PRAETORIO. Significat regem concessisse Dauo facultatem petendi Lactarium montem ad sanitatem recuperandam, et iubet ut ei necessaria queque suppeditet.


Cum rerum domini clementia de famuli sui Daui [alii, Dauid] salute cogitaret , remedia Lactarii montis eum iussit expetere, ut cui medela humana nil profuit, uulgati loci beneficium subueniret; qui crebra tussi retonans anhelo pectore membra tenuauit: dum ministeria nature, nimia concussione debilitata, uirtutes suas explicare nequeunt ad salutem. Escas enim in auxilium humani corporis contributas, dum apte non transigit, reddit inutiles. Nec interest talibus aut sumere cibum, aut sustinere ieiunium. In dies singulos substantia uiua deficit; et, uelut rimosum  dolium, paulatim defluens, donec euacuetur, expenditur. Huic ferocissime passioni beneficium montis illius Diuina tribuerunt: ubi eris salubritas  cum pinguis arui fecunditate consentiens, herbas producit dulcissima qualitate conditas; quarum pastu uaccarum turba saginata, lac tanta salubritate conficit, ut quibus medicorum tot consilia nesciunt prodesse, solus uideatur potus ille prestare: reddens pristino ordini resolutam passionibus uim nature. Replet membra uacuata, uires effetas instaurat; et fomento quodam reparabili egris ita subuenit, quemadmodum somnus labore fatigatis. Hec itaque armenta in tam abundanti pabulo exhauste uidere, miraculum est; ut humor ille lacteus non prestet origini sue, qui corpora mortalium probatur lesa reficere; miroque modo herbis animalia non proficiunt, unde hominum membra pinguescunt. Exiles per dumeta discurrunt montium, tenues uidentur, et, instar  eius cui medentur, sustinent passionis. Lac autem tam pingue, ut hereat digitis, cum exprimatur in uasis. Qua de re annonas deputatas subuentionemque necessariam prebete uenienti; ut in supradicto loco salubriter pastus, eodem alimento reparetur eius iuuentus, quo nutritur infantia. Consurgite animi tali passione laborantium. Iam non amaro antidoto horrebitis dulcissimam uitam. uoluptuose bibite que saluberrima sentiatis. Felicitatis genus est, inde curari, unde libens animo eger possit expleri.





XI. EDICTUM DE PRETIIS CUSTODIENDIS RAuENNAE. Declarat se speciebus pretia fixisse, statuta edicti uiolatoribus pecuniaria corporeaue pena.

180 uenalitas [b 11Kb] uictualium rerum temporis. [Niu.  et Ga., emptoris] debet subiacere rationi, ut neque in uilitate caritas, nec in caritate uilitas expetatur; sed equalitate perpensa, et murmur ementibus, et grauamen querulis negotiatoribus auferatur. Atque ideo trutinatis omnibus, et ad liquidum calculatione collecta, diuersarum specierum pretia subter affiximus, ut omni ambiguitate submota, definitarum rerum debeat manere custodia. Si quis autem uendentium non seruauerit que presentis edicti tenor eloquitur, per singulos excessus sex solidorum mulctam a se nouerit exigendam, et fustuario posse subiacere supplicio [c 1Kb] ; quatenus eum et damni metus terreat, et predicta pena uehementer affligat.





XII. EDICTUM PRETIORUM PER FLAMINIAM. Statuit ut ab hospitibus exigantur tantum pretia per militem suum, ciues et episcopum loci definita. Qui secus fecerit, in eum sex solidorum mulctam et fustuarium supplicium decernit.


Si otiosi populi urbium singularum sub pretiorum iustitia continentur, quanto magis debet laborantibus subueniri, ne utilitas commeantium saucietur discrimine fortuitorum! Et ideo susceptio transeuntium requies debet esse curarum; ne quod ad leuamen inuentum esse constat, detestabile potius grauamen infligat. Recipiatur hospes ad pretia definita; iniquitatem non patiatur auaram, qui inuitatur ad gratiam, quoniam turpis accusatio [Ac., occupatio; Niu. et Ga., aucupatio] est, terrere enormitate pretii, et susceptione blandiri. Predoni similis est, qui sub iniqua cupit uoluntate distrahere; utrosque enim constat aliena uelle diripere, et considerationem iustitie non habere. Nescitis quanta possitis  acquirere moderati? Ultro ad commoda uestra ueniunt, qui uos temperanter agere posse cognoscunt. Nullus ergo se estimet, quod est familiare semper absentium, longinquitatis obliuione defendi, quando ad nos ueniunt quotidie qui uestra mercimonia patiuntur. Cauete potius damna multorum, qui lucrorum auiditates appetitis. Sex enim solidorum dispendium se nouerit sustinere, et laceratione corporis affligendum, si quis aliter uendendum esse crediderit, quam miles noster in rem directus pretia cum ciuibus atque episcopis locorum, habita deliberatione, censuerit. Sufficere enim debent omnibus honesta lucra de ciuibus, ne obsessa potius uideantur itinera esse latronum.





EPISTOLA XIII. IUSTINIANO IMPERATORI SENATUS URBIS ROMAE. Rogat ut regi pacem concedat. Quod ut facilius assequatur, Rome sanctorumque apostolorum Petri et Pauli preces suis adiungit.


Honestum nimis et necessarium uidetur esse negotium, pro securitate Romane reipublice pio principi supplicare, quia conuenit a uobis expeti quod nostre possit proficere libertati. Nam inter cetera bona que uobis singulariter Diuina tribuerunt, nichil gloriosius probatur accedere, quam quod uos cognoscitis ubique posse prestare. Rogamus ergo, clementissime imperator, et de gremio curie duplices sendimus manus, ut pacem uestram nostro regi firmissimam prebeatis; nec nos patiamini abominabiles fieri, qui semper de uestra concordia uidebamur accepti.  Romanum siquidem nomen uos commendatis, si nostris dominis benigna conceditis. Gratia uestra nos erigit ac tuetur; et hoc mereri cognoscimus, quod de uestra mente sentitur. Quietem ergo Italie federa uestra componant; quia tunc amari possumus, si per uos dilectio uotiua copuletur. Cui rei si nostre preces adhuc non uidentur posse sufficere, estimate patriam nostram in hec precatoria uerba prorumpere: Si tibi aliquando grata fui, ama, piissime principum, defensores meos. Qui mihi dominantur, tibi debeant esse concordes; ne incipiant talia in me facere, que a uotis tuis cognouerint discrepare. Non mihi sis causa crudelis exitii, qui semper uite gaudia prestitisti. Ecce alumnos meos sub tua  pace geminaui, ecce ciuibus ornata resplendui. Si me ledi pateris, ubi iam nomen tue pietatis ostendis? Quid enim pro me nitaris amplius agere, cuius religio, que tua est, cognoscitur sic florere? Senatus meus honoribus crescit, facultatibus indesinenter augetur. Noli per discordiam dissipare quod deberes per bella defendere. Habui multos reges, sed neminem huiusmodi litteratum [ed., litterarum]; habui prudentes uiros, sed nullum sic doctrina et pietate pollentem. Diligo Amalum, meis uberibus enutritum, uirum fortem mea conuersatione compositum, Romanis prudentia charum, gentibus uirtute reuerendum. Iunge quinimo uota, participare consilia; ut tue glorie proficiat, si mihi aliquid prosperitatis accedat. Noli me sic querere, ut non ualeas inuenire.  Tua sum nichilominus caritate, si [Ac., sed; Niu. et Ga., sic] nullum facias mea membra lacerare. Nam si Libya meruit per te recipere libertatem, crudele est me amittere quam semper uisa sum possidere. Impera motibus iracundie, triumphator egregie. Plus est quod generali uoce petitur quam si uester animus cuiuslibet ingratitudinis offensione uincatur. Hec Roma loquitur, dum uobis per suos supplicat senatores. Quod si adhuc minus est, beatorum apostolorum Petri atque Pauli petitio sanctissima cogitetur. Nam qui securitatem Romanam sepe defendisse probantur ab hostibus, quid erit quod eorum meritis 181 uester non tribuat principatus? Sed ut omnia reuerentie uestre congruere uideantur, per illum uirum uenerabilem, legatum piissimi regis nostri  ad uestram clementiam destinatum, preces nostras credimus porrigendas; ut tam multi [alii, multa] debeant efficere, que uel singuli poterunt apud pios animos obtinere.



EPISTOLA XIu. GAUDIOSO CANCELLARIO PROuINCIAE LIGURIAE SENATOR PRAEFECTUS PRAETORIO. Describit Comum ciuitatem, et indicat regem eius incolas munere perpetuo affecisse.

Dum multis itineribus Como ciuitas expetatur, ita se possessores paraueredorum assiduitate suggerunt esse fatigatos, ut equorum nimio cursu ipsi potius atterantur. Quibus indultu regali beneficium precipimus iugiter custodiri, ne urbs illa, positione sua libenter habitabilis, rarescat incolis frequentia lesionis. Est enim post montium deuia, et laci purissimi  uastitatem, quasi murus quidam plane Ligurie. Que licet munimen claustrale probetur esse prouincie, in tantam pulchritudinem perducitur, ut ad solas delicias instituta esse uideatur. Hec post tergum campestria culta transmittit, et amenis uectationibus apta, et uictualibus copiis indulgenter accommoda: a fronte sexaginta millibus dulcissimi equoris amenitate perfruitur, ut et animus recreabili delectatione satietur, et piscium copia nullis tempestatibus subducatur. Merito ergo Como nomen accepit, que tantis letatur compta muneribus. Hic profecto lacus est nimis amplissime uallis profunditate susceptus, qui concharum formas decenter imitatus, spumei littoris albore depingitur. Circa quem conueniunt in  corone speciem excelsorum montium pulcherrime summitates: cuius ora pretoriorum luminibus decenter ornata, quasi quodam cingulo Palladie silue perpetuis uiriditatibus ambiuntur. Super hunc frondose uinee latus montis ascendunt. Apex autem ipse, quasi quibusdam capillis, castanearum densitate crispatus, ornante natura, depingitur. Hinc riui niueo candore relucentes in aream laci altitudine precipitante descendunt. Huius sinibus ab Austro ueniens Addua [a 1Kb] fluuius faucibus apertis excipitur. Qui ideo tale nomen accepit, quia, duobus fontibus acquisitus, quasi in proprium mare deuoluitur; qui tanto impetu uastissimi equoris undas incidit, ut nomen retinens et colorem in Septentrionem obesiore aluei uentre generetur. Putes quamdam lineam fusciorem  in aquis albentibus esse descriptam; miroque modo influentis discolor natura conspicitur, que misceri posse simili liquore sentitur. Hoc et in marinis quidem fluctibus fluuiorum inundatione contingit: sed ratio ipsa uulgariter patet, ut torrentes precipites limosa fece corrupti, uitreo sint equori discolores. Hoc autem iure putabitur stupendum, quod simile tantis qualitatibus elementum per pigrum stagnum uideas ire celerrimum, ut amnem per solidos campos putes decurrere, quem se peregrinis undis non uideas colore posse miscere. Quapropter incolis harum rerum iure parcitur, quando amena omnia delicata sunt ad labores, et facile onus afflictionis sentiunt, qui uti suauibus deliciis consueuerunt. Fruantur ergo munere regali perpetuo, ut sicut gaudent natiuis epulis, ita eos exsultare faciat munificentia  principalis.



EPISTOLA Xu. LIGURIBUS SENATOR PRAEFECTUS PRAETORIO. Notum facit regem centum libras auri ad necessitates eorum subleuandas concessisse, et ut regi gratias referant hortatur.

Regale munus impetratum gaudium debet esse cunctorum, ut prouocetis ad meliora, cum de nobis concessa probaueritis esse gratissima. Nam si subuenire semper amantis est, cuiusmodi uos estimatos intelligitis, quos releuatos esse sentitis? Sed ne uestram letitiam longis prelocutionibus differamus , gloriosissimi domini, deuote Ligurie necessitatibus consulentes, centum libras auri per illum  atque illum de cubiculo suo, pietate solita, destinauerunt; ut iudicio uestro, quibus est causa notissima, tanta unusquisque huius muneris participatione letetur, quanta necessitate grauatus esse cognoscitur: ne quod afflictis datum est usurpet illesus, sed illi reparatis uiribus consurgant, qui damnorum sarcina premente corruerant. Astensis autem ciuitas, que supra ceteras suggeritur ingrauata, dispositionis uestre iustitia maxime subleuetur, ut secundum modum dispendii commoditate beneficii perfruatur. Sumite  pietatis stipendium tributarii, et dominorum estimate clementiam, qui conditione mutata hoc uos ab erario uidetis accipere, quod consueueratis inferre. Sed ut beneficia dominorum subtractis exactionum incommodis augeantur, celerius relatio uestra nos instruat quid unicuique de hac summa relaxandum esse iudicetis, ut tantum de prima illatione faciamus suspendi, quantum ad nos notitia directa uulgauerit. Quapropter piissimis dominis uotis salutaribus reddite que debetis, ut ratio uestra supplicando peragat quod se in ipso uniuersitas recepisse cognoscat.



EPISTOLA XuI. LIGURIBUS SENATOR PRAEFECTUS PRAETORIO. Promittit se perpensurum querelas de libra et mensuris delatas, et si quem in fraude uersatum compererit, ad reparandam illatam iniuriam coacturum. Tum petit ut ad apparatum exercitus necessaria queque confestim et libenter procurent.


182 Studiose nos oportet erigere quos statuit regalis pietas subleuare; nam quibus [Ac., quos] dominorum clementia uoluit condescendere, conuenit etiam his subiectos de propria dignitate prestare. Nuper mihi gratias retulistis quod tam spem uobis bonorum quam fructum aliquem contulissem. Inuitastis me ad beneficia, quia magna suscepistis gratulatione promissa. Absoluimus uotum iudicis obligati. Que fuerunt predicta, nunc probantur impleta. Initium igitur a libra faciemus, quia ubi conscientiam fas est intendere, inde debet sermo iudicis inchoare. Hinc est quod in ponderibus atque mensuris uos suggeritis ingrauatos. Et ideo nostra cura  prouidebit ut nullius uos ulterius ex ea parte uexare possit iniquitas: quia graue scelus esse iudicamus, aut mensuras modum excedere, aut libram equissimi ponderis iustitiam non habere. Milites etiam sedis nostre, necnon exactores atque susceptores, a quibus grauia uobis inferri dispendia suspirastis, preceptis nostris fecimus conueniri; ut, deductis ad liquidum ratiociniis, si quid fraudis potuerit inueniri, sine aliqua dilatione persoluant: quia hoc nostris temporibus confitemur inimicum, ut alter alterius letetur incommodo. Nunc ad apparatum florentissimi exercitus uota conuertite, uniuersa sine querela uel tarditate aliqua procurantes. Efficaciter enim me ad omnia benigna constringitis, si gratanter que sunt iussa completis. Letus obediat, quem causa generalitatis  inuitat. Illa sola dolere debent dispendia, que studio uidentur cupiditatis imposita. Nam quod pro rerum necessitate precipitur, inde prudentium animus non grauatur.





XuII. PROMOTIONES OFFICII PRAETORIANI, QUAE NATALE DOMINI FIUNT.

Si hodierno die redemptionis inuenimus uitale remedium, si celesti beneficio panditur spes salutis, conuenit etiam nos longo labore fatigatis gaudii deferre  medicinam, ut superna bona que periclitanti mundo collata sunt generaliter sentiantur. Alioqui piaculum quoddam est inter tristes uelle gaudere, et humanitatis refugit affectum, qui dolorem non sequitur alienum. Contra, quanto se melius excitat de communione letitia! Quantum incitamentum magne alacritatis est, plurimos uidere gaudentes! Hinc est quod sapientes mortale genus unum hominem esse testati sunt, quoniam omnes a cunctis casibus suis indiuisos esse uoluerunt. Quapropter unusquisque iuxta matricule seriem tua designatione uulgetur, ut quem loci ordo postulat, gradus promotionis accedat. Egrediatur unus, ut anteponat uniuersos. Totam sequentium seriem ad prouectum trahit, dum prior militiam perfunctus exierit.





XuIII. DE CORNICULARIO QUI EGREDITUR.


Amplectenda est promotionum grata solemnitas, que benemeritorum soluit excubias, quia tironibus conceditur spes laboris, dum uicissitudo fuerit reddita ueteranis. Et ideo Antianum, qui pretorianis inculpabiliter paruisse perhibetur obsequiis, inter tribunos et notarios ad adorandos aspectus properet principales, ut, iuxta consuetudinem presentatus, spectabilitatis decoretur insignibus.





XIX. DE CORNICULARIO QUI ACCEDIT.

Optatus ad optata perueniens, sui nominis sortiatur effectum. Et ideo supradictum, assiduis laboribus  comprobatum, corniculariorum sumere censemus officium, ut iure inter primates assistat, qui tironum inculpabiliter egit excubias.





XX. DE PRIMISCRINIO QUI EGREDITUR.

Olim quidem efficaciter peragens imperata, meruisti multorum bona iudicia: sed nunc et diuino fauore commendatus erigeris, quando militie laboribus perfunctus esse monstraris. Quapropter spectabilitatis honore suffultus, inter tribunos et notarios uenerandam purpuram adoraturus accede [a 1Kb] , ut per sacros aspectus principis tue subsistat firmitas dignitatis.





XXI. DE PRIMISCRINIO QUI ACCEDIT.

 Differri non patimur merita fidelium, ut ad studia bonorum actuum prouocemus uota cunctorum. Demus igitur que sunt iusta laboribus, ut prouectu priorum inuitemus corda sequentium. Atque ideo Andreas, qui pretorianis fascibus inculpabiliter noscitur obsecutus, gradum feliciter primiscriniatus ascendat, ut locum quem uersutia nesciuit exquirere, se gaudeat probis moribus inuenisse.





XXII. DE SCRINIARIO ACTORUM.

Iuste potentiora consequitur, qui de commissa sibi  negotii perfectione laudatur. Et ideo Catellum, quem matricule series fecit accedere, nostra auctoritas quoque actorum scriniarii curam precepit obtinere.





XXIII. DE CURA EPISTOLARUM.

Constantiniani merita licet plures asserant, astipulatio quoque nostra commendat. Tanta est etenim in eo sinceritas mentis, ut et, iudice teste, mereatur laudari. Hic itaque epistolarum canonicarum curam prouectus accipiat, ut 183 amplius momenta sue integritatis exhibeat, quando fidem publicam sibi respicit esse commissam.





XXIu. DE SCRINIARIO CURAE MILITARIS.

 Conuenienter honoris prestat augmentum probitas actionis; nec decet differri, quem frequenter [ed., decenter] efficacem contigit approbari. Hinc est quod Lucillum scriniarium cure militaris esse precipimus, exhibiturus obsequium cui se merito non dubitat attributum.





XXu. DE PRIMICERIO EXCEPTORUM.

Decet nos incunctanter tribuere promotionis ascensus, quos labor militie meretur assiduus. Sicut enim equum est desidiosis laborantium premia denegare, ita conuenit excubantibus remunerationis optata concedere. Et ideo Patricius exceptorum primicerium se a nobis nouerit institutum; ut ad tale perductus officium, placuisse suarum merita gaudeat actionum.





XXuI. DE SEXTO SCHOLARIO.


Dignus est nostro iudicio promoueri, qui a multis presulibus meruit approbari. Uni enim acceptum fuisse, interdum gratia est; multis placuisse, iudicium. Iustus igitur locum sexti scholaris se nouerit consecutum: inuenturus militie premium, cum se actibus studuerit sociare fidelibus.





XXuII. DE PRAEROGATIuARIO.

Quis Ioannem non estimet merito esse promouendum, qui nostro iudicio cancellorum olim sumpserit officium, et tunc iam prerogatiuam conscientie meruit, quando secreti munus iudicialis accepit? Fruatur  itaque gaudio et ordinis et honoris, qui moribus noscitur placuisse laudatis. Hunc igitur prerogatiuarium sententia nostra confirmat, ut gradus potius emeriti deuotioribus animis publice pareat iussioni.





XXuIII. DE COMMENTARIENSI.

Iuuat benemeritorum uotis beneficiis respondere uicariis; ut deuotiore mente possit obsequi, qui meruit anteferri. Quapropter Cheliodorus commentariensium fruatur officio. Digne siquidem eius integritati committimus que custodienda esse censemus.





XXIX. DE REGENDARIO.


Aequitati uidetur accommodum, si efficaci actione laudatis digna moribus uicissitudo prestetur. Habet enim suam gloriam, qui pensatis excubiis militarem noscitur promouere [Ac., ad mil . . . peruenire] fortunam. Hinc est quod Cartherium regendarii locum feliciter obtinere censemus; ut spe futuri prouectus, auidius pretorianis possit inherere laboribus.





XXX. DE PRIMICERIO DEPUTATORUM, ET DE PRIMICERIO AUGUSTALIUM.

Dignum est ut sequatur uota fidelium fructus laborum; et superior gradus excipiat, quos gestarum integritas effecta commendat. Hinc est quod Ursum  primicerium deputatorum atque Beatum Augustalium esse censemus; ut qui ad maiora prouecti tenduntur officia, predicanda conscientie sequantur exempla.





XXXI. DE PRIMICERIO SINGULARIORUM QUI EGREDITUR.

Decet palme premia consequi, qui sacramentis militaribus uidentur esse perfuncti, quia diutinus labor sibi uindicat quod inexperta uix potest inuenire nobilitas, Et ideo, quoniam Urbicus primiceriatus sui noscitur tempora peregisse, inter domesticos et protectores sacram purpuram adoraturus accedat [a 1Kb] ; ut, uenerandis clarificatus aspectibus, militaribus excubiis se gaudeat liberatum.





XXXII. DE PRIMICERIO SINGULARIORUM QUI ACCEDIT.


Adest militaribus obsequiis integritas iudicantis, quia gratanter exsoluit quod deberi iuste cognoscit. Quapropter Pierius primicerium singulariorum se nostra auctoritate cognoscat effectum. Si qua sunt talia, fiducialiter suggerantur; quia non est hesitationis metus, ubi non est iudicis uenalis auditus [b 2Kb] .





184 XXXIII. DE CONCEDENDIS DELEGATORIIS.

Moras [ms., horas] intercipit, quem prestandi consuetudo constringit: quia plus ille ad beneficia compellitur, qui innata beneuolentia commouetur.  Neque enim decet ut nostrorum factorum dissimiles esse debeamus, dum oporteat crescere numerositate remedii, cui administrationis tempora uidentur augeri. Et ideo de presenti uobis delegatorios nostra largitur humanitas; ut tunc habeatis commoda premii, quando estis et sudoris terminum consecuti. Non uos anxia mora suspendimus, nec cruciabili dilatione fatigamus. Unus sit finis sollicitudinis et laboris. Nam differendum quis putet, si beneficia sua uendere non retractet?





XXXIu. ANTIANO SUGGERENTE DICTUM EST.

Petitionem tuam retinebit officium, donec consensum sequentium, dum facultas fuerit, inquiramus: quia uni incaute creditur quod est a plurimis asserendum.  Ite omnes prouecti. Estote cuncti feliciter approbati. Nil sustinuistis dubium, dum omne iudicium habeatur incertum. Sola nos alpha complectitur, ubi ea littera non timetur. Sic enim unusquisque proprio usus est uoto, tanquam de alieno non pependisset arbitrio.





XXXu. DELEGATORIA.

Si Olympiaci currus agitator rapit premia post labores, si ferarum certamen inhonestum uelociter solet coronare uictores, quam celeritatem remunerationis merebitur, a quo laudabiliter militie sacramenta peraguntur? Cur enim agentium in rebus miles officii post tot laboris incerta aliquid patiatur  ambiguum, qui crebris actionibus excubando, ideo principis nomen habere promeruit, quia militie sacramentis ceteros antecellit? Obseruabit enim iugiter imperialibus iussis, et ut reuerentiam pretoriane sedis extolleret [Ac., excelleret], tunc ad eius uenit obsequium, quando uocabulum cepit habere precipuum. Tales ergo tardare, piaculum est, quia post palmam nemo dilatus est. uotiuum non potest dici quod tristis suscipit. Grauamina nulla metuant absoluti, ne portus hoc ingerat liberis quod facere potuit procella uexatis. Quapropter experientia tua de illa prouincia, ex illatione tertia, fiscalium tributorum solidos, quos principi Augustorum [id est, agentium in rebus] prouida deputauit antiquitas, sine aliqua  dilatione persoluat, quos noueris tertie decime indictionis  rationibus imputandos. Sed caue uenales moras [a 1Kb] , declina damnosa fastidia; ut qui desideras similia consequi, exemplum tibi non uidearis intulisse dispendii. Quapropter poscentem ratione [Gr., ne] submoueas, si te actionis tue qualitate constringas [Ac., constringat]. Honorabiles quidem a cunctis habendi sunt ueterani, sed ab his maxime qui militie labore detinentur. Tibi ergo prestas quod parcis alteri, quando indemnitas prioris lucrum potius fit sequentis.



EPISTOLA XXXuI. ANATHOLIO [ed., ANATOLICO] CANCELLARIO PROuINCIAE SAMNII SENATOR PRAEFECTUS PRAETORIO. Decernit ut septingenti solidi dentur ei qui laudabiliter cornicularii est perfunctus officio, et suam ipse integritatem commendat.


Qui laboriosas excubias et officia magne sedulitatis inuenit, rationabiliter et temporis definita constituit; ut quod erat sub uite termino positum, premium non haberet incertum. Alioqui quis sufficere semper et spectare posset, cum se mortalibus lux ipsa subduceret? Qua de re sub incerta uita certa militia est. Nec habet quod possit metuere, qui ad designatum tempus inoffense meruit peruenire. Astra ipsa, ut astronomi uolunt, licet assidua repetitione uoluantur, cursus sui definita custodiunt. Nequit esse ambiguum, quod fine proprio tenetur inclusum. Saturnus annis triginta constituta sibi celi spatia peruagatur. Stella Iouis duodecim annis attributam sibi regionem illustrat.  Martis sidus, ignea celeritate raptatum, decem et octo mensibus deputata sibi discurrit. Sol anni spatio Zodiaci circuli signa preteruolat. Astrum ueneris mensibus quindecim spatia concessa transcendit. Mercurius, uelocitate succinctus, tredecim mensibus proposita sibi interualla preteruehit. Luna, peculiari nobis uicinitate proximior, triginta diebus peragit, quod anni spatio sol aureus circumactus impleuerit. Merito ergo laboris finem mortales inueniunt: quando, ut philosophi dicunt, et ipsa que deficere nequeunt nisi cum mundo cursus sui terminos rationabiliter acceperunt; hac tamen interueniente distantia, quod illa opus suum finiunt, ut ad principium redeant; humanum genus ideo militat, ut peractis sudoribus conquiescat. Et ideo illi qui inculpabiliter  cornicularii est perfunctus officio, septingentos solidos, quos et longeua consuetudo deputauit, per illam indictionem de Samnii prouincia ex illatione tertia sine ambiguitate contrade: quia non potest dubitare de premio, quem uera principis commendat assertio. Prefuit enim cornibus secretarii pretoriani, unde ei nomen est deriuatum, laudatis actionibus comprobatus: eo ministrante caliculum [Gr., Cui., Niu. et Ga., calculum] 185 scripsimus inempti, quod magnis pretiis optabatur impleri; gratificati sumus, cui leges fauerunt; negauimus, cui iustitia non promisit. Nemo tristis exstitit de uictoria sua: quia saluis facultatibus obtinuit, quando ut fieret superior,  non redemit. Nostis omne quod loquimur, neque enim in cubiculis nostris secretaria nostra peracta sunt. Quod egimus, cohortes nouerunt. Fuimus nimirum ad nocendum priuati, ad prestandum iudices. Districtio nostra in uerbis est habita; et in factis sensa benignitas. Irascebamur placati, minabamur innoxii; et ne potuissemus ledere, terrorem uidebamur inferre. Habetis, ut solebatis dicere, castissimum iudicem, relinquam uos integerrimos testes.



EPISTOLA XXXuII. LUCINO uIRO CLARISSIMO, CANCELLARIO CAMPANIAE SENATOR PRAEFECTUS PRAETORIO. Statuit ut primiscrinio, officio iam perfuncto, solidos ex canone prouincie Campanie solemniter tribuat.

 Bene antiqua moderatione prouisum est ut laboris sui pretia recipiant, qui publicis utilitatibus obsecundant; ne quis haberetur preteritus, qui probabili fuerat actione laudandus. Nam cui officio remuneratio solueretur, si pretorianis laboribus premia tardarentur? Quidquid enim pene in republica geritur, eorum strenuitate completur, et, quod difficillimum seruiendi genus est , exercitibus paret, armatis obtemperat; et inde reportat gratiam, ubi inuenire potest alter offensam. Quid publicas rationes [Mss. et Ac., actiones] per difficiles minutias referamus esse collectas, quas magna subtilitate compositas et ab illis exigunt, quos offendere non presumunt? Eorum est etiam sudoribus applicandum, quod  uictuales expense, longe quidem posite, sed tanquam in urbe regia nate, sine querela prouincialium congregantur: quia dum suis temporibus aliquid apte queritur, danti dispendium non putatur. Actus ipsorum nostra gloria est, opinio temporum, uirtus explicabilis iussionum; et quidquid pro continendis omnibus gratificationis accipimus, eorum iuste prouisionibus applicamus. Splendescunt usu ipso laboribus attributi, qui reddunt homines semper instructos: labores, inquam, uiolenti magistri, solliciti pedagogi, per quos cautior quis efficitur, dum incurri pericula formidantur. Erudiatur quis forensibus litteris; alter qualibet disciplina doceatur: ille tamen instructior redditur, qui actu continue deuotionis eruditur. Et ideo talibus cum honore soluendum est quod merentur;  ut et sibi aliquando accipiat, qui semper reipublice utilitatibus acquirebat. Quocirca illi primis crinio, iam militie labore perfuncto, ex canone prouincie Campanie, tertie illationis tot solidos solemniter te dare censemus; ut et ille iustis laboribus perfruatur, et posteri eius exemplum libere famulationis accipiant, cum eum pro sua fide bene habitum fuisse cognoscunt.



EPISTOLA XXXuIII. IOANNI CANONICARIO THUSCIAE SENATOR PRAEFECTUS PRAETORIO. Describit modum conficiende charte, necnon eius utilitatem. Tum precipit ut cuidam prescriptam pecunie summam e Thuscia prouincia deportatam largiatur.


Moderatrix rerum omnium diligenter considerauit [ed., desiderauit] antiquitas; ut, quoniam erat plurimis per nostra scrinia consulendum, copia non deesset procurata chartarum [a 1Kb] ; quatenus cum iudices multis profutura decernerent, odiosas moras dulcia beneficia non haberent. Hoc munus supplicantibus datum est, ne auare constringerentur ad commodum, pro quibus a largitate publica constabat acceptum. Ademptus est impudentissimus exactionibus locus: specialiter a damnis exemit, propter quos principis humanitas dedit. Pulchrum plane opus Memphis ingeniosa concepit, ut uniuersa scrinia uestiret, quod unius loci labor elegans texuisset. Surgit Nilotica  silua sine ramis, nemus sine frondibus, aquarum seges, paludum pulchra cesaries, uirgultis mollior, herbis durior, nescio qua uacuitate plena, et plenitudine uacua, bibula teneritudine spongeum lignum: cui more pomi robur in cortice est, mollities in medullis, proceritas leuis, sed ipsa se continens, fede inundationis pulcherrimus fructus. Nam quid tale in qualibet cultura nascitur, quam illud, ubi prudentum sensa seruantur? Periclitabantur ante hoc dicta sapientum, cogitata maiorum. Nam quemadmodum uelociter potuisset scribi, quod repugnante duritia corticis uix poterat expediri? Ineptas nimirum moras calor animi sustinebat; et cum differebantur uerba, tepescere cogebantur ingenia. Hinc et priscorum opuscula libros appellauit antiquitas. Nam hodie  quoque librum uirentis ligni uocitamus exuuias. Erat indecorum, fateor, doctos sermones committere tabulis impolitis; et in ueternosis ramalibus imprimere, quod sensualis poterat elegantia reperire. Grauatis manibus paucis memoriam commonebat; nec inuitabatur plura dicere, cui se talis pagina uidebatur offerre. Sed hoc primordiis consentaneum fuit, quoniam rude principium [b 1Kb] tale debuit habere commentum, quod prouocaret ingenia sequentium. Inuitatrix pulchritudo chartarum affluenter dicitur, ubi exceptionis subtrahi materia non timetur. Hec enim tergo niueo aperit eloquentibus campum, copiosa semper assistit; et, quo fiat habilis, in se reuoluta colligitur, dum magnis tractatibus explicetur. Iunctura sine rimis, continuitas de minutiis, uiscera niuea  uirentium herbarum, scripturabilis facies, que nigredinem suscipit ad decorem: ubi apicibus eleuatis fecundissima uerborum plantata [Grul., Cui., Niu. et Ga., plantatrix] seges fructum mentibus toties suauissimum reddit, quoties desiderium lectoris inuenerit: humanorum actuum seruans fidele testimonium, preteritorum loquax, obliuionis inimica. Nam memoria nostra, etsi causas retinet, uerba commutat: illic autem secure reponitur, quod semper equaliter audiatur. Quapropter deputatam summam tot solidorum  de 186 Thuscia prouincia illi ex illatione tertia te prebere censemus, tertiam de decime indictionis rationibus computandam [Gr. et Cui., tertie decime . . . . imputandam]; quatenus scrinium publicum integritatem fidei sue laudabili debeat perpetuitate seruare; quod defectum inter mortalia nesciens, annua cumulatione semper augescit, noua iugiter accipiens et uetusta custodiens.



EPISTOLA XXXIX. uITALIANO uIRO CLARISSIMO, CANCELLARIO LUCANIAE ET BRUTIORUM, SENATOR PRAEFECTUS PRAETORIO. Iubet ut assem publicum, quem Lucani et Brutii loco suum et boum singulis annis Urbi pendebant, soluendum curet. Tum recenset bona quibus patriam suam cumulauerat.

 Apparet quantus in Romana ciuitate fuerit populus, ut eum etiam de longinquis regionibus copia prouisa satiaret; quatenus circumiecte prouincie peregrinorum uictui sufficerent, cum illis ubertas aduecta seruaret. Nam quam breui numero esse poterat, qui mundi regimina possidebat! Testantur enim turbas ciuium amplissima spatia murorum, spectaculorum distensus amplexus, mirabilis magnitudo thermarum, et illa uniuersitas molarum, quam specialiter contributam constat ad uictum. Hoc enim instrumentum, nisi fuerit usuale, necessarium non habetur, quando nec ornatui potest proficere, nec parti alie conuenire. Denique hec, quasi uestimenta pretiosa corporum, ita sunt indicia ciuitatum, dum nullus acquiescit superflua facere, que se nouit magnis  pretiis explicare. Hinc enim fuit ut montuosa Lucania sues penderet, hinc ut Brutii boum pecus indigena ubertate prestarent. Fuit nimirum utrumque mirabile, ut et prouincie tante ciuitati sufficerent, et sic ampla ciuitas earum beneficiis uictualium indigentiam non haberet. Erat quidem illis gloriosum, Romam pascere: sed quanto dispendio uidebatur posse constare, adducere tam multis itineribus [ms. et Ac., muneribus] que darentur ad pondus, dum que probantur decrescere nullus poterat imputare! Redactum est ad pretium, ubi pati non poterat detrimentum, quod nec itineribus imminuitur, nec laboribus sauciatur. Intelligant prouincie bona sua. Nam si antiqui eorum fuerunt ad dispendia deuoti, cur isti non sint ad compendia soluenda munifici? Et  ideo ambos titulos in assem publicum iam redactos diligentia tua statutis illationibus procurauit, ne meis temporibus negligentes esse uideantur, qui alienis dignitatibus laudabili integritate paruerunt. Nam licet et alias prouincias studuerim reficere, nichil tamen in aliis [Ac. et Cor., Ga., illis] actum est quod uoluerim uindicare. Senserunt me iudicem suum, et quibus priuatus ab auis atauisque profui, uiuacius nisus sum meis fascibus adiuuare, ut me agnoscerent retinere affectum patrie, quos in meis prouectibus  sentiebam propensa exsultatione gaudere. Pareant ergo non compulsione aliqua, sed amore: quando et hanc summam illis minui, que solebat offerri. Nam cum mille ducenti solidi annuis prestationibus soluerentur, ad mille eos regia largitate reuocaui; ut exsultarent gaudiorum crementis de oneribus imminutis.





XL. INDULGENTIA [a 1Kb] . Senator multos in carceribus detentos pietate ductus liberat.

Quamuis nomen ipsum iudicis dicatum uideatur esse iustitie, et totius anni orbitam equitatis iubeamur ambulare uestigiis, his tamen diebus in domicilium pietatis iure deflectimus, ut ad Redemptorem  omnium remissionis itinere peruenire possimus. Ex hac enim uirtute suauissimos fructus legimus, et remittendo aliis nobis parcimus. Nam qui periculose iusti sumus, sub securitate semper ignoscimus [b 1Kb] . Quapropter penas abdicamus, tormenta damnamus, et tunc uere iudices sumus. Macte indulgentia, que soluis et presul es. Tu patrona humani generis, tu afflictis rebus medica [ed., medicina] singularis. Quis tuo non egeat munere, cum sit peccare commune? Ab uniuersis necessario peteris; quando sub te spes uite sumitur, que sub iustitia non habetur. Nam dum tribus aliis sororibus celesti gratia perfruaris, et amabili amplexatione nectamini, omnes tibi  honorabiliter cedunt, quando te humano generi salutiferam esse cognoscunt.  Sed quid tantum de terrena conuersatione dicamus? Pietas est, que regit et celos. O si tecum liceret longis temporibus habitare! Totus excluderetur reatus, et parcendo fieret ut Parce tollerentur [alii, parce tolleretur]. Sed prouidentissime tanta res sacris solum temporibus uidetur esse concessa, ut gratius mundus acciperet unde pro rerum nouitate gauderet. Quapropter abstine noxiam, lictor, securim, cui licet impune facere quod in aliis cognosceris uindicare; ama paulisper ferrum splendidum, non cruentum. Catenas tuas lacrymis madidas felicior rubigo suscipiat; illud potius reconde, quod solebat includere. Auditoria feralium uocum meliore sorte mutescant. Sic reuera nomen custodis, sine mortibus alienis.  Quid semper inferis laboras? Aliquando et superis milita. Otium tibi clemens actus indicit. Qui iustitie inexorabili excubat, necesse est ut eum pietas benigna discingat. Et ideo cella gemituum [c 1Kb] , tristitie domus, apud superos Plutonis hospitium, locus perpetua nocte cecatus, tandem infusione lucis albescat: in quo non unum tormentum sustinet reus, qui antequam incurrat necis exitus, a supernis probatur abscissus. Primum pedor ille, collega catenarum, abominabili merore discruciat; auditum alieni gemitus et lamenta conturbant; gustum ieiunia longa debilitant; tactum pondera prementia defatigant [d 1Kb] ; lumina diutinis tenebris obtusa torpescunt. Non est unum clausis exitium; multifaria morte perimitur, qui carceris squalore torquetur. Nunc ergo reos de Auerno  tuo 187 uicturos emitte; redeant ad superos, qui ex magna parte inferos pertulerunt; atria tua uacuitatibus impleantur. Locus ille perennium lacrymarum quondam tristes incolas perdat. Non sunt inde qui leti sunt; qui tunc profecto habebit gratiam, si desertus appareat. Exite, inclusi, uicina morte semper pallentes; redite ad lucem, quos caligantes tenebre possidebant, nichil amplius optata morte passuri, nisi quod adhuc poteratis occidi. Sed uos, qui nulla debetis ambitione iam decipi, delicta relinquite cum catenis, dierum beneficiis absoluti. uiuite nunc honeste, qui didicistis superstites mori. Cognoscite quam beneficialis sit bona conuersatio; altera contulit teterrimum carcerem, hec nouit splendidam tribuere libertatem; ista prestabit ut uelitis uiuere,  illa dedit ut eligeretis iam perire. Si leges astringunt, ulterius uos nullus includit. Secreta pauescite, ad forum sine trepidatione uenite. Illa iuste refugitis, per que tristia pertulistis. Mirentur uos liberos, qui uiderunt reos. Odisse debetis, quod uos tradidit neci. Pecora ipsa uitare norunt, que se lesisse cognoscunt; itinera illa non repetunt, ubi in foueam corruerunt. Tenaces laqueos auis capta declinat, herentem uiscum alis suspecta non insidet. Pisceus lupus arenis se mollibus, ut plumbati lini insidias euadat, immergit: cuius ut superducta retia eius tergum frustra diraserint, alacer in undas exsilit, et uitati periculi gaudia liberatus agnoscit. Scarus esca pellectus, cum iunceum carcerem ceperit introire,  mox ut ad se exitium suum inuitatum fuisse cognouerit, in caudam labitur, paulatim se ab angusto subducens. Quem si alter eiusdem generis cognouerit irretitum, extrema eius mordicus trahit; ut qui sibi captus non potest subuenire, alterius solatio probetur euadere. Sic et sauri argutum piscium genus, a uelocitate nominati, cum se in insidias nexuosas impulerint, quasi quibusdam funibus equabiliter illigati, totis nisibus trahentes retrorsum, socios conantur liberare captiuos. Plura sunt, si talia perquirantur. Omnia enim que possunt habere contraria, facilis casus absumeret, si curam salutis proprie non haberent. Ad te claustrorum magistrum uerba reuocemus.  Patere penale secretarium tuum innocenter esse secretum. Torqueris quidem, quod nullus affligitur; a communibus gaudiis mestus exciperis, dum tibi soli non parcitur uenia generali, liuide inuidie comparandus. Sustine de omnium securitate iacturam, qui habuisti de multorum afflictione letitiam. Sed ut tuos quoque gemitus consolemur, illos tibi tantummodo uindica, quos lex pietatis gratia non relaxat: ne cum truculentis parceret, asperrima facinora leuigaret. Soluamus ergo cuncta, secularibus actibus implicati. Patitur omnis homo periculosos nexus, quos festinet euadere. Claustra reos dimittant, nos uincula improbe cogitationis absoluant.





LIBER DUODECIMUS.



188 EPISTOLA PRIMA. DIuERSIS CANCELLARIIS PROuINCIARUM SINGULARUM SENATOR PRAEFECTUS PRAETORIO. Electis a prefecto pretorio cancellariis, et in diuersas prouincias missis, salutaria monita ad munus bene gerendum, et precipue ad auaritiam fugiendam, traduntur.


Nescio quis magnus esse creditur, qui de penetralibus iudicis destinatur: quoniam tanto plus estimatur quis amare iustitiam, quanto ab illo frequentius constat auditam. Per milites suos iudex intelligitur, et sicut discipuli magistri scientiam produnt [a 1Kb] , sic nos obsequentium mores aperiunt. Preceps non putatur obseruasse moderato, auarus paruisse non aduertitur continenti; stultus prudentibus seruiisse non creditur. Periclitamur, fateor, in actionibus uestris,  si uos mala intentione tractetis; et, quod nulli accidit uestrum, alienum uitium nostrum celebratur opprobrium. Sustinemus tales casus, quales nos in alios iudicare non possumus; et lex qua fruuntur cuncti in nobis non potest custodiri. Sed habemus iterum ex alia parte solatium, quod uestra bona nostra creduntur esse mandata; et nobis otiosis acquiritur, quidquid glorie uestris laboribus expeditur. Si te enim aliquis sapienter agere uideat, statim famam tui preceptoris exaltat: dum tale institutum fuisse creditur, qualia gesta nichilominus sentiuntur. Una est sententia plebis, tales esse iudices quales nos contigerit approbari. Et ideo magnopere cauendum est, ne ille de uobis incipiat iudicare, cuius uos opinionem contigerit ante lacerasse. Ulciscitur penis  quod misistis in fabulis; et tormentis uestris compensat [Ac., ut tormentis nostris compescat] quod populus uulneratus exaggerat. Quam periculosum est pati iudicem rationabiliter iratum, et illum de fortunis tuis decernere, quem te constat grauiter irritasse! Quapropter stude magis ut nostra potius uoce lauderis: quia sicut te potest iudicis uel sermo deprimere, ita prosperrima sententia subleuare. Perge igitur per illam indictionem, iuuante Deo, ad illam prouinciam, cancellorum pompa decoratus, et gloriosa grauitate precinctus. Absens cogita presentis  pudorem. Nam quid debeas tentare uile [Cor., Ga., uides], qui militas sub honore? Fasces tibi iudicum parent; et dum iussa pretoriane sedis portare crederis, ipsam quodammodo potestatem reuerendus assumis. Edicta nostra tu primus [ed., imprimis] obserua, ostende bonam te intendentibus uiam. Nam cuius est iudicis custodire mandata, si milites nostra uideantur negligere constituta? Reginam illam procacium uitiorum auaritiam fuge, cui cuncta crimina detestabili deuotione famulantur: que dum pectus hominis ingressa fuerit, gregatim quoque malefidas cohortes admittit. Ferri non potest recepta, quia nescit esse solitaria. Agmen habet blandissimum, arma suscipit ex talentis, et per dulcedinem superat quos amara deceptione captiuat. Proinde ad  utilitates publicas esto sollicitus, iniuncta morali compulsione procura. Plus agit inculcator rationis, quam possit exercere terribilis. Persona tua refugium sit oppresso, infirmi defensio, presidium aliqua calamitate concluso. Sic enim proprie nostros cancellos agitis, si lesorum impia claustra soluatis.



189 EPISTOLA II. UNIuERSIS IUDICIBUS PROuINCIARUM SENATOR PRAEFECTUS PRAETORIO. Inuitat iudices ad suiipsius imitationem. Tum precipit et possessorem admoneant ut tributa indictionis 13 deuota mente temporibusque statutis persoluantur, et fidelem expensarum notitiam ad scrinia pretoriana dirigant.

Gratias Diuinitati refero, quia et prouinciales fecerunt que monui, et ego compleui omnia que promisi.  Nam nec me sensit quisquam aliqua uenalitate pollutum, nec ego pertuli tributarios indeuotos. Habemus utrique quod in nobis diligere debeamus; illi repererunt affectuosos iudices, nos acquisiuimus integerrimos precones. Agamus itaque, Deo prestante, quod cepimus. Possessor mihi publicas pecunias libens inferat: ego illi in conuentus iustitie tributa persoluam. uobis autem commode repetitur, quod ueraciter actum esse sentitur, quando de rebus preteritis spes magna redditur in futuris. Probastis enim quia nullum cegimus dare quod non debuisset offerre.  Non publicis, non priuatis a me quisquam damnis afflictus est. Discussorum terrores fecimus ignorari. Nec extraordinaria quesiuimus, qui cuncta geri legibus optabamus. Sed nec uos sitis in ea parte dissimiles. Presules imitatores esse dignitatis nostre iura uoluerunt, quibus pene eamdem quam nobis iurisdictionem per prouincias contulerunt. Nullum repudiat sequenda iustitia, omnes clarificat, quos sui participatione sublimat: minorem se ille solus facit, qui ab ipsa discessit. Cur accipiendi uota sectemur? Nullam gloriam recipit, qui diues uocatur: contra omni laude decoratur, qui iustus edicitur. Desideremus potius quod nos pretiosiores locupletibus facit. Fasces accipimus, ut graues esse debeamus. Tribunalia conscendimus, ut morum gradibus euehamur.  Nil uile, nil cupidum iudices decet. Claras enim suas maculas reddunt, si illi ad quos multi respiciunt aliqua reprehensione sordescunt. Alioqui expedit non uideri, quam cunctorum irrisione signari. Omnes ergo, qui gremiorum [ed., premiorum] celsa petimus, uitiorum humilia deseramus. Sit in nobis frons libera, ut aliorum possimus emendare peccata. Aequat crimen omne quos inquinat, et ideo dissimilis ab accusato debet esse qui iudicat. Hec nos annuo sermone conuenit loqui, quia bonarum rerum nulla satietas est. Fateor auiditatem desiderii mei, cupio me uobiscum uelle predicari [a 1Kb] . ueniamus nunc ad consueta: que ideo debent suscipi grata, quia probantur esse solemnia. Quapropter, quod feliciter dictum sit, te officiumque tuum, cum Dei iuuamine, possessorem  precipimus admonere, ut tributa indictionis tertie decime  deuota mente persoluant, quatenus, trine illationis moderamine custodito, debitam reipublice inferant functionem. Tempora exactionum statuta seruentur; ita tamen, ut nullus sub immature compulsionis iniuria se ingemiscat exactum, nec iterum sub turpi uenalitate induciarum largitas damnosa prebeatur. Dilatio enim tributi maior fit causa dispendii, quando irrite suspenditur quod nullis protractionibus euitatur. Expensarum quoque fidelem notitiam, quaternis mensibus comprehensam [b 1Kb] , consuetudine custodita, ad scrinia nostra dirigere maturabis; ut totius erroris detersa caligine, publici ratiocinii possit claritas apparere. Nam si aliter facias, te damna respiciunt, que per neglectum  tuum publicis utilitatibus ingeruntur. Et ut facilius possis, Deo auxiliante, que sunt statuta perficere, illum atque illum sedis nostre milites tibi officioque uestro consuetudinarie precipimus imminere, quatenus ordinatio nostra inculpabiliter sortiatur effectum. Caue ergo ne te imparem nostris prestes admonitis: quia nimis fedum est ut a quo laudanda reposcimus, resecanda potius approbemus.



EPISTOLA III. UNIuERSIS SAIONIBUS QUI SUNT CANCELLARIIS DEPUTATI, SENATOR PRAEFECTUS PRAETORIO. Quomodo saiones cancellariis deputatos officio suo fungi oporteat, admonet.


Oportet quidem cuncta sub tranquillitate peragi, quemadmodum possit bonis moribus conuenire. Sed tanta est in reipublice de morum uarietate diuersitas, ut nemo ualeat leges defendere, nisi terror uideatur aliqua temperare. Aegris non una causa salutis est: alter cibis reficitur, alter per abstinentie beneficia tenuatur; hic lauacra mollia, ille ferrum querit ad uulnera; et uarium poscit remedium diuersa qualitas passionum: sic qui populis preesse cognoscitur, non uno consilio preditus [ms., prediturus] inuenitur. Feroces districtione premendi sunt,  mansueti ciuiliter admonendi; dolosi caute, simplices sub lenitate tractandi sunt. Et ideo ubique probatur esse necessaria prudentia, quoniam rebus omnibus adhibere uidetur accommoda. Quapropter deuotionem tuam solatiis illius uiri clarissimi cancellarii nostri solemni more deputamus; ut contra nullum alium erigaris, nisi qui legibus parere despexerit. Ad forum trahe qui iusta non recipit; sub continentia irascere, sub maturitate distringe. Timeri te amplius uolumus quam probari, quia maxime illud uigori tuo reputabitur, si nullius presumptione peccetur. Cogitetur pre omnibus pecunie publice fidelis exactio. Sit tuum commodum contemptus alienus. Coactus faciat, qui iusta sponte complere neglexerit. Causis tantum te delegatis impende. Si precepta sequeris,  deuia non requiris. Caret culpa, qui imperata perfecerit. In exsecutore illud est pessimum, si iudicis 190 relinquat arbitrium. Non inde iacteris, quod tibi non potest obuiari: nec assumere superbiam uelis, quia te multorum humilitas pertimescit. uiri fortes semper in pace modesti sunt, et iustitiam nimis diligunt, qui frequenter prelia tractauerunt. Quam gratum est, si inter parentes reuersus, querelarum non reportes opprobrium, sed ita te cognoscant egisse, quemadmodum diligentes probantur optare! Nos etiam gratanter excipimus cum laude uenientem, et otio uacare non sinimus, quem probabiliter egisse sentimus. His etiam et rerum dominus maiora credit, quos bona conscientia utilitates suas egisse probauerit. Quanta sunt que possunt tollere  sapientes! Nemo amplius acquirit quam qui se bona conuersatione tractauerit.



EPISTOLA Iu. CANONICARIO uENETIARUM SENATOR PRAEFECTUS PRAETORIO. Iubet ut pisces exquisitos et uinum acinaticium, quod pluribus laudatur, mense regis prouideat.

Mense regalis apparatus ditissimus, non paruus  reipublice probatur ornatus, quia tanta dominus possidere creditur, quantis nouitatibus epulatur. Priuati est habere quod locus continet; in principali conuiuio hoc profecto decet exquiri, quod uisum debeat admirari. Destinet carpam Danubius, a Rheno ueniat anchorago, exormiston Sicula quibuslibet laboribus offeratur, Brutiorum mare dulces mittat acernias, sapori pisces de diuersis finibus afferantur. Sic decet regem pascere, ut a legatis gentium credatur pene omnia possidere. Et ideo procuranda sunt uina, que singulariter fecunda nutrit Italia, ne qui externa debemus appetere, uideamur propria non quesiisse. Comitis itaque patrimonii relatione declaratum est, acinaticium, cui nomen ex acino est, enthecis aulicis fuisse tenuatum. Et quia cuncte  dignitates [Ac., ciuitates] inuicem sibi debent necessaria ministrare, que probantur ad rerum dominos pertinere, ad possessores ueronenses, ubi eius rei cura precipua est, uos iubemus accedere; quatenus, accepto pretio competenti, nullus tardet uendere quod principali gratie deberet offerre. Digna plane species, de qua se iactet Italia. Nam licet ingeniosa Grecia multifaria se diligentie subtilitate commendet, et uina sua aut odoribus condiat [a 1Kb] , aut marinis permixtionibus insaporet: sub tanta tamen exquisitione reperitur simile nil habere. Hoc est enim merum et colore regium, et sapore precipuum, ut blattam aut ipsius putes fontibus tingi, aut liquores eius a purpura credantur expressi. Dulcedo illic ineffabili suauitate sentitur: stipsis nescio qua firmitate  roboratur, tactus eius densitate pinguescit, ut dicas esse aut carneum liquorem, aut edibilem potionem. Libet referre quam singularis esse uideatur eius collectio. Autumno lecta de uineis in pergulis domesticis uua resupina suspenditur, seruatur in uasis suis, thecis naturalibus custoditur. Rigescit, non liquescit ex senio: tunc fatuos humores exsudans, magna suauitate dulcescit. Trahitur ad mensem Decembrem, donec fluxum eius hiemis tempus aperiat; miroque modo incipit esse nouum, quando cellis omnibus reperitur antiquum. Hiemale mustum, uuarum frigidus sanguis, in rigore uindemia, cruentus liquor, purpura potabilis, uioleum nectar: deferuet primum in origine sua; et cum potuerit adolescere, perpetuam incipit habere nouitatem. Non  calcibus iniuriose tunditur, nec aliqua sordium admixtione fuscatur; sed, quemadmodum decet, nobilitas tanta prouocatur. Defluit, dum aqua durescit; fecunda est, cum omnis agrorum fructus abscedit. Distillat gemmis comparem liquorem, iucundum nescio quid illacrymat; et preter quod eius delectat dulcedo, in aspectu singularis eius est pulchritudo. Hoc quantocius perquisitum, et competentibus pretiis aggregatum, chartariis qui in rem directi sunt tradite deferendum. Nec illud negligendum putetis, quod lacteo poculo relucescit, quando plus est mirabile quod potueritis difficilius inuenire. Albedo ibi  decora est, et serena puritas; ut illud de rosis, hoc credatur natum esse de liliis. Colore quidem extraneum, sed sapore germanum est: aspectus dispar, et similis in utroque suauitas. Nam quod acute sapit, quod cito reficit, commune illis intelligitur: sed magna est distantia que uidetur. Istud intueris rubore letum, illud conspicis candore festiuum. Et ideo procuratio eorum debet esse celerrima, quando in ambobus esse cognoscitur quod pariter exspectatur [ed., expetatur].



EPISTOLA u. uALERIANO [ms. A., uALERIO] uIRO SUBLIMI SENATOR PRAEFECTUS PRAETORIO. Significat regem pretia rerum in Lucania, Brutiorumque agris ob illatam ab exercitu iniuriam minuisse. Tum iubet ut populi a iudicibus, a ducibus milites in officio contineantur. Denique uetat quominus ulla domus, ne sua quidem, aut regia, ab alendis copiis eximatur.


Generaliter quidem amplissimum cognitorem decet beneficia dilatare: quoniam qui omnibus preesse cognoscitur, cunctis impendere profutura censetur. Sed gratificante natura illis amplius debemus, qui nobis aliqua proximitate iunguntur; dum quoddam genus recti uideatur esse propositi, ab equalitate discedi. Nam modestiam collegis impendimus, reuerentiam patribus exhibemus: ciuibus debemus communem gratiam, sed affectum filiis singularem; et tanta necessitudinum uis est, ut nullus se contemptum diiudicet, si sibi aliena pignora prelata esse  cognoscit. Et ideo non est aliquid iniustum, de patria plus esse sollicitum, eo presertim tempore, cum eius uideamur periculis subuenire. Plus enim eos diligere credimur, quos eripere festinamus. ueniens itaque numerosus exercitus, qui ad defensionem 191 reipublice noscitur destinatus, Lucanie Brutiorumque dicitur culta uastasse, et abundantiam regionum studio tenuasse rapinarum. Sed quoniam et illis dare et istis sumere pro temporis qualitate necesse est, pretia que antiquus ordo constituit ex iussione rerum domini cognoscite temperata, ut multo arctius quam uendere solebatis in assem publicum prebita debeant imputari; quatenus nec possessor dispendia, nec exercitus laborans sustinere possit inopiam. Nolite igitur esse solliciti. Euasistis  exigentium manus, tributa uobis presens adimit apparatus. Sed quo facilius instrueretur uestra notitia, imputationum summas infra scriptis breuibus credidimus exprimendas, ut nemo uobis uendat beneficium quod publica noscitis largitate collatum. Continete ergo possessorum intemperantes motus. Ament quieta, quos nullus ad incerta precipitat. Dum belligerat Gothorum exercitus, sit in pace Romanus. Felicium uotum est quod iubetur. Ne rustici, agreste hominum genus, dum laborandi tedia fugiunt, illicitis ausibus efferantur; et contra uos incipiant erigi, quos uix poteratis in pace moderari. Quapropter ex  regia iussione singulos conductores massarum et possessores ualidos admonete, ut nullam contrahant in concertatione barbariem; ne non tantum festinent bellis prodesse, quantum quiete confundere. Arripiant ferrum, sed unde agros excolant; sumant cuspides, boum stimulos, non furoris. Defensorum maxima laus est, si cum illi uideantur predictas regiones protegere, isti non desinant patrioticas possessiones excolere. Sit iudicibus uigor ex legibus, subsellia non desinant iura malis moribus intonare. Timeat latro iudicium quod semper expauit. Adulter gremium [a 1Kb] iudicis intremiscat. Falsarius uocem preconis exhorreat. Fur fora non rideat, quia tunc libertas gaudet, si talia non letentur. Sic enim prosperrime geri non sentietis bellum, si uobis sit communiter  de ciuilitate consilium. Nullus opprimat indigentem: inuadite peruasores, insequimini persequentes. Est uobis competens pugna ciuilis. Omnia pacata uos redditis, si duces scelerum comprimatis. In annonis uero reputandis esto sollicitus, ne aliquem cuiusquam possit fraudare uersutia. Rectoribus autem exercitus a rerum dominis sub mea presentia cognoscite delegatum; ut dum a uobis necessario fuerint commoniti, grauatis per iniuriam debeat subueniri. Custodiant nichilominus disciplinam, unde robustius armatur semper exercitus. Additum est etiam beneficii genus, ut a presenti deuotione preceptis regis nec diuina domus uideatur excepta: sed totum communiter sustineatur, quod pro generalitate censetur. Nunc ergo cum omnibus fratribus  uestris studiose consurgite, et sub omni cautela necessaria prouidete, ut prosit reuera nobilissime patrie talia uolumina pretulisse. Quieta enim regere, et ex usu administrare prouincias, homines uel mediocris intelligentie possunt: sed hoc opus, hic labor est, illud magis regere, quod se relictum non potest continere. Cessat enim nautarum in tranquillitate peritia; nec nomen prestat artifici, nisi fuerit uis magna periculi. Habetis ergo tempus, ubi et famam sapientum possitis acquirere, et in omni parte uos laudabiliter, iuuante Domino, custodire. Meos autem ultra ceteros minime commendo: quia omnibus hoc cupimus accidere, quod nostris laribus [ed., laboribus] desideramus euenire. Mihi enim propria cura dilapsa est, postquam generalem cepi cogitare  custodiam. Opto meis bene, sed quod possit esse commune: quia magne iniustitie genus est, aliud sibi iudicem uelle quam potest generalitas sustinere.



EPISTOLA uI. UNIuERSIS PRAEFECTURAE TITULOS ADMINISTRANTIBUS SENATOR PRAEFECTUS PRAETORIO. Minatur penas iudicibus iniquis, et hortatur bonos ut publicis utilitatibus indefessi consulant.

Quamuis abunde sufficiant que rerum domini ingenita  pietate preceperunt, interminationes tamen importunis et fatuis adhibita districtione geminamus, ut qui nequeunt erubescere, saltem se contineant per timorem. Quis enim de sua presumptione gratuletur, quando famam perditurus est, qui interdicta tentauerit? Retundatur [Ac., recondatur] ambitio ceca cupientium; proterua refrenetur audacia; qui lucrum de malo querit, pena proposita terreatur; qui honorem per nefanda desiderat, amissa potius opinione turbetur. Additur etiam quod nostris temporibus scelerate pecunie non ualebunt; nec culpam suam redimit, qui reum se esse cognoscit. Iniquis fraudibus non patebit occasio; persequimur, non uendimus excedentes. Ubi iam male capientes spem habebitis, quando uobis et rerum domini et uestri iudices comminantur?  uos tamen quos ad publicas administrationes peruenire nostra fecit electio, de actionum honestate confidite: quia uos nulla uenalitas excludit, si probitas continuerit actionis. Publicis utilitatibus seruite fixi, quando uos nulla priuata damna concutient. Reddite hanc uicissitudinem iudicio meo, ut qui uos nullo proprio suffragio grauari feci, studeatis in uobis mea facta laudari. Prefixum itaque tempus a rerum dominis noueritis esse seruandum; ita tamen, ut ea que uobis pro publica utilitate decreta sunt, prouidere ac soluere debeatis.



EPISTOLA uII. CANONICARIO uENETIARUM SENATOR PRAEFECTUS PRAETORIO. Indicat regem fiscum indictionis 15 aliquibus incursione Sueuorum uastatis relaxasse.


Sub clementia boni principis nichil constat licere fortuitis; quando sinistros casus corrigunt, 192 qui prestare prosperrime consueuerunt [Ms. et Ac., censuerunt]. Nam quemadmodum ferrat nudus seuam barbariem, et districtum principem, quando spoliatus iure negat quod affluens inferre didicerat? Atque ideo illi uel illi, Sueuorum incursione uastatis, fiscum decime quinte indictionis  serenitas regalis indulsit, sicut te poterit instruere relecta preceptio. Unde obedientiam commendantes a supradictis possessoribus de prediis, que tamen cognoueris esse uastata, presentis indictionis tributa non exigas: reliqua uero solemni compulsione procura, ut constitutis temporibus arcario nostro residuam suppleas quantitatem. Caue ergo ne grauior fias hostibus,  si adhuc nudare uelis exutos: chlamydes non pauescant, qui arma timuerunt, rapinas non sentiant post predones. ualidas contra te apochas inuenerunt; inuictas securitates illis dedit calamitas sua; uiolentus abstulit quod querebas. Cui nichil uidetur relictum, a tributis constat esse liberatum.



EPISTOLA uIII. CONSULARI PROuINCIAE LIGURIAE SENATOR PRAEFECTUS PRAETORIO. Eximit casas quorumdam a fisco publico exactoribus tributorum persoluendo, dummodo suis ipsi manibus illum regias in arcas tempore prescripto deferant.


Nouum genus uidetur esse compendii, postulantes acquirere, et prestantes nulla damna sentire. Nam sic accipitur ab uno, ut perire non possit ab altero: donatur sine dispendio; ceditur sine imminutione, et nomen habet munificentie quod [Ac., qui] iura Domini nescit exire. Quapropter ille casarum suarum fiscum in illa prouincia constitutarum, quas breuis subter conscriptus eloquitur exactorum suggerit enormitate uexari, desiderans sine aliqua imminutione publice utilitatis, inferre se debere nostris arcariis debitam functionem. Quod nos qui nullorum damnis studere cognoscimur, dummodo fisco competentia rationabili satisfactione soluantur, libenter annuimus: quia hoc est bona desideria suspendere, quod illicita perpetrare.  Qua de re spectabilitas tua commonitis curialibus, uel compulsoribus, necnon et his quorum interesse cognoscit, ab illa indictione predictis casis exactionem faciet sub hac conditione remoueri; ut si intra illas calendas summa que competit non fuerit arcario persoluta, intra prouinciam solemnis exactio peragatur. Minusue fidem sue promissionis arcariorum apochis probauerit esse completam, ab omni inquietudine compulsorum designata predia liberentur: quia illa magis debent eligi, que sine suspicione damni libenti animo probantur offerri. Grata enim nobis est sine instantia compulsoris exactio; et hoc deuotum facere, quod uix poterat coactus implere. Atque utinam possessor ultroneus et nobis necessitatem morarum tolleret, et sibi damna  competentibus illationibus abrogaret! Ipse enim imminentem necessarium facit, qui solemnia prebere distulerit.



EPISTOLA IX. PASCHASIO PRAEFECTO ANNONAE SENATOR PRAEFECTUS PRAETORIO. Significat Afrum aliquem ambiisse facultates relictas a quodam nullis filiis aut heredibus superstitibus mortuo, quem iubet more solemni in illas introduci.

Pietate plenum est, peregrinam gentem publicis beneficiis obligare, et non tantum consanguineos ad substantie lucra mittere [Ms. Cui. et Gr., permittere], quantum ipsos quoque aduenas inuitare. Hereditas que est sine proximis, absque parentela successio;  solaque fides generis est, patrios sonare sermones. Afer enim sic expetit beneficia, ut sibi olim doceat fuisse concessa: donum sine accipientis nomine preter personam largitas, quia primum collatum est genti, ut postea petentium uocabulum potuisset affigi. Hinc est quod iure quodam postulant hereditates alienas, et illis tantum uidetur competere, quod Romanus non potest in causis similibus obtinere. Beneficium tale non habuerunt in patria sua, sed hic omnes sub hac conditione parentes sunt: uniuersa natio, quantum ad successionis beneficium, una familia est. Quocirca experientia tua preces illius diligenti examinatione discutiat, et si reuera ille quem suggerit de hac luce transiisse filios non reliquit, nec ab alio constat rationabiliter possideri, introductionem  memorate rei officium uestrum celebret ex more, quatenus antiqua pietas regnantium presentium reparet beneficia dominorum; et possit pro illis supplicare, sub quibus se magis intelligit uotiua meruisse. Resumat facultatem, quam se suspirauerat amisisse. Peregrinum se ultra dicere non potuit, qui optata rura [Ac., iura] conquirit. Habeat possessorum similem dignitatem, et iam tributa reparatus inferat, qui opem ab alienis manibus expetebat. Gaudeat se ad hoc perductum, ut daret quod utique nisi habenti non probatur emergere; ceteris dominis in hac tantum sorte deterior, quoniam alienare nequit quod possidere preualuit. Sed et hoc quoque magna credimus equitate repertum, ut qui loco succedit pignoris, substantiam suam affectu [Grul., Cui., Niu. et  Ga., effectam] patris iure seruet extraneis. Miseratione pastus, nunc pascat et alios: felix illi contigit et predicanda captiuitas, Romana ciuitate perfrui, et Afrorum priuilegiis potuisse misceri.



EPISTOLA X. DIuERSIS CANCELLARIIS PROuINCIARUM SENATOR PRAEFECTUS PRAETORIO. Precipit ut summam future indictionis sine mora ulla exigant. Si secus fecerint, minatur se eos rigidius tractaturum.

Rationum publicarum reliquie infauste sunt egritudini comparande, que grauant et debilitant [ed., grauatum debilitant], nisi sub celeritate discedant. Reatus quidam est esse sub debito, nec liber potest ueraciter 193 dici, qui probatur obnoxius reperiri.  Prudens se ipse compellit: minus cautus est, qui urgetur ab altero. Nam quid egit totius anni suscepta compulsio? Summa future indictionis et quantitas exigatur. Parcendo non parcitis, exonerando pregrauatis; et dum uenales moras queritis, tributi onera duplicatis. Relinquite tandem crudelem misericordiam, beneficia tota detestatione fellita. Grauius percutit, qui blandiendo grassatur; et sub indulgentia ledit, qui consuetis temporibus exigere tributa distulerit. Et ideo desinite aliquando possessorum damna mercari, quia totum constricti per incommoda redditis quod iniquis dilationibus abstulistis. Post ista enim non uos credatis uerbis iterum commoneri, sed irremissibili exactione compelli. Quapropter si ad illum diem arcario nostro, que de prouinciis  solemniter postulantur, dispunctis rationibus, non aut per te intuleris, aut destinaueris quantitatem, degeniatus in prouincia uelociter reddes, que te male distulisse cognoscis: quia nimis iniquum est ut assis publicus sub tua negligentia iaceat, et arcariis [ed., arcarius] mutuatam pecuniam publicis utilitatibus incessanter expendas.



EPISTOLA XI. PETRO uIRO CLARISSIMO, EROGATORI OBSONIORUM, SENATOR PRAEFECTUS PRAETORIO. Iubet ut obsonia populo Romano a rege concessa absque fraude distribuat.

Probate debet esse conscientie, qui principalia beneficia preponitur erogare, ne aliqua cupiditatis  sorte desiccetur quod a tanta liberalitate profunditur. Mutant enim quaslibet largitates rapientium manus. Et sicut fontis puritas per limosa corrumpitur, sic affluentia boni regis auaris distributionibus immutatur. Aurum ipsum, cum soluitur in liquorem, nisi mundissimo caliculo suscipiatur, inficitur, quando puritatem sui illa sola custodiunt, que nulla sordium admixtione fuscantur. Quam gratum per niueos caliculos riuulos uidere currentes, et ipsam quodammodo nature liberam ridere puritatem, quando nullis maculis iniuriata turpatur! Sic dona rerum domini nulla debent pollutione fuscari: sed sicut ab ipso exeunt copiosa, ita debent ad Romanos peruenire purissima. Nam licet omnis fraus grauis esse uideatur, illa tamen importabilis redditur, que in Romulea plebe grassatur: turba que uiuit quieta; populus  qui nescitur, nisi cum letus est; clamor sine seditione; strepitus furoris nescius; quibus sola contentio est paupertatem fugere et diuitias non amare. Nesciunt enim esse lucripetes, nec aliqua se negationis calliditate discruciant: uiuunt fortuna mediocrium et conscientia diuitum. Nonne piaculum est talibus rapere, qui nesciunt aliena fraudare? Quapropter obsonia Romano populo distribuenda ab illa indictione, propitia tibi Diuinitate, concedimus, ut sine aliqua diminutione percipere possit quod regia largitate promeruit. Caue ne quod illi meruerunt, alter accipiat; et tu a gratia nostra peregrinus reddaris, si a ciuico amore discesseris. Non fiat Latialis pretio, qui ciuitatis illius non habet iura nascendo. Honorandum semper est quod nomen gentibus dedit,  quando potior in humanis rebus redditur, de cuius aliquid claritate prestatur. Munera ista Quiritum sunt. Non subripiat locum liberi fortuna seruilis. In maiestatem Romani populi peccat, qui sanguinis illius puritatem famulorum societate commaculat [a 1Kb] .



EPISTOLA XII. ANASTASIO CANCELLARIO LUCANIAE ET BRUTIORUM SENATOR PRAEFECTUS PRAETORIO. Laudat imprimis uinum Palmatianum, necnon Silanum caseum; et iubet ut utrumque ad aulam regiam mittendum sollicitius perquirat.

Cum apud rerum dominum solemni more pranderemus, et diuerse prouincie de suis deliciis laudarentur, ad uina Brutiorum et Silani casei suauitatem, currente, ut assolet, sermone, peruentum est; quod herbarum beneficio tanta ibi nature iucunditate conficitur,  ut non credas deesse mellis gustum, quem nulla conspicis qualitate permixtum. Manat illic leuiter prouocatum lac uberibus fistulosis, et quasi in alios uentres nature ubertate collectum, non guttis impluit, sed quibusdam repentinis torrentibus influescit [Ac., intumescit]. Redolet suauis et uarius odor herbarum, naribus agnoscitur pecudum pastus, qui  flagrans uirtute diuersa, thuris sentitur inspirare similia. Huic tanta pinguedo sociatur, ut arbitreris simul decurrere Palladium liquorem; nisi quod ab illa prasina uiriditate niueo candore discernitur. Tunc cadis late patentibus copia illa mirabilis leto nimium [alii, nimirum] pastore suscepta, cum admixtione coaguli in callosam ceperit teneritudinem condurari, ad pulcherrimum orbem forma perducitur; que subterraneis horreis aliquantulum congregata, diuturnam casei facit esse substantiam. Hoc quantocius superimpositum nauigiis destinabis, ut desideriis regalibus paruo munere satisfecisse uideamur. uinum quoque, quod laudare cupiens, Palmatianum [Forn. et Cor., Ga., Palmatinum, uel Palmarium] nominauit antiquitas [b 1Kb] , non stipsi asperum, sed gratum suauitate perquire. Nam licet inter uina Brutia uideatur extremum,  factum tamen est pene generali opinione precipuum. Ibi enim reperitur et Gazeto [c 1Kb] [Cui., Gazeo] par, et Sabino simile, et magnis odoribus singulare. Sed quia illud famam sibi nobilissimam uindicauit, hoc et in suo genere nimis elegans perquiratur, ne prudentia maiorum aliquid appellasse uideatur improprium. Est enim suaui pinguedine molliter crassum [Gr., Cui., Niu. et Ga., satum], uiuacitate firmissimum, nare uiolentum, candore quoque perspicuum; quod ita redolet ore ructatum, ut merito illi a palma nomen uideatur impositum. uiscera defecta constringit, uulnera madida desiccat, lassum reficit pectus; et quod uix preualet implere potus arte compositus, hic naturaliter prestat infectus. Sed prouide ut supradictas species exactas  debeas destinare, quia falli non possumus, qui hoc patriotica ueritate [ms., uarietate] retinemus. Ad presens enim de cellariis nostris que desiderabantur obtulimus. Tu autem tuo periculo dissimilia facis, quorum iam iudicia teneri posse cognoscis.





194 XIII. EDICTUM. In eos qui munera regis collata Ecclesiis subripuerant.

Usu contineri debet omnium largitas impensa dominorum, quando necesse est uniuersitati proficere, quod illos impulsu Diuinitatis probatum fuerit effecisse. Pietas siquidem principum totum custodit imperium, et dum illis uicissitudo digna redditur, incolumia reipublice membra seruantur. Dudum  siquidem imperialia constituta per Brutios atque Lucaniam sacrosanctas Ecclesias aliqua munerum deuotione iuuerunt. Sed ut est sacrilegis mentibus familiare, et in ipsa quoque reuerentia diuina peccare, nonnullam exinde partem numerariorum nomine canonicarii subtrahebant, facientes laicum commodum substantiam clericorum. Quod sedis nostre numerarii exsecratione detestabili respuentes,  nunquam sibi illatum fuisse suggerunt, quod de tali scelere manus impie defraudauerunt. Quid adhuc minime, audacia humana, tentabis, si et ibi furta porrigis, ubi te minime latere posse cognoscis? Ut illudas oculis fortasse mortalibus, quamuis iniqua, tamen aliqua uidetur presumptio: quanta ergo cecitate damnatur, qui se estimat perpetrare quod Diuinitas non possit aduertere! Sed ne similis ulterius grassetur forte presumptio, aut diuinam patientiam frequens prouocare possit excessus, edictali programmate definimus, ut qui in hac fuerit ulterius fraude uersatus, et militia careat, et compendium proprie facultatis amittat. Grauiore siquidem pena plectendus est qui usque ad iniuriam diuinam suam nichilominus tetendit audaciam. Habeant pauperes  dona regnantium; possideant aliquid, quibus nulla facultas est. Cur aliena substantia in regali posita largitate peruaditur? Possessio eius principis munus est. Quemadmodum presumat subiectus contingere quod Deo respicit humilitatem dominantis offerre? Additur quod talibus non dare, tulisse est; et merito, quando qui potest esurientibus subuenire, si non pascit, exstinguit. Pudeat illis tollere, quibus iubemur offerre. Ultra omnes crudelitates est diuitem uelle fieri de exiguitate mendici. Amentur honesta lucra, horreantur damnosa compendia: nullus audeat inde tollere quod possit collecta dispergere. Addendo perdit, qui retinendo collegerit; et paupertatem potius ad se trahit, si exigentium pecunias non repellit.



EPISTOLA XIu. ANASTASIO CANCELLARIO LUCANIAE ET BRUTIORUM SENATOR PRAEFECTUS PRAETORIO. Describit Rhegiensem regionem, et prohibet quominus laridum et triticum ab ea deinceps cemptionis nomine postulentur.


Rhegienses ciues, ultimi Brutiorum, quos a Sicilie corpore uiolenti quondam maris impetus segregauit, unde ciuitas eorum nomen accepit , iniqua suggerunt se exactorum presumptione fatigari: implorantes non aurium, sed oculorum nostrorum nota remedia, qui possumus scire territorium eorum quod petitur non habere. Est enim montanis lapillis terra rarissima, arida pascuis, sed undosa uindemiis; segetibus aduersa,  sed oliuis accommoda: et ideo cultura eius omnis in sarculis est, quia superficies ipsius sicca nutrire non ualet superne nascentia. Tergore illic ager nudus, industria potius quam natura uestitur. Nam Palladie silue uiriditate contegitur, qui in solo aridissimus approbatur. Talibus enim locis illa proficiunt, que radicibus proceris ad humi penetrale descendunt. Segetes rigantur, ut uiuant; et conditione mutata hoc aristis impenditur, quod oleribus exhibetur. Quanta seges est, que manu colligitur [Ac., colitur]? Raro illic ab area uenit humeris grauatus agricola, ut non messes in horreis colligantur, sed  uix possit aliquos cophinos de summa ubertate complere. In hortis autem rusticorum agmen habetur operosum, quia olus illic omne saporum est marina irroratione respersum. Quod humana industria fieri consueuit, hoc cum nutriretur accepit. Contra Maronis autem sententiam intyborum illic fibre dulcissime sunt, que precincte foliis tortuosis callosa teneritudine conglobantur: unde in morem nitri [Ac., uitri] aliquid decerptum frangitur, dum a fecundo cespite segregatur. His uictualibus, si uis nosse, regio illa fecunda est; nam et marinis deficiis copiosa iucunditate perfruitur, quia ibi mare supernum ac infernum, insertis frontibus adunatum, delicias utriusque pelagi in unam congregationem sinus sui uolubilitate perducit. Necesse est enim illic et  pisces properare, ubi constat et undam posse defluere. Exormiston [a 10Kb] quoque inter pisces regium genus, compar murenis corpore uel colore distans, naribus setosis, colostrea delicata teneritudine preditum, oleoso ac suaui liquore coagulatum, appetibilis grataque pinguedo, cum spumis fluctuantibus inter eris confinia ceperit enatare, nescit ad cubilia redire que deserit: credo, aut immemor reuersionis, aut, teneritudine summa mollitus, nequit undis eleuantibus contraria obluctatione demergere; fertur uelut corpus exanime, nullis nisibus periculum, nulla arte deuitans; et hinc uiribus destitutus, redire non creditur, quia nec fugere posse sentitur. Hic plane tante dulcedinis esse dignoscitur, ut ei nemo piscium comparetur. Hec sunt in littore Rhegino que diximus;  quod non alio referente cognouimus, etsi uisuali probatione retinemus. Quapropter laridi atque tritici species, nullis temporibus cemptionis nomine inde decernimus postulari, quia nimis calumniose petitur, quod loci beneficio non habetur. Deinde sufficere debet defensio ueritatis et testimonium iudicis, quia nimis exsecrabile malum est, si, cum aliud nouerit conscientia, aliud lingua decernat. Additur etiam quod tantis commeantium fatigatur aduentibus, tanta excurrentium laceratione deteritur, ut rationabiliter illi remitti debuisset, uel quod apud ipsam nasci posse [Grul., Cui., Niu., Ga., non posse] constaret.



195 EPISTOLA Xu. MAXIMO uIRO CLARISSIMO, CANCELLARIO LUCANIAE ET BRUTIORUM, SENATOR PRAEFECTUS PRAETORIO. Describit urbem Scyllacium patriam suam, et uiuaria que ad pedem Moscii montis effoderat. Tum quedam de paraueredis, annonis et pulueraticis iudicum edicit.


Scyllacium prima urbium Brutiorum, quam Troie destructor Ulysses creditur condidisse, irrationabiliter dicitur presumentium nimietate uexari, quod nobis presidentibus non oportuisset assumi: quia lesiones eius cogimur plus dolere, dum patriotica nos probatur affectione contingere. Ciuitas supra sinum Adriaticum constituta, in modum botryonis pendet  in collibus; non quod difficili ascensione turgescat, sed ut uoluptuose campos uirentes et cerula maris terga respiciat. Hec nascentem solem ab ipsis cunabulis intuetur, ubi uentura dies non premittit auroram: sed mox ut oriri ceperit, lampadem suam uibrans fulgor ostendit. Gaudentem respicit Phebum: propria illic luminis claritate resplendet; ut ipsa magis solis putetur esse patria, Rhodi opinione superata. Fruitur luce perspicua: eris quoque temperatione dotata, apricas hiemes, refrigeratas sentit estates; et sine aliquo merore transigitur, ubi infesta tempora non timentur. Hinc et homo sensu liberior est, quia temperies cuncta moderatur. Patria siquidem feruens leues efficit et acutos, frigida tardos et subdolos; sola temperata est, que  mores hominum sua qualitate componit. Hinc est quod antiqui Athenas sedem sapientium esse dixerunt, que eris puritate peruncta lucidissimos sensus ad contemplatiuam partem felici largitate preparauit. Nunquid enim tale est corpori aquas cenosas sorbere, quale perspicuitatem dulcissimi fontis haurire? Sic anime uigor oneratur [a 1Kb] , dum spiritu grauiore comprimitur. Subiacemus enim necessario talibus rebus, quando nubilo tristes efficimur; et iterum naturaliter ad serena gaudemus, quia celestis anime substantia ad infecta queque et purissima letatur. Fruitur marinis quoque copiosa deliciis, dum possidet uicina que nos fecimus claustra Neptunia. Ad pedem siquidem Moscii montis saxorum uisceribus excauatis fluenta Nerei gurgitis decenter immisimus. Ubi agmen  piscium, sub libera captiuitate ludentium, et delectatione reficit animos, et admiratione mulcet obtutus. Currunt auidi ad manus hominum; et antequam cibi fiant, escas expetunt. Pascit homo delicias suas; et dum habet in potestatem quod capiat, frequenter euenit ut repletus omnia derelinquat. Spectaculum quoque pulchre laborantium non adimitur in ciuitate sedentibus. Cernuntur affatim copiose uindemie: arearum pinguis tritura conspicitur, oliuarum quoque uirentium uultus aperitur. Non eget aliquis agrorum amenitate, cui datum est de urbe cuncta conspicere. Hoc quia modo non habet muros, ciuitatem credis ruralem, uillam iudicare possis urbanam; et inter utrumque posita, copiosa noscitur laude ditata. Hanc dum frequenter inuisere desiderant  commeantes, dum tedia laboris refugere cupiunt, amenitate ciuitatis in paraueredorum et annonarum prebitione propriis ciues fatigantur expensis. Quapropter ne ledat urbem amenitas sua, aut res preconii fiat causa dispendii, paraueredorum et annonarum prebitionem, secundum euectiones concessas, in assem publicum constituimus imputari: pulueratica quoque iudicis funditus amputantes, trium tantum etiam dierum presulibus annonas preberi secundum uetera constituta decernimus, suis expensis facta tarditate uecture. Leges enim administrantes, remedio, non oneri esse uoluerunt. Qua de re equitatis  intuitu ciuitas uestra [forte, ciuitatem uestram] releuare iudiciarium est, quod tibi referimus, non remissum. uiue, iuuante Deo, iustitia seculi, et securitatis gaudio singulari. Alii dicant insulas, ego habitationes tuas appellem potius fortunatas.





EPISTOLA XuI. CANONICARIO [ms. Aud., CANONICARIA]. Iubet subditos sibi admoneat ut tributa consueta libenter exsoluant: nullus statuta pondera excedat; mittat ipse quarto quoque mense ad pretoriana scrinia fidelem expensarum notitiam.

Tempus admonet humanis rebus indesinenter accommodum , ut illationum fiscalium curam annua festiuitate reparemus, quando reipublice  ordo tali consistere cernitur instituto. Et merito uotiuum sistere cernitur, quod pro cunctorum utilitate prestatur. Diligenda sunt ista, unde respublica uidetur esse firmissima. Que dum redeunte censu reficitur, status sui firmissimo robore continetur. Quapropter magna est quolibet tempore monstrata deuotio: sed tunc acceptior redditur, quando necessaria plus habetur. Prebeant igitur possessores stipendia, sue gratie profutura. Debitum siquidem, quod non potest euitari, prona debet mente semper offerri, ut fiat beneficium, quod sine compulsione constat illatum. Atque ideo, quod feliciter dictum sit, per indictionem primam [Anno Christi 338] in diecesi tua possessorem te precipimus admonere, ut, trina illatione seruata, assem tributarium deuotus exsoluat;  quatenus nec aliquis se sub immatura compulsione ingemiscat exactum, nec iterum remissione lentata quisquam se dicat esse preteritum. Nullus quantita tem iuste ponderationis excedat, sitque libra iustis sima: modus non erit rapiendi, si pondera fas sit excedi. Expensarum quoque fidelem notitiam per quaternos menses ad scrinia nostra solemniter destinabis; ut, totius erroris obscuritate detersa, rationibus publicis ueritas elucescat. Sed quo facilius possit, Deo iuuante, que sunt instituta complere, illum atque illum sedis nostre milites tibi officioque tuo periculorum suorum memores 196 precipimus imminere, quatenus quod agnoscis iussum, inculpabiliter sortiatur effectum. Caue ergo ne te aut improbe redemptionis, aut torpentis desidie culpa  respiciat; et quod expedire neglexeris, tuis inferat damna fortunis.



EPISTOLA XuII. IOANNI SILIQUATARIO RAuENNATI SENATOR PRAEFECTUS PRAETORIO [ms. ATHALARICUS REX]. Precipit possessores moneat ut iuxta montem Caprarium et loca circa muros iacentia fouearum ingentia ora pandant.

Munitio ciuitatum spes est certa cunctorum, quando in pace ab exteris gentibus discitur, quod ueraciter in certamine timeatur. Plena est enim diuersis generibus hominum habitatio urbium singularum. Quis  nouit cum qua gente confligat? Ideoque omnes debent agnoscere quod futuris hostibus gratum non sit audire. Quapropter ex nostra iussione possessores admonere curabis, ut iuxta montem Caprarium et loca circumiecta muris fouearum ingentia ora pandantur [Ac., condantur]; talisque ibi pateat hiatus, ut nullus relinquatur introitus. Cur, nefandi homines, perscrutamini accessus illicitos, quibus portarum permittitur licenter ingressus? Nescio quid uidemini tegere, qui palam non desideratis intrare. Conscientia recta uias publicas tenet, obuiorum [ed., plurimorum] collocutione gratulatur; et cum diuersos gratanter inquirit, laboris tedio non grauatur. Amicum est autem crimini, uelle nesciri; et qui uias suas occulit, conscientiam prodit. Proinde in usus generales  itinera prisca reuocentur: ne, dum compendium laboris querunt, uite dispendia patiantur. Ille enim iure habendus est hostis, qui munimina nititur uiolare ciuitatis.



EPISTOLA XuIII. CONSTANTINIANO uIRO EXPERIENTISSIMO SENATOR PRAEFECTUS PRAETORIO. Iubet ut iter Flaminie reficiat; paraueredorum prescriptum procuret numerum; congreget sine possessorum dispendio annonas; cibos qui mensis regiis parantur sedulo perquirat.

Regius apparatus sicut negligentibus affert periculum, sic strenue laborantibus prestat ornatum: quia premium est uite, domino uidente, seruire, cui nec culpa celari, nec bonum possit abscondi. Quam gratum  est sine offensione aliqua iter agere destinatum, uidere iudicia diligentia, dubia sine timore transire, gressu facili montuosa conscendere, in pontibus contrabium non tremere, uiamque sic conficere ut omnia probentur animo conuenisse! Militiam uestram transcenditis, si rerum domino placere possitis. Nam cui nos parere contendimus, magnus prouectus est, si mereamini ad eius placidos uenire conspectus. Quocirca iter Flaminie, riuis sulcantibus exaratum, hiantes ripas latissima pontium interiectione coniungite, oppressas margines platearum asperrimis siluis enudate; paraueredorum ascriptus numerus procuretur cum electa qualitate membrorum; annonarum designatarum copia sine aliquo possessorum dispendio congregetur. Quia sic omnia grata redditis, si in  nulla parte peccetis. Res una subtracta cuncta deformat; et totum deesse creditur, ubi uel minima querele asperitas commouetur. Species preterea, que mensis regiis apparantur, exactas tota sedulitate perquirite. Nam quid proderit exercitui satisfacere, si uos contigerit in ipsa dominorum pastione [ms. et Ac., passione] peccare? Pareant prouinciales admoniti; ciuitates singule declarata breuibus subministrent. Nam quoties leto principi occurritur, efficaciter beneficia postulantur. Cogitate etiam quod presens facta uestra diiudico, aut gratias uobis domini gaudens reddo, aut commonitionem principis iratus attribuo. Agite ergo ne mihi imputetur uester excessus, quia cunctis de uobis satisfacio, quod culpis uestris offendero. Persoluat mihi potius gratiam  uniuersus exercitus. Magna uobis erit gloria, et me securum reddere, et tantorum bona iudicia meruisse.



EPISTOLA XIX. MAXIMO uICARIO URBIS ROMAE SENATOR PRAEFECTUS PRAETORIO. Commonet ut omnia ad regem solemniter excipiendum necessaria paret.

Aduentum quidem regium ex ipsa potestis cognoscere frequentia commeantium: quia necesse est ut res magna competentia premittat semper indicia. uenturum diem Lucifer demonstrat exortus; serena secutura fauens uentus ostendit; imminentia bona quadam animi presagitione dignoscimus; et difficile magna res geritur, que signorum precursione minime declaretur. uerumtamen et uos necessario commonemus,  ut pontis iunctione Tiberinos fluctus solemniter uestiatis, quatenus transitum prebeat intremulum, fixum concatenatione nauigium, et de suo situ celerem nobis prestet excursum. Non moueatur pigris funibus, ut solebat; non manibus trahentium moles tanta torpescat; celeritatem potius fixa conferat, quam se mouens antea non prebebat. Ambulent commeantium greges; profecto non nauigiis incisa nos unda deportet. Sic decet dominum suscipi, ut aliqua debeat nouitate gratulari. Tabularum fortiter iunctura constricta soliditatem debet prebere necessariam, ut pauorem undas dubitantium terrena similitudine possit auferre. Optetur quinimmo longior fuisse, cum transitur innocue. Cancellorum tutamen dextra leuaque decenter aptetur. Prosper  datur transitus, cum fuerit casus asper exclusus. uide quemadmodum reliqua ad te pertinentia prepares, qui te occursurum esse cognoscis. Quale est enim in tanta frequentia non potuisse culpari! Uniuersos affligit, qui regi aliquid necessarium subtrahit: quia, dum letus optatur ab omnibus, cunctos contristat, si probetur offensus. Adde quod sic preclarum est sub tanta senatorum 197 occursione laudari, principem sic suscipere, ut omnes intelligant nil deesse; ante ipsum quoque dominum uenire letum, quam aliqua trepidatione confusum. Insperatum bonum est, si is ad quem deceptionis pertinet periculum sibi gratie procuret augmentum. In quam rem illum sedis nostre militem nos direxisse cognosce, qui tibi officioque tuo debeat imminere, quatenus nobis  omnia parata renuntiet, quia committi non potest casui, quod nostro periculo constat ascribi.



EPISTOLA XX. THOMATI ET PETRO, uIRIS CLARISSIMIS, ARCARIIS, SENATOR PRAEFECTUS PRAETORIO. Iubet ut reddant actoribus sancti Petri cum obligatione chirographi uasa sacra que Agapitus papa ad Orientem legatus missus pro pecunia accepta arcariis regiis oppignerauerat.

Retinetis mecum, fidelissimi uiri, sanctum Agapitum, urbis Rome papam, cum ad Orientis principem legationis gratia mitteretur, iussione regia datis pignoribus, a uobis tot libras auri facto pictatio solemniter accepisse; ut cui prouidus dominator  iussit, ad subitum eius etiam urgeret excessum. Primum quidem benigne prestitit, qui in necessitate mutuas pecunias dedit; sed quanto gloriosius fecit etiam illud largiri quod cum gratiarum actione potuisset offerri! uicta est sine damno necessitas: manus pape dabat quod eius substantia non habebat; et illud iter est indemne redditum, quod donis constat expletum. Quale, rogo, uidebatur antistitem petentibus Ecclesiam, et Ecclesiam nulla detrimenta sentire? Distributor fuit potius quam donator, quia necesse est illi applicari, de cuius facultatibus uidebatur expendi. Quid non agat apud pium principem talis legatio, quam destinatam singulari constat exemplo? Quapropter nostra preceptione commoniti, et regia iussione securi, sanctorum uasa cum obligatione chirographi  actoribus sancti Petri apostoli sine aliqua dilatione refundite, ut lucrose reddita, celeriter impetrata uideantur optata [ms., impetrare uideantur optata]; referantur manibus Leuitarum ministeria toto orbe narranda; donetur quod proprium fuit, quoniam iuste per largitatem recipit quod sacerdos legibus obligauit. Superatum est exemplum quod in historia nostra magna intentione retulimus. Nam cum rex Alaricus, urbis Rome depredatione satiatus, apostoli Petri uasa suis deferentibus excepisset, mox ut rei causam habita interrogatione cognouit, sacris liminibus deportari diripientium manibus imperauit; ut cupiditas, que depredationis ambitu admiserat scelus, deuotione largissima deleret excessum. Sed quid mirum, si reuerenda sanctorum [a 1Kb] diripere noluit,  qui tanta se Urbis uastatione ditauit? Rex autem noster religioso proposito reddidit uasa que iure pignoris propria uidebantur effecta. Et ideo talibus factis frequens prestetur oratio, quando leta concedi posse credimus, cum retributionem bonis actibus postulamus.



EPISTOLA XXI. DEUSDEDIT SCRIBAE RAuENNATI SENATOR PRAEFECTUS PRAETORIO. Officium scribarum et utilitatem describit.

Scribarum officium securitas solet esse cunctorum, quando ius omnium eius sollicitudine custoditur. Alios enim depopulantur incendia; alios nudat furtiua subreptio; nonnullis negligentia perit quod diligens auctor acquirit; sed fide publica robustissime  reparatur quidquid a priuatis amittitur [ms., admittitur]. Diligentior est in alienis, quam potest esse cura de propriis: non admonitus facit quod uix rogatus impleret, et requisitus non potest negare quod is cuius interest se fatetur amisisse [ms., admisisse]. Armarium ipsius fortuna cunctorum est; et merito refugium omnium dicitur, ubi uniuersorum securitas inuenitur. Ad paterna transit officia si incorrupte sit ueritas custodita. Nam sicut diligens genitor seruat quod otiosus successor inueniat, sic arbiter artium nullum patitur propria utilitate fraudari. Et ideo tante  rei iugiter precipimus esse custodem, ut qui hactenus de integritate placuisti, nulla debeas uarietate fuscari. uide quod tibi committitur antiqua fides, et quotidiana diligentia dirimis iurgantium litem. Apud cunctos presules de tua cura litigatur; et tu potius iudicas, qui causarum uincula dissoluis. Hoc honorabile decus, indisputabile testimonium, uox antiqua chartarum, cum de tuis adytis incorrupta processerit, cognitores reuerenter excipiunt; litigantes quamuis improbi, coacti tamen obediunt [forte obaudiunt]. Et cum fas sit promulgatam sententiam suspendi, tibi non licet obuiari. Quocirca non habeat uenale propositum. Tinea documentorum est, oblatio maligna redimentis, dum querunt consumere quod se cognouerunt impedire. Pascat te editio [Gr.  et Cui., edictio] decora ueritatis; facultas tua habeatur integritas. Da petentibus que olim facta sunt. Translator esto, non conditor antiquorum gestorum. Exemplar, uelut annulum, ceris imprime; ut sicut uultus expressa non possunt signa refugere, ita manus tua ab authentico nequeat discrepare. Quod si te aliquis iniqua subreptione traduxerit, quemadmodum in alia causa tibi acquiescat credi, quem scit potuisse corrumpi? Impugnat te fraude sua; et facile conuincit, quem in una parte decepit. Ama iustitiam, de qua nemo queritur; ut etiam iratus testimonium salubre possit dicere, qui te incassum uoluit deuiare. Publicum est omne quod feceris, dum aut laudatus gratiam, aut accusatus inuenire possis offensam.



EPISTOLA XXII. PROuINCIALIBUS ISTRIAE SENATOR PRAEFECTUS PRAETORIO. Iubet ut tributum in uino, oleo et tritico, quibus hoc anno prouincia abundabat, soluant; 198 et mittit Laurentium cum pecunia ad maiorem eiusmodi rerum numerum comparandum Rauennamque deuehendum. Tum illam prouinciam accurate depingit.

Expense publice diuersa temporum uarietate titubantes, hac ratione se poterunt continere, si prouentum locorum sequatur salubritas iussionum. Illic enim facilis est procuratio, ubi fuerit fructus uberior. Nam si indicatur [Iuret. legit indicitur] quod sterilitas ieiuna denegauit, tunc et prouincia leditur, et effectus optabilis non habetur. Commeantium igitur attestatione didicimus, Istriam prouinciam a tribus egregiis  fructibus sub laude nominatam, diuino munere grauidam, uini, olei, uel tritici, presenti anno fecunditate gratulari. Et ideo memoratas species in tot solidos date pro tributaria functione, qui uobis de presenti prima indictione  reputentur: reliqua uero propter solemnes expensas relinquimus deuote prouincie. Sed quoniam nobis in maiore summa sunt querenda que diximus, tot solidos etiam de arca nostra transmisimus, ut res necessarie sine uestro dispendio uberrime debeant congregari. Frequenter enim, dum extraneis urgemini uendere, soletis  damna sentire; eo presertim tempore, cum uobis peregrinus emptor ereptus est; et rarum est aurum capere, quando mercatores cognoscitis non adesse. Quanto uero melius est parere dominis, quam prestare longinquis, et debita fructibus soluere, quam ementium fastidia sustinere! Prodimus etiam amore iustitie quod nobis suggerere poteratis; quia in pretio ledere non debemus, unde naulorum prebitionibus non grauamur. Est enim proxima uobis regio supra sinum maris Ionii constituta, oliuis referta, segetibus ornata, uite copiosa: ubi quasi tribus uberibus, egregia ubertate largitis, omnis fructus optabili fecunditate profluxit. Que non immerito dicitur Rauenne Campania, urbis regie cella penaria, uoluptuosa nimis et deliciosa digressio, fruitur in Septentrione  progressa celi admiranda temperie. Habet et quasdam, non absurde dixerim, baias suas, ubi undosum mare, terrenas concauitates ingrediens, in faciem decoram stagni equalitate deponitur. Hec loca et garismatia plura nutriunt, et piscium ubertate gloriantur. Auernus ibi non unus est. Numerose conspiciuntur piscine Neptunie: quibus, etiam cessante industria, passim ostrea nascuntur iniussa. Sic nec studium in nutriendis, nec dubietas in capiendis probatur esse deliciis. Pretoria longe lateque lucentia in margaritarum speciem putes esse disposita; ut hinc appareat qualia fuerint illius prouincie maiorum iudicia, quam tantis fabricis constat ornatam. Additur etiam illi littori ordo pulcherrimus insularum, qui amabili utilitate dispositus, et a periculis uindicat naues,  et ditat magna ubertate cultores. Reficit plane Comitatenses excubias, Italie ornat imperium, primates deliciis, mediocres uictualium pascit expensis; et quod illic nascitur, pene totum in urbe regia [Ac., precipua] possidetur. Prestet nunc copias suas sponte, magis deuota prouincia amplius pareat, dum speratur; quando gratissime faciebat, dum minime quereretur. Sed ne aliqua iussionibus nostris dubietas nasceretur, Laurentium, uirum experientissimum, et magnis nobis in reipublice laboribus comprobatum, cum presenti auctoritate direximus, ut secundum breues subter annexos incunctanter expediat quod sibi pro expensis publicis iniunctum esse cognoscit. Nunc procurate que iussa sunt. uos enim facitis deuotum militem, cum libenter suscipitis iussionem. Pretia uero uobis moderata sequenti iussione declarabimus,  cum nobis gerulus presentium natiuitatis modum missa relatione suggesserit. Taxari enim aliquid non potest iuste, nisi copia rei euidenter potuerit indagari. Inequalis quippe est arbiter, qui sententiam mittit in casum [ms., incassum]; et mali sibi probatur conscius, qui est indeliberata dicturus.



EPISTOLA XXIII. LAURENTIO uIRO EXPERIENTISSIMO SENATOR PRAEFECTUS PRAETORIO. Precipit ut Istriam prouinciam uinum, oleum triticumque empturus petat.

Deliberatio iudicis probatos uiros debet publicis  actionibus adhibere, ut facile possit impleri quod sub sterilitate temporis uidetur inquiri. In abundantia rerum quelibet se potest expedire persona; electis opus est militibus, cum fuerit necessitatis impulsus. Atque ideo experientiam tuam, frequentibus nobisque tali deuotione gratissimam, ad Istriam prouinciam iubemus excurrere; ut in tot solidos uini, olei, uel tritici species de tributario solido debeas procurare: in aliis uero tot solidis, quos a nostro arcario percepisti, tam a negotiatoribus quam a possessoribus emere maturabis, sicut te a numerariis instruxit porrecta notitia. Quapropter erige nunc animos ad parendum, qui tantis excubiis indiscreta sorte placuisti. Admoneat te prioris conuersationis exemplum, quia nimis graue est emeritum delinquere, quem tironem nullatenus  constat errasse. Qualis autem supradictarum specierum ubertas se optata laxauerit, ueraci nobis, ut de te credimus, relatione significa, ut nos habito modo constituere debeamus quod nec prouinciales ledat, nec publicas grauare possit expensas.



EPISTOLA XXIu. TRIBUNIS MARITIMORUM SENATOR PRAEFECTUS PRAETORIO. Iubet ut naues parent ad uinum et oleum ex Istria prouincia Rauennam deuehenda. Tum de nauigatione et nautarum labore, precipue in salinis exercendis, disserit.

Data pridem iussione, censuimus ut Istria uini et olei species, quarum presenti anno copia indulta perfruitur, ad Rauennatem feliciter dirigeret mansionem.  Sed uos, qui numerosa nauigia in eius confinio possidetis, pari deuotionis gratia prouidete, ut quod illa parata est tradere, uos studeatis sub celeritate portare. Similis erit quippe utrisque gratia perfectionis, 199 quando unum ex his dissociatum impleri non permittit effectum. Estote ergo promptissimi ad uicina, qui sepe spatia transmittitis infinita. Per hospitia quodammodo uestra discurritis, qui per patriam nauigatis. Accedit etiam commodis uestris, quod uobis aliud iter aperitur perpetua securitate tranquillum. Nam cum uentis seuientibus mare fuerit clausum, uia uobis panditur per amenissima fluuiorum. Carine uestre flatus asperos non pauescunt; terram cum summa felicitate contingunt; et perire nesciunt, que frequenter impingunt. Putantur eminus quasi per prata ferri, cum eorum contingit alueum  non uideri. Tracte funibus ambulant, que stare rudentibus consueuerunt; et conditione mutata pedibus iuuant homines naues suas: uectrices sine labore trahunt, et pro fauore uelorum utuntur passu prosperiore nautarum. Iuuat referre quemadmodum habitationes uestras sitas esse prospeximus. uenetie predicabiles quondam plene nobilibus, ab austro Rauennam Padumque contingunt, ab oriente iucunditate Ionii littoris perfruuntur: ubi alternus estus egrediens, modo claudit, modo aperit faciem reciproca inundatione camporum. Hic uobis aquatilium auium more domus est. Nam qui nunc terrestris, modo cernitur insularis; ut illic magis estimes esse Cycladas, ubi subito locorum facies respicis immutatas.  Earum quippe similitudine per equora longe patentia domicilia uidentur sparsa, que natura non protulit, sed hominum cura fundauit. uiminibus enim flexibilibus illigatis terrena illic congregata soliditas aggregatur; et marino fluctui tam fragilis munitio non dubitatur opponi, scilicet quando uadosum littus moles eiicere nescit undarum, et sine uiribus fertur quod altitudinis auxilio non iuuatur. Habitatoribus igitur una copia est, ut solis piscibus expleantur. Paupertas ibi cum diuitibus sub equalitate conuiuit. Unus cibus omnes reficit; habitatio similis uniuersa concludit; nesciunt de penatibus inuidere, et sub hac mensura degentes euadunt uitium, cui mundum constat esse obnoxium. In salinis autem exercendis tota contentio est: pro aratris, pro falcibus cylindros  uoluitis: inde uobis fructus omnis enascitur, quando in ipsis et que non facitis possidetis. Moneta illic quodammodo percutitur uictualis. Arti uestre omnis fluctus [ms., fructus] addictus est. Potest aurum aliquis minus querere, nemo est qui salem non desideret inuenire; merito, quando isti debet [Forn., debetur . . . . qui] omnis cibus, quod potest esse gratissimus. Proinde naues, quas more animalium uestris parietibus illigastis, diligenti cura reficite, ut cum uos uir experientissimus Laurentius, qui ad procurandas species directus est, commonere tentauerit, festinetis excurrere; quatenus expensas necessarias nulla difficultate tardetis, qui pro qualitate eris compendium uobis eligere potestis itineris.



EPISTOLA XXu. AMBROSIO uIRO ILLUSTRI, AGENTI uICES, SENATOR PRAEFECTUS PRAETORIO. Ex quibusdam signis futuram inopiam colligit; cui ut occurratur, iubet ueterum frugum ingens copia congregetur.

Plerumque solliciti fiunt, qui mutatos rerum ordines intuentur, quia sepe portendunt aliqua, que consuetudini probantur aduersa. Nihil enim sine causa geritur, nec mundus fortuitis casibus implicatur; sed quidquid uenire uidemus ad terminum, diuinum constat esse consilium. Suspenduntur homines, cum sua reges constituta mutauerint, si aliter induti procedant quam eorum usus inoleuerat. Quis autem de talibus non magna curiositate turbetur, si uersa uice consuetudinum, a sideribus aliquid uenire  uideatur obscurum? Nam sicut certa securitas est suis uicibus tempora notare currentia, sic magna curiositate complemur, cum mutari talia sentiuntur. Quale est, rogo, stellarum primarium conspicere, et eius solita lumina non uidere; lunam, noctis decus, intueri orbe suo plenam, et naturali splendore uacuatam? Cernimus adhuc cuncti quasi uenetum solem; miramur media die umbras corpora non habere, et uigorem illum fortissimi caloris usque ad extremam temporis inertiam peruenisse, quod non eclipsis momentaneo defectu, sed totius pene anni agi nichilominus constat excursu. Qualis ergo timor est diutius sustinere quod uel in summa solet populos celeritate terrere? Habuimus itaque sine procellis hiemem, sine temperie uernum, sine ardoribus estatem. Unde iam  speretur posse uenire temperies, quando menses qui fructus decoquere poterant Boreis flatibus uehementer algebant? Quid enim fertilitatem producat, si terra estiuis mensibus non calescat? Quid germen aperiat, si matrem [ms., Niu., Ga., matris] pluuiam non resumat? Duo hec elementis omnibus probamus aduersa, rigorem perpetuum et contrariam siccitatem. Mutauerunt se tempora non mutando [Niu. et Ga., mutanda]; et quod mixtis imbribus solebat effici, ex ariditate sola non potest obtineri. Atque ideo de ueteribus frugibus prudentia tua futuram uincat inopiam, quia tanta fuit anni preteriti felix ubertas, ut et uenturis mensibus prouisa sufficiant. Reponatur omne quod ad uictum queritur. Facile priuatus necessaria reperit, cum se publicus apparatus expleuerit. Sed ne te presens causa magna hesitatione  discruciet, ad considerationem reuertere naturalium rerum, et fit ratione certum, quod stupenti uulgo uidetur ambiguum. Sic enim constat diuina ordinatione dispositum: sic astra presentis in domiciliis suis mutuis administrationibus conuenerunt, ut supra solitum hiems sicca redderetur et frigida. Hinc er niuibus nimio rigore densatus, ardore solis in nulla raritate perductus est: sed in assumpta crassitudine perdurans, et caloribus eius obstitit, et aspectum humane fragilitatis elusit. Media enim que sunt, nostris dominantur obtutibus; et per ipsa tantum uidere possumus, quantum nobis sui corporis tenuitate concedunt. Hoc enim inane magnum, quod inter celum terramque elementi more peruagatur,  dum contigerit esse purum, et solis claritate respersum, uestros ueraciter pandit aspectus: si uero aliqua fuerit permixtione congregatum, tunc tenso quasi quodam corio, nec colores proprios, nec calores peruenire facit astrorum. Quod etiam aliis seculis ere nubilo pro tempore frequenter efficitur. 200 Hinc est quod diutius radii siderum insolito colore fuscati sunt, quod nouum frigus messor expauit, quod accessu temporis poma duruerunt, quod uuarum senectus acerba est. Sed si hoc diuine prouidentie tradatur, satagere non debemus, quando ipsius imperio prodigia querere prohibemur. Illud tamen sine dubio terrenis fructibus aduersarium esse cognoscimus, ubi alimonia consueta nutriri lege propria non uidemus. Proinde agat sollicitudo uestra ne  nos unius anni sterilitas turbare uideatur; dum sic ab illo primo administratore dignitatis nostre prouisum est, ut precedens copia sequentem ualuisset mitigare penuriam.



EPISTOLA XXuI. PAULO uIRO STRENUO SENATOR PRAEFECTUS PRAETORIO. Succurrit libenter et gratis uenetis inopia ob anni sterilitatem laborantibus, tributa remittendo et annonas concedendo.

Frequenter utilitas publica compendiosa pietate seruatur, quando illud magis acquirit, quod bonorum intercessione remiserit. ueniens itaque uir uenerabilis Augustinus, uita clarus et nomine, uenetum nobis necessitates flebili allegatione declarauit, non uini, non tritici, non panici species apud ipsos fuisse  procreatas: asserens ad tantam penuriam prouincialium peruenisse fortunas, ut uite pericula sustinere possint, nisi eis pietas regalis solita humanitate prospexerit. Quod nobis crudele uisum est, aliquid a petentibus postulare; et illud sperare, quo prouincia cognoscitur indigere. A talibus enim solas lacrymas exigit, qui quod non inuenitur, imponit. Et ideo tanti uiri allegatione permoti, uinum et triticum, quod nos in apparatu exercitus, ex Concordiense, Aquileiense et Foroiuliense ciuitatibus colligere feceramus, presenti auctoritate remittimus: carnes tantum, sicut breuis uobis datus continet, exinde prouidentes. Hinc enim, cum necesse fuerit, sufficientem tritici speciem destinamus. Et quoniam in Istria uinum abunde natum esse comperimus, exinde, quantum de supradictis ciuitatibus speratum est,  postulate, sicut in foro rerum uenalium reperitur; quatenus nec ipsi ledi possint, cum eis pretia iusta seruantur. Quapropter presentem indulgentiam nulla credatis uenalitate taxandam; ut dum fuerit remedium gratuitum, possit existere nichilominus gloriosum. Noueritis enim graui uos subiici posse uindicte, si quid interdictum est dari, a uobis uideatur acceptum.



EPISTOLA XXuII. DATIO EPISCOPO MEDIOLANENSI SENATOR PRAEFECTUS PRAETORIO [a 1Kb] . Mittit ingentem panici numerum populo penuriam patienti distribuendum.

Minus prodest bonum [Ac., uerum] iubere, nisi  hoc per uiros sanctissimos uelimus efficere. Auget enim beneficium uoluntas recta iustorum; et quidquid sine fraude geritur, hoc uere donantis meritis applicatur. Decet enim ut munificentiam principalem sacerdotalis puritas exsequatur. Nam cui est studium, bonum de proprio facere, laudabiliter potest aliena uota complere. Et ideo sanctitatem uestram petimus  ut de horreis Ticinensibus et Dertonensibus panici speciem, sicut a principe iussum est, tertiam portionem esurienti populo ad uiginti quinque modios per solidum distrahi sub nostra ordinatione faciatis, ne cuiusquam uenalitate ad illos perueniat, qui se de proprio uidentur posse transigere. Accipiat minus habens indulgentiam principalem. Egentibus iussum [Niu. et  Ga., uisum] est, non diuitibus, subuenire. Fundit potius, qui mittit in plenum; nam illud potius reconditur, quod uasis uacuis congregatur. Quapropter sanctitas uestra miserationis officia non putet iniuriam: quia totum uobis dignum est, ubi pietas inuenitur; siquidem aliena desideria fideliter gerere, hoc est bona propria perfecisse. Ad quam rem, Deo iuuante, procurandam illum atque illum curauimus destinare:  qui sanctitatis uestre ordinationibus obsecuti, nichil ex se faciant, sed tantummodo uobis obedire contendant. Solidi uero quanti ex supradicta quantitate panici potuerint congregari, uestra nobis relatione declarate; ut apud arcarium [Ac., arcanum] reconditi ad supra memoratam speciem reparandam, futuris reseruentur, Deo auxiliante, temporibus: more uestis rediuiue, cuius adunatio per fila resoluitur, ut in nouam faciem splendido potius decore texatur.





XXuIII. EDICTUM. Indicat Liguribus uictoriam e Burgundionibus reportatam, ei fugam Alemannorum. Deinde dicit regem ob inopiam eis relaxasse dimidiam tributi partem, et horrea sua ad eos subleuandos aperuisse.

 Quis nesciat prouidentiam diuinam usibus nostris aliqua uelle subducere, ut humanum possit animum comprobare? Nam si nullum penitus indigere contingeret, locum proinde largitas non haberet. Data est prouinciis in regis nostri laude penuria; steriles facti sunt agri, ut ubertas domini possit agnosci. Minus esset acceptissimum donum, nisi precessisset incommodum. Gaudete, prouincie, malisque uestris potius gratiam referte, quando talem probatis animum principis, ut nullis cedat aduersis. En pietas mirabilis, que ubique nostris repugnat incommodis. Nam cum se feritas gentilis prioris temporis animasset, Aemilia, et Liguria uestra, sicut uos retinere 201 necesse est, Burgundionum incursione quateretur, gereretque bellum de uicinitate furtiuum, subito presentis imperii  tanquam solis ortus fama radiauit. Expugnatum se hostis sua presumptione congemuit, quando illum cognouit nominate gentis esse rectorem, quem sub militis nomine probauerat esse singularem. Quoties se optauit de suis finibus non exire Burgundio, ne principe nostro pugnaret aduerso; cuius licet presentiam releuatus euaserit, felicitatem tamen precipitatus incurrit? Nam mox ut Gothi ad belli studium gemina se fortitudine contulerunt, ita prospera concertatione cesa est rebellium manus, quasi inde nudos, hinc stare contigisset armatos: diuini equitate iudicii, ut in ipsis campis predo corrueret, quos uastare presumpsit. Exsulta aduersariorum cadaueribus ornata prouincia; aceruum ride funerum, quem inimicorum uitio constat effectum. Nunc melius culta  Liguria, cui, negato fructu segetis, messis prouenit hostilis. Nam etsi tributa tua minus potuerunt accipi, triumphos in te natos feliciter obtulisti. His additur Alemannorum nuper fugata subreptio, que in primis conatibus suis sic probatur oppressa, ut simul aduentum suum iunxisset et exitum, quasi salutaris ferri exsecatione purgata; quatenus et male presumentium uindicaretur excessus, et subiectorum non  omnino grassaretur interitus. Possem quidem uobis dinumerare quanta in aliis locis hostium turba ceciderit: sed more humani animi ad uestra felicia festinantes, illud nos tantum dicere cupitis, quod ad uos specialiter pertinere sentitis. Redeamus ergo ad suaue principium, quando quos defendit a belli clade, nec inopie patitur pericula sustinere. Nam qui perculit hostem prouincie, et famem iussit exire. O certamen toto orbe predicandum! Contra indigentiam seuam gloriosi principis pugnat humanitas, cuius uere castra sunt horrea referta, que si claudere uoluisset, tunc importabilis intrasset inimica; sed quia magis aperuit, seuientem aduersariam mox fugauit. Nescio que principis nostri bella mundus potius admiretur, ego tamen dicam quod sentio. In usum est  uiris fortibus feliciter egisse pugnas, sed supra humanitatem uirtutem esse constat uicisse penuriam. uerum cum his tantis ac talibus bonis nulla potuissent supplicum uota sufficere, adhuc et dimidiam relaxare pertulit fiscalis calculi functionem, ne tristes in aliqua parte faceret, quibus tot felicia prestitisset. Ioseph legimus contra famem funestam emendi quidem tritici dedisse letitiam: sed tale posuisse pretium, ut sue subuentionis auidus, se potius uenderet alimonia mercaturus. Quale fuit, rogo, tunc miseris uiuere, quibus acerba subuentio libertatem suam uidebatur adimere: ubi non minus ingemuit liberatus, quam potuit flere captiuus! Credo uirum sanctum hac necessitate constrictum, ut et auaro principi satisfaceret, et periclitanti populo subueniret. Pace tanti patris dixerim, quanto prestantius est libertate salua  frumentum uendere, et propter indigentiam tributa laxare! Gratis constat ista uenalitas, quando et unde ematis cessit, et pretium quod uos oblectet imposuit. uendit itaque largitas publica uicenos quinos modios, dum possessor inuenire non possit, ad denos ordinem  rerum seculi mutauit humanitas: nos iubemur uile distrahere, cum esuriens paratus sit carius comparare. O nouum predicationis euentum! Affectu damni negotiatio prouenit; et uotum est uendenti magis perdere, ut questum comparans ualeat inuenire. Talia profecto regem decet tractare commercia, talem conuenit nundinationem exercere pietatem; ut tunc minus acquiescat accipere, quando emptor plurima precipitatur offerre. Libet referre qualis in uobis sit dominantis affectus, quia et primo cessit, quantum sufficere credidit, et nunc iterum postulata geminauit. uerecundum uobis erat aliquid sperare post dona, cum se adhuc ad beneficia principis reseruaret humanitas: non audita despexit, quando ipse uisa testatus est. Felix illa calamitas, que prius  miserantem reperit testem; ut post districtum iudicem non haberet. Gaude igitur assuete iam bono Ligur, in usu tuo secunda [ms. et Ac., secula] uenerunt; nam collatos tibi Aegyptios magna prosperitate uicisti: euadis tempora necessitatis, et libertatis premia non amittis; immo illo tempore securus es ab hoste redditus, quando et de famis periculo cognosceris esse liberatus. Adhuc te predictum ornat exemplum, adhuc est in qua parte superetur. Legitur enim Ioseph fratribus suis tantum saccis occulta pretia reddidisse. Quid mirum, si, natura compellente, proximis suis humanior uisus est exstitisse? Hic autem cunctis large uendidit, functionem debitam reliquit; et plus iste generaliter contulit tributariis quam ille solis uisus est prestitisse germanis. Breuiter dicantur effusa; hinc bona sua discat uniuersitas,  quando non regibus comparantur nostra secula, sed prophetis. Sed ne diutius beneficiorum regalium cupidos occupemus, precepta nostra ad eos quorum interest manasse cognoscite, ut secundum tenorem iussionis ad uos perueniat munificentia principalis.





M. AURELII CASSIODORI HISTORIA ECCLESIASTICA uocata TRIPARTITA, EX TRIBUS GRAECIS AUCTORIBUS, SOZOMENO, SOCRATE ET THEODORETO, PER EPIPHANIUM SCHOLASTICUM uERSIS EXCERPTA, ET IN COMPENDIUM A SE REDACTA. 



PRAEFATIO.

 203 Utiliter nimis in capite libri prefatio ponitur, ubi, futuri operis qualitas indicatur. Quid enim commodius quam prius per eam aliquid discere, ne dictio possit inopinata confundere? Hec igitur Historia ecclesiastica, que cunctis Christianis ualde necessaria comprobatur, a tribus Grecis auctoribus mirabiliter constat esse conscripta; uno scilicet  Theodoreto, uenerabili episcopo et duobus disertissimis uiris, Sozomeno et Socrate; quos nos per Epiphanium Scholasticum Latino condentes eloquio, necessarium duximus eorum dicta deflorata in unius styli tractum, Domino iuuante, perducere, et de tribus auctoribus unam facere dictionem. Sciendum plane quod predicti scriptores a temporibus diue  memorie principis Constantini usque ad auguste recordationis Theodosii Iunioris, que sunt gesta digesserint. Nos autem eorum relectis operibus, et unumquemque cauta mente tractantes, cognouimus, non equaliter omnes de unaquaque re luculenter ac subtiliter explanasse; sed modo hunc, modo alterum aliam partem melius expediisse. Et ideo iudicauimus de singulis doctoribus [Ms. Lyr. et Santheod., dictoribus; ed., dictatoribus] deflorata colligere, et cum  auctoris sui nomine in ordinem collocare. Legat ergo intrepidus, qui ad hec opuscula Domino donante peruenerit; multum utilitatis atque notitie lucraturus, si que posita sunt per hos duodecim libros, memorie sue sollicita mente condiderit. Preterea, ne quempiam res indistincta turbaret, per uniuersum textum huius operis titulos cognoscat appositos; ut suis locis exigere possit quod sub numero competenti predictum esse cognoscit.



LIBER PRIMUS.



204 CAPUT PRIMUM. Oratio allocutoria Sozomeni  ad Theodosium imperatorem.


Aiunt antiquis principibus diligentiam studiumque fuisse ut eis amatores quidem ornamentum, purpuram atque coronam, et his similia prepararent; librorum uero habentes intentionem, circa quasdam fabulas occupati, conscriptiones agerent, que audientium corda mulcerent: porro bella sectantes, ut sagittam opportune dirigerent, bestiam prosternerent, lanceam bene iacularentur, aut equum decenter ascenderent. Presentabant enim singuli regalibus eorum, studentes rebus illis que forent gratissima dominanti. Alius itaque lapides pretiosos difficile compertos offerebat; alter tincturam purpuream; clariora plurimi pemata aut diuersas  conscriptiones insinuabant; alius bona cingula, aut optimum armorum pendebat [ed., pandebat] usum. Maxima uero et imperialis putabatur huius popularis uirtutis pars illa ad quam tunc amantis intentio declinabat. De pietate autem, que est uerus imperii ornatus, nulli studiose quodammodo sermo fuit. Sed tu, o potentissime Theodosi, ut complexiue dicam, cunctam superasti, Deo iuuante, uirtutem. Purpura siquidem et corona qua uideris propter inspicientes  circumdari, pietatem tibi et clementiam intrinsecus semper enutriunt. Unde conscriptores, et prefecti, ac reliqui subiectorum circa te tuosque laborant actus. Disceptator autem positus iudexque librorum, non camerato eloquio caperis, aut qualibet figura furtum pateris ueritatis;  sed perfecte metiris utrumque, sermonem proprium aptans cause: figuram quoque dictionis, et partes, et ordinem, et congruentiam, et eloquium, et compositionem, et collectiones, et sensum, et historiam profunde discutiens. Compensas autem recitantibus et tuo iudicio, et fauoribus opportunis, nec non aureis imaginibus, et positione simulacrorum, et donis, et honoribus uniuersis. Qualem uero te circa recitantes prebes, tales dudum fuerunt iudices [ed., Niu., iudices Cretes] circa dulciloquum Homerum: aut Aleuade [alii, Aleuas] circa Simonidem; aut Dionysius Sicilie tyrannus circa Platonem Socratis discipulum; aut Philippus Macedo circa Theopompum historiographum; aut Seuerus Cesar circa Oppianum, qui metris genera piscium et naturas, captionemque narrauit.  Crete siquidem mille numismata carmini compensantes  Homerico, et tanquam de excellentissima largitate gloriantes, in publica statua munera conscripserunt. Aleuade autem, et Dionysius, et Philippus nequaquam animo parciores fuere Cretensibus, de superba se republica philosophiaque iactantibus; qui uelociter illorum statuam imitari potuerant, nisi opere fuissent minores in munere. Seuerus autem pro metrico pemate per uersum uno aureo donans Oppianum, tantum prebuit de largitate miraculum, ut aurea carmina Oppiani hactenus apud plurimos nominentur. Hec dona fuerunt olim amantium litteras et doctrinam. Tu uero, potentissime principum, nullo priorum excellentia minor inueniris, largitatibus tuis circa dictiones exhibitis. Sed mihi uideris non incongrue talia facere. Nam cum omnes uirtutibus  205 euiceris, studiose ad crementum semper que tua sunt euehis, quoniam rerum olim gestarum apud Romanos et Grecos ueritatem integerrime cognouisti. Aiunt etenim te per diem quidem exerceri armis et corpore, subiectorumque negotia disceptare, iudicare simul et agere, modo seorsum, modo communiter, que sunt agenda considerare; noctibus diuinis libris incumbere. Fertur autem tibi ad eorum scientiam ministrare candelabrum arte mechanica factum, et sponte fundens oleum in lucernam, ut nullus circa regalia constitutus in laboribus tuis cogatur affligi, et nature uim faciat somno repugnans. Sic equidem clemens et mansuetus circa proximos, et maxime circa omnes existis, celestem Regem tuum imitando patronum, cui gratum est super iustos  et iniustos pluere, et solem facere oriri ; et alia simul inuidia recedente largiri. Per multam uero doctrinam audio te etiam lapidum scire naturas potestatesque radicum, effectusque curarum non minus Salomone Dauid filio; magis autem potior es uirtutibus. Ille siquidem factus libidinis seruus, pietatem non custodiuit ad terminum, que illi causa fuerat bonorum et sapientie. Tu uero, o potentissime, negligentie obiiciens rationem, uideris non solum hominibus iuste, sed etiam corporis et anime passionibus imperare. Si autem oportet et hoc dici, audio te etiam totius cibi uel poculi desideria superare; et neque poma dulcia, neque aliud quidquam speciosum appetere, nisi quantum ad tactum conuenit, et solummodo sapori congruerit; primo  tamen benedicere omnium Creatorem. Sitim uero, estum et frigus ferre consuetus, quotidianis exercitationibus iam ipsam continentie putaris habere naturam. Dudum siquidem in Ponto ciuitatem Heracleam ab Hercule nominatam uidere festinans, et laborantem longo tempore subleuare [Ms. Lyr., exercitum subleuare], in estatis ardore per Bithyniam faciebas iter. Sole uero circa diem medium uehementer urente, uidens te quidam iter agentium sudore multo simul et puluere squalentem, quasi prestaturus occurrens, obtulit tibi poculum ualde perspicuum, et uelut radiis emicantem, suauissimum quemdam in eum potum mittens, et aqua perfundens frigida. Tu uero, o potentissime, sumens, laudasti quidem pro sua magnanimitate uirum, et largitate principali post paululum cumulasti; sed cunctis militibus ad illius  poculi claritatem nimis inhiantibus, et beatificantibus qui esset bibiturus eum, rursus ei poculum reddidisti, precipiens ut quo uellet uteretur eo. Unde mihi iuste uidetur tuis uirtutibus superatum etiam Alexandrum, de quo narratur ab eis qui opera illius admirantur, quia ei, dum per inaquosa loca properaret cum Macedonibus, diligens quidam miles aquam inueniens, hausit et obtulit ei; ille uero non bibit, sed corpus infudit. Ut ergo absolute dicatur, omnium priorum principum principiorem, si dici fas est, te uocare debemus secundum Homerum. Alios etenim reges nichil dignum habuisse comperimus; alios autem ornasse una aut duabus rebus imperium. Tu autem, o serenissime, omnes simul uirtutes amplectens, uniuersos dignosceris euicisse pietate, clementia, fortitudine,  castitate, iustitia, largitate, atque magnanimitate dignitati imperiali conueniente. Sine sanguine autem et purum a cede, super omnium priscorum, tuum cuncti gloriantur imperium. Res studiosas cum delectatione subiectos precipis edoceri; fauoremque et reuerentiam circa tuum amorem et communem utilitatem cunctis ostendere. Quapropter omnium horum causa necessarium uidetur mihi ecclesiasticam historiam conscribenti, te primitus alloqui. Cui namque potius hoc ascribam, multorum ac uenerabilium uirtutes utique narraturus, et ea que circa catholicam Ecclesiam prouenerunt, uel per quantas ipsa transiens tempestates, ad tuos parentumque tuorum portus accesserit? Age nunc omnia sciens, omnemque uirtutem habens, et precipue pietatem, quam  principem esse sapientie sermo diuinus docet. Suscipe a me hanc scripturam, et libenter examina; tueque integritatis adiectiones et detractiones adhibens, tuis laboribus eam purga. Indubitanter enim quodcunque tibi placuerit, utile legentibus clarumque uidebitur; nec quilibet reprehendet quod tu quoque probaueris. Procedit autem mea conscriptio a tertio consulatu Crispi et Constantini Cesarum usque ad septimum decimum tuum [a 1Kb] ; uisumque est mihi bene se habere in nouem decisiones opus omne diuisere. Continebit autem primus et secundus tomus ea que sub principe Constantino Ecclesie prouenerunt.  Tertius autem et quartus que sub eius filiis. Quintus et sextus que sub Iuliano consobrino filiorum maximi Constantini, et Iouiniano, nec non ualentiniano et ualente gesta noscuntur. Septimus et octauus nobis aperiet tomus que sub Gratiano et ualentiniano fratribus acta sunt usque ad tempora imperii iucundissimi aui tui Theodosii: quando scilicet uester, clementissime principum, sacratissimus pater Arcadius paterno succedens imperio, una cum piissimo patruo tuo Honorio Romanum orbem gubernare sortitus est. Nonum uero librum Christiano ac uenerabili uestro apici dedicaui, quem Deus sempiterne custodiat magnanimitate incouertibili hostibus preualentem, et habentem sub pedibus uniuersos, et ad filiorum filios pium imperium dirigentem, annuente Christo, cum quo et Deo Patri gloria una cum sancto  Spiritu in secula seculorum, Amen.



CAPUT II. Cur gentiles facilius quam Hebrei fidem Christi susceperint.

Cogitatio mihi aliquando prouenit, cur, putas, aliis quidem hominibus uelocior fuit circa Domini uerbum fides, Hebreis autem incredibilis [ed. Froben., Hebrei incredibiles], cum ab initio diuina mandata perceperint etiam de Christi presentia, et quomodo hec forent, antequam fierent, didicerint per prophetas. Ahraham etenim princeps eorum generis et circumcisionis existens, inspector et conuiua Filii Dei esse promeruit . Isaac eius filius imitatione sacrificii honoratus est, typo crucis a patre  uinctus et oblatus altari , sicuti contigit et in Christi passione fieri, ut aiunt qui Scripturas sacras integerrime collegerunt. Iacob autem exspectationem gentium in eo nunc existentem, nec non et tempus quo uenit prenuntiauit , ubi ait tunc deficere duces Hebreorum ex genere Iude principis eius tribus. Significabat autem principatum 206 Herodis, qui cum Idumeus esset genere paterno, Arabs autem a matre, commissa est ei gens Iudeorum a senatu Romano et Cesare simul Augusto. Sed etiam quidam aliorum prophetarum clare Christi generationem prophetauerunt, et illum sacrum ineffabilemque conceptum, et matrem post partum uirginem permanentem, et genus, et patriam; alii uero passionem, et resurrectionem a  mortuis, et ascensionem in celos, et euentum singularum presignauerunt rerum. Sed hec quidem eos non ignorasse scire poterit qui sacris litteris incumbit. Iosephus autem Matthathie filius atque sacerdos, uir apud Iudeos nobilissimus, nec non et apud Romanos dignissimus, erit testis de ueritate Christi . uocare namque eum uirum non audet, tanquam factorem insignium operum magistrumque sermonum ueracium: Christum uero aperte nominat, et pene crucis adiudicatum, et tertia die apparuisse uiuum, et alia infinita miracula de eo a prophetis sanctis non ignorat  esse predicta; sed etiam multos tunc exstitisse, quos elegit, Grecos atque Iudeos, et in eius permanere dilectione, atque gentem ab eo nominatam nequaquam defecisse testatur. Et mihi uidetur quoniam hec referens, quasi clamare uidetur operibus Deum esse Christum, rerum miraculis obstupescens. Cum autem hoc dixisset, etiam medius ipse transcurrit: in nullo tamen contradicens credentibus in eum, potiusque consentiens. Hec igitur cogitanti mihi digne mirabile uisum est Hebreos etiam ante alios homines ad Christianitatem non potuisse conuerti. Nam licet Sibylla et alia responsa apud gentiles ea que in Christo erant uentura predixerint, non tamen ob hoc omnes Greci de incredulitate culpandi sunt. Pauci namque, qui uidebantur eruditiores, precipue huiusmodi  prophetias intellexerunt, plerumque metricas existentes, et disertioribus uerbis prolatas ad populum. Erat itaque, sicut mihi uidetur, superne prouidentie ut ad concordiam futurorum non solum propriis prophetis uentura committerentur, sed etiam ex parte gentilibus, ueluti si quis melodie compositor, propter utilitatem peregrini soni alias chordas plectro discurrat, aut super eas que sunt alias adiiciat. Hebrei siquidem pluribus et manifestioribus prophetiis utentes, in presentia Christi minores sunt inuenti quam Greci. Sed neque hoc extra rationem uidebitur, cur ex aliis gentibus tantum Ecclesia crediderit. Primum quidem, quoniam Deo gratum est, ex miraculis nasci mutationes in diuinis maximisque negotiis; deinde quia non fortuitis uirtutibus presulum  eius ab initio desperata reperitur esse religio. Nam licet linguam ad elocutionem aut pulchritudinem sermonis disertam non habuerint, neque uerbis aut probationibus philosophicis uterentur, ad suadendum tamen non ob hoc minus studium fuit eis; sed exuti substantiis, et bona propria contemnentes atque nudati, et uelut in aliis corporibus plurima pessimaque tormenta suscipientes, et neque ciuitatum populis submissi, neque iudicum blandimentis illecti, neque terroribus forte deterriti, clarum fecerunt uniuersis quoniam pro maximis premiis huiusmodi certamina sustinerent. Quapropter neque suasione uerborum opus erat, dum per domos et ciuitates ad credendum res ipse compellerent que nequaquam primitus uidebantur audite. SOZOMEN., lib. I, cap. 1, p. 398.



CAPUT III. Que fuerit intentio Sozomeni historiam conscribendi, et ex quibus priorum gesta collegerit.


Tanta ergo diuina atque mirabili mutatione in orbe terrarum facta, ita ut et prior religio, et leges patrie spernerentur, crudele nimis erat Calydonium quidem aprum, et Marathonium taurum, et alia his similia per prouincias et ciuitates facta, aut fabulis diuulgata, tanto nobilitari studio, ut multi Grecorum et probatissimi conscriptores circa talia laborassent, scribendi habentes ingenium: me uero uim mee non inferre nature, et historie ecclesiastice gesta narrare. Reor enim quoniam argumento rei huius non ab hominibus instituto, conscriptor quoque inopinabiliter  apparebit non inops Deo. Nisus sum etenim primo quidem hoc opus ab origine mundi dirigere [ed., digerere]: sed considerans quoniam et alii talia fecerunt usque ad tempus suum, id est, Clemens et Egesippus sapientissimi, successionem sequentes apostolorum, Africanusque conscriptor, et Eusebius cognomine Pamphili, uir in diuinis Scripturis et Grecorum petis atque rhetoribus perscrutator eruditissimus: tunc ego quecunque in Ecclesiis contigerunt post Christi ascensionem ad celos, usque ad Licinii deiectionem colligens, in duobus redegi libris: nunc autem, fauente Deo, que postea prouenerunt, aperire tentabo. Quocirca memorabo causas quibus interfui, et a scientibus aut contemplantibus eas audiui, tam in nostra quam ante nostram generationem gestas.  Ceterorum uero explanabo notitiam ex legibus positis causa religionis, et ex conciliis per tempora constitutis, ac nouitatibus factis, et imperialibus, atque sacerdotum epistolis, quarum alie quidem hactenus in palatiis ecclesiisque custodiuntur, alie uero passim apud diligentes inueniuntur. Quarumdam rationem [ms., Quorumdam ratione] potius complecti in hoc opere melius approbaui propter magnitudinem lectionis, ut sensus earum breuiter indicetur: nisi forte quedam uenire possint in dubium, pro quibus apud multos est diuersa sententia. Tunc enim, si quamlibet scripturam inuenire potuero, propter probationem ueritatis eam ponere non omitto. Ut autem nullus ignoratione rerum accuset mendacem esse conscriptionem, contrarias legendo forsan epistolas,  sciendum est quoniam occasione dogmatis Ariani et eorum qui postea sunt oborti, discordantes inter alterutros. Presules Ecclesiarum, singuli de quibus studebant suis consectatoribus scribebant, et per concilia congregati decernebant que uellent; et sibi contraria sapientes, per absentiam se sepe damnabant; et per tempora principes ac proceres eorum, qua poterant uirtute flectebant, et sibimet unanimes faciebant, ut eorum consensu recta colere putarentur. Alii siquidem istis, alii uero fauentes illis, collectionem fecerunt epistolarum pro heresi propria directarum, et eas sibi contrarias reliquerunt. Porro nobis difficile ualde fuit ut inueniremus omnia que de talibus prouenerunt. Quia uero precipua cura ueritatis habenda est, propter historie puritatem, necessarium  mihi uisum est etiam litteras huiusmodi, ut fuit 207 possibile, perscrutari. Si igitur etiam seditiones ecclesiasticas inter alterutros gestas de presulatu uel de honore primatus, proprie hereseos explanauero, non graue aut male uoluntatis esse uideatur. Primo namque, sicut dictum est, conscriptorem omnia decet ueritati postponere, deinde dogma Ecclesie catholice ueracissime declarare. Quod scilicet inuenitur sepe quidem aduersariorum insidiis impetitum, et tamen tanquam diuinitus roboratum in propria mansisse uirtute, et uniuersas Ecclesias et populos ad suam traxisse ueritatem. Cum itaque uellem, si tamen liceret [ed., deceret], ea sola conscribere que ad meam uidebantur notitiam peruenisse de Ecclesia in Romano imperio constituta  placuit tamen, quantum ualuero, ut etiam apud Persas et Barbaros que sunt gesta de religione conscribam. Non autem absurdum erit ab historia ecclesiastica, si in hoc opere etiam illi referantur qui quondam patres et preceptores fuerunt monachorum, aut qui post eos per successiones utiles uisi sunt, sicut audiuimus atque probauimus. Non enim aut nos ingrati esse uidebimur, taciturnitati tradentes uirtutem eorum; aut illi exsortes erunt huius historie qui tante philosophie exempla reliquerunt, quibus utentes posteri, beatissimo et felicissimo fine potientur. Sed hec quidem sermo procedens, ut potuerit obseruabit. Conuertar nunc ad narrationem rerum, cooperatorem inuocans Deum. Hinc enim habebit presens scriptura principium. SOZOMEN., lib. I, cap.  1, p. 400.



CAPUT Iu. A quo tempore historie fecit initium, et quomodo Constantino signum crucis ostenditur, et qui imperatores et Cesares per idem fuere tempus.

Crispo et Constantino Cesaribus atque consulibus , Romane quidem Ecclesie Syluestrius presidebat. Alexandrine autem Alexander, et Hierosolymorum Macarius, Antiochie uero que est apud Orontem [ed. Frob., Orientem] post Romanum nondum quisquam fuerat ordinatus, persecutionibus scilicet prohibentibus. Non longo post tempore, hi qui in Nicea collecti sunt, sapientia et eloquiis admirantes Eustathium, dignum approbauerunt sedi apostolice presidere; et cum esset episcopus uicine  Beree, eum in Antiochiam transtulerunt. Tunc ergo Christiani orientales quidem usque ad terminos Aegypti circa Libyam commorantes, non presumebant aperte in ecclesias conuenire, cum Licinius fauorem quem in eos habuerat permutasset. Sed neque per Occidentem Helladici, uel Macedones, et Illyrici licenter in religione durabant propter Constantinum, qui princeps erat in his partibus Romanorum . Huic enim uiro et alia quidem plurima postea prouenisse percepimus, quibus flexus est Christianorum dogma uenerari; precipue tamen propter signum quod ei diuinitus ostensum est. SOZOMEN., lib. I, cap. 2, p. 403.

Et quoniam ad hec uenimus, paulo latius aliquid referamus. Cum Diocletianus et Maximianus Herculius  priuatam elegissent uitam, et Maximinus Galerius, qui cum eis imperauerat, tenens Italiam, duos Cesares fecisset, Maximinum in Oriente, et Seuerum in Italia ; tunc Constantinus in Britannia patre mortuo ordinatur imperator primo anno olympiadis 271, die 27 Iulii mensis. Rome uero a pretorianis militibus Maxentius Maximiani Herculii filius imperator instituitur. Hinc eius pater imperandi cupidine uoluit filium regno priuare, quod facere nequiuit. Post hec autem Tarso Cilicie mortuus est. Porro Seuerus Rome contra Maxentium ueniens, militum proditione peremptus est. Maximinus autem Galerius instituens Licinium Augustum, moritur. Proinde Maxentius Rome uelut tyrannus habebatur, adulteria impudenter exercens et earum uiros  occidens. Quem uolens Constantinus opprimere, et Romanos a cladibus liberare, cogitabat quem in bello Deum haberet auxilio: sciens nichil prodesse deos quos Diocletianus uenerabatur, et quia potius eius pater, paganorum contempta religione, feliciter aduixisset. SOCRATES, lib. I, cap. 2, p. 5.

In his ergo sollicitudinibus constitutus, in somno uidit crucis signum celo splendide collocatum: mirantique uisionem , astiterunt angeli dicentes: O Constantine, in hoc uince. Fertur autem et ipsum Christum apparuisse ei, signumque monstrasse crucis, ac precepisse ut figuram similem faceret, et in preliis auxilium hoc haberet, quo uictorie iura conquireret. Eusebius itaque Pamphili cum iureiurando ipsum imperatorem dicentem audiisse  se refert, quia circa meridiem, declinante iam sole, crucis signum ex lumine factum, et scripturam consertam ei dicentem, IN HOC uINCE, uidisset ipse et milites qui cum eo tunc essent. Pergenti namque aliquod per iter cum exercitu, hoc, inquit, ei miraculum est ostensum. Dumque cogitaret quid esset, nox superuenit, et dormienti Christus apparuit cum signo quod uidit in celo, iussitque ut fieret eius signi figuratio, que foret auxilium in congressionibus preliorum. SOZOMEN., lib. I, cap. 3, p. 403.



CAPUT u. Quomodo Constantinus Christianum dogma cognouerit; et de miraculis crucis, et morte Maxentii.

Cumque iam opus non esset interprete, sed aperte imperatori monstratum fuisset quid de Deo credere  conueniret, mox die facta sacerdotes Christi conuocans, de dogmate consulebat. At illi sacros libros offerentes, de Christo loquebantur, suaque dicta ex propheticis comprobabant. Signum uero quod apparuerat ei, dicebant tropeum esse uictorie aduersus infernum, quam uictoriam ascendens in celos egit Christus, crucifixus et mortuus, et tertia die resurgens, secundum quod sperandum esse dixerunt: quia post huius uite terminum circa finem seculi presentis, omnes homines resurgant, et immortales existant: alii quidem ad premia rerum, quibus bene uixerunt; alii ad supplicia, eo quod ab eis mala sint gesta. Esse tamen etiam in delictis que committuntur hic occasionem salutis purificationemque peccati: nondum initiatis quidem baptismatis adeptionem  secundum ecclesiasticam legem, 208 initiatis autem custodiam, ne delinquant. Sed quia hoc agere omnino paucorum sanctorumque uirorum est, docebant quoque purificationem secundam ex penitentia constitutam; clementem enim esse Deum, et ueniam tribuere delinquentibus, si penitentiam agentes studeant eam operibus roborare. Hec sacerdotibus explanantibus, admiratus imperator prophetias de Christo ita promissas, iussit uiros eruditos ex auro et lapidibus pretiosis in uexillum crucis transformare signum quod Labarum uocabatur. Hoc enim signum bellicum inter alia pretiosius erat, eo quod imperatorem precedere, et adorari id a militibus moris esset. Unde precipue Constantinum reor nobilissimum decus imperii Romani in signum mutasse crucis; ut  frequenti uisione atque cura desuescerent a priori more subiecti; et eum solum arbitrarentur Deum quem coleret imperator, uel quo duce atque auxiliatore uteretur aduersus hostes. Semper enim hoc signum proponebatur ante ordines uniuersos, quod maxime laborantibus aciebus in preliis adesse precipiebat. Constituit itaque certos signiferos, qui in eo laborarent; quorum opus erat ut uicibus humeris ueherent illud, et omnes acies ita lustrarent. Fertur enim quidam, eo quod aliquando ferens hoc signum, repente hostibus inuadentibus expauisset, dedissetque illud alteri deuehendum; cumque se de prelio subtraxisset et iacula declinasset, subito percussus interiit; ille uero qui sacrum suscepit tropeum, multis se iaculantibus permansit illesus. Mirabiliter enim diuina regente uirtute, sagitte hostium figebantur  in signo; a signifero autem inter pericula protinus euolabant. Dicitur autem neque alium unquam huius signi ministrum, ut solet, in bello uulnere mortuum, aut cladem captiuitatis perpessum. SOZOMEN., lib. I, cap. 3, p. 404.

Congressus ergo circa pontem Miluium uicit, in flumine necato Maxentio. Erat enim annus septimus imperii Constantini. Inter hec Diocletianus Salone defunctus est . SOCRATES, lib. I, cap. 2, p. 7.



CAPUT uI. De derogatione paganorum.

Non autem ignoro quia Greci referunt Constantinum, eo quod aliquos genere proximos occidisset  , et cooperator exstitisset in nece filii sui Crispi, penitentia ductum, de purificatione consuluisse philosophum Sopatrum, qui tempore illo preerat in sede Plotini; illumque respondisse nullam esse in huiusmodi delictis purgationem; Constantinum uero hac interdictione turbatum, inuenisse episcopos qui penitentia seu baptismate promitterent eum ab uniuerso posse purgari delicto: tunc gauisum in illis qui dixerant quod uolebat, admiratumque dogma, factum deinde Christianum, et ad sui similitudinem deduxisse subiectos. Mihi autem uidentur hec ficta ab eis qui student religioni Christiane detrahere. Crispus etenim, propter quem dicunt Constantinum eguisse purgatione, anno 20 imperii paterni defunctus est . Qui cum adhuc  uiueret, multas cum eo pro Christianis posuit leges; secundo quippe loco honoratus imperii, et Cesar existens; sicut etiam nunc principum nomina et tempora legibus subiecta testantur. Sopatrum uero non est credibile ad colloquium Constantini uenire potuisse, in sola Oceani circa Rhenum parte regnantis: propter intentionem uero contra Maxentium habitam degebat in Italia. Tunc Romana respublica turbabatur; et non erat facile ut Britanni et Galli conuenirent cum illis tunc, apud quos constat Christiana religione Constantinum participatum, nisi dum contra Maxentium castrametaretur, et transiret ad Romam. Testes autem sunt rursus horum tempora, nec non et leges quas pro religione sanxit. Ut autem concedamus  facile potuisse principem loqui Sopatro, aut per epistolam suam consuluisse pro quibus uellet, non est tamen uerisimile ignorasse philosophum quia Hercules Alcmene purgatus Athenis est post filii necem in Cereris sacris; et quia post Hyphiti necem peregrinum et amicum iniuste peremit. Cum igitur Greci in huiusmodi delictis purgationem annuntient, sufficiant que dicta sunt, et accusent de mendacio eos qui Sopatrum contraria Constantino respondisse finxerunt. Non enim credo hec ignorasse tunc nobilissimum apud Grecos eruditione litterarum. SOZOMEN., lib. I, cap. 5, p. 406.



CAPUT uII. De Constantio patre Constantini.

Igitur Ecclesie sub regimine Constantini alacriter  agebant, et quotidianis diebus augebantur, fauente et unanime principe, et multis eas beneficiis eleuante [ed., multis eius beneficiis eleuate]; quas etiam prius inconcussas Dominus a periculis turbisque seruauit. Nam cum persecutiones diuersas Ecclesie in alio terrarum orbe paterentur, solus Constantius Constantini pater licenter Christianis in sua consistere religione concessit. Denique aliquod tale eum miraculum et memoria dignum egisse cognoui. Is enim probare uolens quosdam in suo palatio Christianos, si boni et solidi essent uiri, euocans uniuersos precepit dicens, ut si quidem uenirent ad sacrificandum et eius colerent deos, circa eum essent, et in suo cingulo permanerent; si uero refugerent, egrederentur de palatio gratias agentes quod minime  punirentur. Cumque in utroque apparuissent, alii quidem desertores religionis, alii uero diuina presentibus preponentes, deliberauit eis amicis et consiliariis uti qui in melioribus fideles constanter permanserant; alios autem uelut effeminatos auersatus, expulit a suo colloquio: credens nunquam eos circa principem deuotos fore, qui fuerint Dei sui sic paratissimi proditores. Et ideo adhuc superstite Constantio non uidebatur contra legem, quempiam esse Christianum apud eos qui ultra Italiam, Galliasque, et Britanniam, et qui circa Pyreneum habitabant montem usque ad Oceanum Hesperium. Cum uero Constantinus in eius successisset imperium, potius res Ecclesie effloruerunt. Maxentio enim Herculii filio perempto, cum eius pars Constantino cessisset, iam  licenter in religione uigebant qui circa Tiberim fluuium et Eridanum  commorantur, et qui circa Aquilam commanebant; in quem locum sermo fertur aduectam nauigio Argo, et ad Tyrrhenum pelagus fuisse perductam. Argonaute enim uentum ualidum declinantes, non eodem 209 nauigio in regressione sunt usi; sed transeuntes mare quod super Scythas est, per hec flumina uenerunt ad terminos Italorum; et hic hiemantes condiderunt ciuitatem que nuncupatur Aemonia. Aestate uero superueniente, cooperantibus eis prouincialibus, fere quadringenta stadia arte mechanica trahentes Argo per terram ad fluuium Aquilam deduxerunt, qui permiscetur Eridano. Eridanus  autem fauces habet in Italicum mare. Post prelium itaque, Cibale, Dardanii, et Macedones, et qui circa Istrum tunc morabantur, nec non et Hellas, et Illyriorum gens omnis sub Constantino redacta est. SOZOMEN., lib. I, cap. 6, p. 407.



CAPUT uIII. Quomodo Licinius fugatus, et Christianos fuerit persecutus, et nouissime uictus.

Porro Licinius hinc fugatus, cum prius sectator fuisset dogmatis Christiani, mutata uoluntate, plurimos sacerdotum in sue partis afflixit imperio, multos quidem et aliorum, precipue tamen de collegio militari. Nimis enim Christianis erat infensus propter Constantini bellum, estimans eum posse contristari propter calamitatem sue religionis: simul etiam  arbitratus, quia orarent et studerent redigi sub illius solius imperio. Super hec autem pugnaturus denuo contra Constantinum, spem uictorie habebat per diuinationes et sacrificia, et seductus ab aliquibus promittentibus quia bello uinceret Constantinum, in paganitatem conuersus est . Denique etiam Greci dicunt tunc eum expertum diuinationem Mileti Geminique Apollinis, eique consulenti de bello, respondisse demonium per hos Homeri uersus:

O senex, ualde te iuuenes pugnatores obseruant,
Tuaque uita soluta est, seuaque te senectus excipiet.
Ex plurimis ergo rebus uisum mihi est dogma Christianorum diuina prouidentia constitisse, tantoque processisse cremento, maxime tamen ex persecutione gentilium futuro. Namque Licinio persequente Ecclesias  in suo imperio constitutas, bellum in Bithynia factum est, quo nouissime pugnauerunt inter alterutros ipse et Constantinus. Tantoque diuino suffragio adiutus est Constantinus, ut per terram et per mare uinceret inimicos; et amissis Licinius pedestribus et naualibus, semetipsum in Nicomediam transtulit, priuatusque Thessalonice aliquanto tempore permansit, ibique peremptus est . uir ergo primordiis imperii sui, preliis aliisque rebus ualde prouectus, et sororis Constantini nuptiis honoratus, huiusmodi fine defunctus est. SOZOMEN., lib. I, cap. 7, p. 408.



CAPUT IX. De legibus quas Constantinus pro Christianis posuit, et de mutatione rituum paganorum Christianorumque prouectu, et de uictoriis eius, et ueneratione religionis.


Constantinus igitur cum ad eum solum omne Romanum peruenisset imperium, edictis publicis usus est, ut Orientales subiecti impauide religionem colerent Christi, et diligenter Diuinitati ministrarent; Diuinitatem quippe solam eam crederent que et reuera esset, et sufficienter haberet omni tempore potestatem: et quoniam qui talibus studerent, omnia bona eis uberrime accederent, et quecunque aduersa putarent, cum meliori potius spe fruerentur; qui uero circa Deum delinquerent, communiter et seorsum in bellis et in pace omnia eis difficilia prouenirent. Gratiasque referens, non sibimet arrogans, adiecit in  eam legem dicens: quia ministrum opportunum eum habere dignatus fuerit Deus sui consilii, et a Britannico mari usque ad loca Orientis adduxerit eum, quatenus augeretur Christiana religio; et qui propter Dei culturam durabiliter permanserunt in confessionibus martyrii, clariores eius honoribus apparerent. Hec igitur concionatus, et alia multa dicens, per que credebat subiectos ad cultum religionis adducere, infirma esse sanciuit que contra religionem fuerant cogitata uel gesta sub persecutoribus Ecclesiarum, remissionemque cunctos habere decreuit, qui propter confessionem Christi migrare in insulas aut alibi preter uoluntatem propriam commorari iussi sunt, aut in metallis affligi [ed. affigi], aut publicis operibus, aut mulieribus, aut lanificis ministrare, aut dari curiis cum curiales primitus non fuissent. Eos autem quos  infames illi fecerant, ab infamia relaxauit. Militia uero priuatos in sua uoluntate reliquit, utrum esse in schemate quo fuerant, an certe cum honorabili quiete liberam uellent habere uacationem. Cumque omnes ad priorem libertatem et consuetos honores reuocasset, etiam substantiis reformauit uniuersos. Si qui uero morte damnati, substantia quoque nudati sunt, precepit proximis genere eorum deferendas hereditates; nullo autem horum existente, unamquamque prouincialem Ecclesiam ad ius hereditatis accedere; et siue apud priuatum, siue apud publicum de tali substantia esset aliquid ablatum, restitueret. Eis autem qui ex erario publico aliquid comparauerant, aut donationes acceperant, secundum possibilem decentemque modum se prouidere promisit. Hec  igitur, sicuti dictum est, imperatori placuerunt, et lege firmata sunt, insigniterque omnia decenti fine completa. Christiani uero tunc omnes Romanorum dignitates administrabant; et de cetero cunctis sacrificare negabatur, immolationibusque aut diuinationibus non erat locus: sed nec idola dedicare, aut celebritates paganas agere iam licebat. Plurima uero etiam per ciuitates gentium, de antiqua consuetudine mutabantur. Ab illo denique tempore apud Aegyptios nequaquam secundum priores solemnitates in paganorum templa cubitus, sed in ecclesias magis offertur, quo significatur crementum aque Niliace. Apud Romanos autem tunc primum monomachorum spectacula sunt remota. Apud Phenices uero, qui in Libano uel Heliopoli commorantur, fas ulterius non  fuit uirgines fornicari antequam legitimis iungerentur uiris, nempe post turpitudinem experimenti primi nefande permixtionis. Sancte uero domus que quidem magnitudinem uidebantur habere sufficientem, corrigebantur. Alie uero cremento altitudinis et latitudinis augebantur. Alibi autem cum non essent, a fundamentis edificate fulgebant. Pecunias uero ex regiis thesauris imperator 210 affluentius impendebat: scribens per singulas ciuitates episcopis atque presidibus populorum, ut sacerdotes, sicuti uellent, iuberent; isti autem iubentibus obedirent, quatenus cito perficeretur opus. Letanti siquidem eius imperio, etiam religio ualde florebat, et in tantum etiam post bellum contra Licinium gestum felicissimus fuit  in preliis aduersus alienigenas preparatis, ut etiam Sarmatas uinceret, et qui uocantur Gothi, tunc nouissime causa gratie apud eum federa celebrarent. Hec autem gens habitabat tunc quidem trans fluuium Istrum. Cumque esset in bellis prona, et multitudine atque magnitudine corporum armis semper exercitata, aliis quidem barbaris preualebat; solos autem habebat Romanos sibimet repugnantes. Fertur enim etiam et hoc prelio demonstratum Constantino per signa atque somnia quanta Dei prouidentia regeretur. Qui cum superasset omnia bella que sub eo sunt gesta , ueluti repensans Christo, in eius religionis studio magis magisque feruebat: hanc solam ueram fatendam esse et salutarem existimare subiectos iubens. Ex terra uero subdita sibi, ex unaquaque  ciuitate detrahens, publicum certumque [ed., publico, certum, etc.] uectigal ecclesiis prouincialibus cleroque distribuit, et donationem ualidam in perpetuum esse sanciuit. Assuescens autem milites, ut, sicut ipse, Deum colerent, signo crucis eorum arma signabat. In regalibus quoque oratorium fabricatus, etiam tabernaculum ad instar ecclesie circumferebat dum aduersus hostes castrametaretur; quatenus nec in itinere degens ipse, uel exercitus sacro lumine priuarentur, quo deceret laudari Deum, et orationes offerri [Mss., decerneret laudare . . . offerre]. Sequebantur autem pariter sacerdotes et diaconi tabernaculo seruientes, qui secundum legem ecclesiasticam sacrorum ordines adimplebant. Ex illo autem Romanorum cohortes, que nunc Numeri nuncupantur,  singule fecerunt tabernaculum proprium, et sacerdotes atque diaconos distributos habebant. Die uero qui dominicus uocatur, quem Hebrei primum uocant, Greci autem soli distribuunt, et qui ante septimum est [id est diem ueneris], sanciuit a iudiciis aliisque causis uniuersos habere uacationem, et in eo tantum orationibus occupari. Honorabat autem dominicum diem, quia in eo Christus resurrexit a mortuis; alium uero, quia in eo fuerat crucifixus. Maximam namque culturam sacratissime crucis habebat, tam pro iis que ei prospere prouenerant eius auxilio in preliis contra aduersarios institutis, quam pro indicio quod ei diuinitus pro ea uidebatur ostensum. Denique supplicium crucis, quod primitus apud Romanos erat in usu, lege prohibuit. In figurationibus  autem solidorum et in imaginibus hoc signum iussit inscribi semper et figurari, ut testantur hactenus eius imagines hoc schemate decorate. In omnibus siquidem rebus, precipue tamen in legislationibus, studebat placare Diuinitatem. Apparet enim luxuriosas et ualde fatuas permixtiones ante eum non prohibitas, tunc fuisse correctas, sicut ex ipsis quas posuit legibus inuenitur. Sed nunc que ad honorem et statum religionis ab eo sancita sunt pandere necessarium est, cum partes esse ecclesiastice uideantur historie. SOZOMEN., lib. I, cap. 8, p. 409.

Apud Romanos dudum fuit lex, a uigesimo quinto anno non habentes uxores prohibens a priuilegiis habentium coniuges; sed et alia multa iubens, ut nichil de testamento lucrarentur, licet proximitate generis  consisterent: qui uero filios non habuissent, medietatem relictorum sibimet amittebant. Posuerunt autem has leges antiqui, uolentes Romam esse populosam, omnemque terram subiectam, et quia non multo ante has leges plurimos in ciuilibus bellis amiserant. uidens igitur imperator idcirco male tractari eos qui propter Deum uirginitati et sine liberis esse studebant, fatuum iudicauit diligentia et studio hominum uideri eorum augeri genus; cum natura semper superna distributione diminutionem suscipiat et augmentum. Et legem populo proposuit uniuerso, quatenus equalibus priuilegiis fruerentur qui sine coniugibus et liberis erant, quibus illi qui hec se habere gaudebant. Sed etiam amplius habere sanciuit eos qui in continentie uirginitate degebant, licentiam eis  prebens masculis feminisque, licet etate minoribus, testamentum facere contra communem legem. Omnes enim bene cogitare iudicauit, quorum opus esset Deum placare semper et philosophie ueraci uacare. Huius enim rei causa et antiqui Romanorum licenter testati uirgines uestales etiam sexto etatis curriculo decreuerunt. Iudicium itaque maximum reuerentie pii principis circa religionem fuit: quia ubique administrantium sententias imperfectas esse uoluit, et ad episcopos per appellationem refugiendum esse sanciuit, si qui uellent ciuiles iudices refutare: firmam uero illorum iudicans sententiam potius quam iudicum aliorum, et, tanquam ab imperatore prolatam, ab omnibus obseruandam, et inconuertibiles esse terminos synodales. Illud quoque nos relinquere dignum  non est, quod pro utilitate sancitum est eorum qui in Ecclesiis manumittuntur. Cum propter subtilitatem legum etiam inuiti possessores difficultatem paterentur circa dationem melioris libertatis, quam ciuilitatem Romanam uocant, tres posuit leges: decernens omnes in ecclesiis manumissos sub testimonio sacerdotum, per hanc piam adinuentionem Romana ciuilitate frui; cuius indicium presens etiam tempus seruat. Nam moris erat de libertate leges scriptas in manumissionibus anteponi. Constantinus igitur hanc studens sane in omnibus honorabat religionem; erat quippe et per semetipsam gloriosa propter uirtutem plurimorum tunc in ea pollentium. SOZOMEN., lib. I, cap. 9, p. 413.



CAPUT X. De diuersis confessoribus eorumque conuersatione.


Itaque persecutionibus iam cessantibus, adhuc multi confessorum superstites Ecclesias exornabant; ut fuit Osius Cordube pontifex, et Amphion Epiphaneie Cilicie, et Maximus, qui post Macarium Hierosolymorum tenuit presulatum, et Paphnutius Aegyptius, per quem aiunt plurima miracula operatum Deum, demonesque subiecisse, uariarumque passionum condonasse ei sanitates. Ferunt autem quod Paphnutius et Maximus ex illis confessoribus fuerunt quos Maximinus imperator in metallis ad opera exercenda damnauit, oculos eorum dextros euellens, et sinistras suras incidens. SOZOMEN., lib. I, cap. 10, p. 414.

 211 Secundum eos autem fuisse percepimus Spiridionem Tremithuntis Cypriorum episcopum, ad cuius uirtutem demonstrandam sufficere puto que hactenus de eo seruatur opinio. Quanta per eum diuino presidio gesta sint, plura quidem nouere prouinciales; ego autem que ad nos ualuerunt peruenire non tacebo. Fuit enim iste rusticus habens uxorem et filios, sed non propterea in rebus diuinis minor. Aiunt autem aliquando per noctem uenisse malignos uiros ad caulas ouium eius, et cum rapere niterentur, subito uinctos nullo ligante fures. Tunc illum die facta uenientem inuenisse ligatos eos, et soluisse quidem ab inuisibilibus uinculis, culpasse tamen et dixisse: Cur, fratres, dum licuisset que desiderabatis accipere, elegistis potius ea rapere, et noctem ducere  iugiter infelicem? Tum miseratus eorum, magis autem ad meliora eos erudiens, ait: Abite hinc sumentes arietem; laborastis quippe uigiliis, et decet uos sine querimoniis recedere ab ouibus meis. Quod quidem quilibet iuste poterit admirari. Nihilominus etiam illud mirandum. Apud filiam eius uirginem nomine Irenen quidam notus eius speciem aliquam deposuerat; que sumens depositum, sub terra recondidit, ubi caute credidit custodiri. Contigit interea mori puellam nichil confessam patri. uenit homo depositum repetens, ignorante Spiridione quid loqueretur. Cumque in tota domo requisisset, nec inuenisset, flebat capillosque uellebat, et morti uicinus esse uidebatur ille qui deposuerat. Hec Spiridion fieri uidens, et cursim ueniens ad sepulcrum, uocauit  ex nomine puellam. Qua respondente, de causa depositi requisiuit. Et dum ab ea didicisset, reuersus, et inueniens ubi puella significauerat, reddidit homini quod petebat. Quoniam quidem ad hunc ueni sermonem, non est incongruum etiam istud adducere. Mos erat huic Spiridioni ex fructibus qui nascebantur ei, alios quidem pauperibus erogare, alios autem gratis mutuare uolentibus. Sed neque per se dabat, neque per se recipiebat; sed solum cubiculum demonstrabat, inuitans petentes ut quantum opus habebant tollerent, et denuo reuocarent quantum se nouerant abstulisse. Quidam uero dum mutuum percepisset, reuersus est post aliquantum quod tulerat redditurus. Quem dum secundum consuetudinem iussisset reponere in cubiculo quod fuerat exinde mutuatus, ad iniustitiam ille conuersus, et  credens latere Spiridionem, non reddidit quod debebat; sed auferens debitum, quasi reddidisset, abscessit. Quod tamen longo tempore non erat ignorandum. Post certum namque tempus uenit, rursum petens ab eo mutuum. At ille misit eum ad horreum, data potestate ut ipse sibi metiretur quantum opus haberet. uacuum uero eumdem inueniens locum, et hoc oculata fide cognoscens, Spiridioni nuntiauit. Ille respondit ei: Mirum est, o homo, quod loqueris. Quomodo tibi soli uisum est horreum necessariis defecisse? Sed considera potius apud temetipsum, ne forte mutuatus alia uice quod debueras, primitus non solueris. Si enim hoc non est, indubitanter non priuaberis quibus eges, sed rursus accedens inuenies.  Sic igitur ille captus est, et quod ei deliquerat indicauit. Dignum est igitur huius sacratissimi uiri mirari puritatem, et ecclesiastici ordinis ualde custodiam. Dicitur itaque quodam tempore pro aliqua utilitate in unum Cyprios episcopos conuenisse, et inter eos hunc fuisse Spiridionem, et Triphyllium Ledrensem episcopum, uirum eloquio et sapientia preditum, nec non legibus [ed., Beryto legibus, etc.] eruditum. Cum itaque collecta celebraretur, iniunctum est Triphyllio ut faceret sermonem ad populum. Cumque ille locus uenisset ad medium, Tolle lectum tuum, et ambula , cubile dixit pro lecto, mutans nomen; Spiridion autem indignatus in eum, et exsiliens de cathedra sacerdotali: Tu melior es, inquit, eo qui lectum dixit, quia eius uerbis  uti confunderis? Hoc autem fecit populo conspiciente, mediocritatem docens eum qui eloquii supercilio pretumebat. Erat enim idoneus ad pudorem incutiendum, cum esset uenerandus, et operibus gloriosus, simulque senex euo atque sacerdotis officio. Qualis autem circa peregrinorum susceptionem fuerit, hinc apparet. Instante iam Quadragesima, quidam ex itinere uenit ad eum quibus diebus consueuerat cum suis continuare ieiunia, et die certo comedere, medios dies sine cibo consistens. uidens itaque peregrinum ualde defectum: Perge, inquit sue filie, laua peregrini pedes, et cibos appone. Cumque uirgo dixisset nec panem esse nec [hoc est farinas] , orans primum,  ueniamque petens, filie iussit ut porcinas carnes, quas domi salitas habebat, coqueret. Quibus coctis, sedens cum peregrino positis carnibus comedebat, et rogabat ut una cum eo ederet peregrinus. Quo refutante, Christianumque se profitente: Propterea magis, inquit, refutare non debes: Omnia enim munda mundis , sicut sermo diuinus edocuit. Hec quidem de Spiridione dicta sufficiant. SOZOMEN., lib. I, cap. 11, p. 415.



CAPUT XI. De diuersis monachis et eorum institutione.

Precipue uero insignissimam Ecclesiam demonstrauerunt, et dogma dilatauerunt uite uirtutibus, qui conuersatione monachica illo tempore fruebantur. Utilissima namque res ad homines uenit a Deo  ista philosophia, que multarum doctrinarum et dialectice artis studia despicit, tanquam sit minuta, et melioris operis tempus impediat, atque ad recte uiuendum nichil ostendat. Hec ergo philosophia conuersatione miranda, naturali simplicique prudentia docet omnino que nequitiam perimant et operentur utilia. Non enim predicat uirtutem, sed magis exercet: nichilo pendens humanam gloriam, uiriliterque resistens passionibus anime; et neque nature necessitatibus se subdit, nec corporis infirmitati succumbit. Diuine mentis uirtutem habens, semper contemplatur omnium Creatorem, et cum nocte dieque colens, orationibus et litaniis placat indubitanter. Anime uero puritate et bonorum actuum conuersatione,  ad ministeria se diuina componens, purgationes aspersionesque contemnens, solas pollutiones peccata putans, extrinsecus irruentes casus exsuperat, et omnium absolute huiusmodi dominatur. Non per stabilitatem necessitatemque uite qualibet uoluntate mutatur, non mala patiens ulciscitur, non languore aut indigentia necessariorum compressa mordetur; sed potius gloriatur in talibus. 212 Patientiam, mansuetudinem, mediocritatem in omni uita meditatur; et quantum nature humane possibile est, Deo esse uicinum, uelut in transitu utens presentibus: neque circa possessionem rerum occupata constringitur, neque ultra quam opus est in presenti prouidere forsan urgetur. Semper autem simplicitatem et exercitium huius instructionis laudans, beatitudinem  contemplatur eternam, et ad felicem terminum omni uiuacitate festinat. Timore diuino sine intermissione suspirans, turpiloquia respuens, et nec usque ad uocem emittere patiens, quorum actiones suis actibus noscitur exsoluere. In breui comprehendens necessaria nature, et cogens corpus mediocribus indigere, castitati luxuriam subdit; iustitia punit iniustitiam, et ueritate mendacium. Disciplina rerum omnium mensuras participatur: cum proximis in unanimitate et communione consistit; amicorum prouida est atque peregrinorum; que propria sunt communia facit egentium, et tuetur utilia singulorum; neque gaudentibus importuna, et tribulatis remedium consolationis apportans. Ad uerum bonum diligentiam suam semper extendens, sermonibus castis  sapientibusque consiliis ornato ac uano eloquio remotis erudiens atque curans ueluti quibusdam medicaminibus audientes, cum honore et reuerentia dispositiones suas celebrans, contentione, certaminibus iraque priuata. Nam cum sit rationalis, omnem motum irrationalem fugit, generaliter passiones corporis deuincit et anime. Huius itaque elegantissime philosophie princeps quidem fuit, sicuti quidam dicunt, Elias propheta et Baptista Ioannes. Philo autem Pythagoricus suis temporibus refert  undique egregios Hebreorum in quodam predio circa stagnum Mariam in colle positum philosophatos. Habitaculum uero eorum, et cibos, et conuersationem talem introducit, qualem et nos nunc apud Aegyptiorum monachos esse conspicimus. Scribit enim inchoantes  eos philosophiam cedere omnibus sibi competentibus rebus, cunctisque abrenuntiare permixtionibus, et extra muros in solitariis agris et hortis inhabitare. Domos autem eis esse sacraria que apud nos monasteria nuncupantur, et in eis conuersatione solitaria honesta celebrare mysteria, diligenterque psalmis et hymnis placare Diuinitatem, et ante solis occasum non gustare cibum; alios autem per tres dies et amplius, certisque diebus in pauimento habere cubilia, uino semper et sanguinem habentibus abstinere, cibum eis esse panis et salis, et hyssopi, et potum aque. Mulieres eis cohabitare, seniores uirgines propter amorem philosophie spontanea uoluntate nuptiis abstinentes. Et Philo quidem hoc  modo referens, uidetur aperire quia hi qui ex Hebreis secundum eum Christiani sunt facti, adhuc Iudaice uiuerent, eorumque constituta seruarent. Apud alios enim non inuenitur huius uite conuersatio. Unde coniicio ex illo apud Aegyptios hanc philosophiam habuisse principia. SOZOMEN., lib. I, cap. 12, p. 417.

Alii uero dicunt huic causam fuisse conuersationi persecutiones, que religionis causa per tempora prouenerunt. Et quoniam fugientes in montibus, et uallibus, desertisque morabantur, ad modum se uite huius assueuerunt. Sed siue Aegyptii, siue alii quidam huic ab initio philosophie prefuerunt: illud tamen apud omnes constat, quia ad summam reuerentiam atque perfectionem, moribus exercitationibusque  decentibus, hanc in conuersationem usque perduxit Antonius maximus monachorum; quem tunc in desertis Aegypti morantem  propter gloriam uirtutis eius, imperator Constantinus amicum fecerat, litteris honorabat; et ut pro quibus uellet ei rescriberet, expetebat. Fuit autem iste uir Aegyptius genere, ortus in insigni uico, in loco Heraclie apud Aegyptios constituto. Is puer relictus orphanus, paternos donauit agros conuicaneis suis; aliam uero substantiam disponens, pretium pauperibus erogauit: studiosi existimans esse philosophi, non solum semetipsum spoliare pecuniis, sed eas dispensare proficue. Iunctus autem studiosis secundum se uiris, uirtutes zelabatur uniuersorum: probans bonam uitam suauem fieri ipsa consuetudine,  licet fuerit primo difficilis. Modos adinueniebat abstinentie potioris, et quotidie exercitatione crescebat. Tanquam semper incipiens aliquid innouabat, afflictionibus corporis puniendo libidinem, sacre uero sapientie uoluntate passionibus anime repugnando. Erat enim eius esca solus panis, et sal, potus aqua, prandiique tempus solis occasus. Frequenter enim duos et amplius dies sine cibo manebat. uigilabat, ut ita dicatur, semper quidem iugi nocte, et orationibus contingebat quidem diem; si uero somnus incumberet, stando paululum dormiebat, plerum que pauimento iacens, solamque terram stratum refectionis [ms., refectionibus] habens: olei siquidem unctionem, lauacrorum atque similium usum modis omnibus deuitabat: ne humectatione sua in mollitiem corpus immutaret. Aiunt enim neque nudum  eum aliquando uisum. Litteras uero neque sciebat, neque mirabatur [ms. Lyr., meditabatur], sed potius mentem bonam tanquam seniorem litterarum: quarum tamen inuentorem iure laudabat. Fuit autem precipue clementissimus, castus, fortis, gratus colloquentibus, sine ulla tristitia. Et licet qui cum illo disputarent certatiue questiones inferrent, tamen more solito sapienter et disciplinabiliter crescentem sedabat sepe contentionem, et ad mensuram debitam protinus transferebat, loquentiumque sibi strepitum temperabat, eorumque mores ueluti quadam regula componebat. Tantis itaque uirtutibus diuina prouidentia redundans, se futura prescire non estimabat esse uirtutem; et propterea nec laborandum  inaniter circa talia suadebat: quando nec ignorantem futura pene succumbere, nec scientem propterea sanctum esse declarabat. ueram namque beatitudinem in cultura Dei et legum eius obseruatione dicebat. Si cui autem hec esset cura, docebat ut purgaret animam, quo posset respicere, et futurorum notitiam possidere, Dei uidelicet prescientia declarante. uacare autem nec ipse patiebatur, et bene uicturum semper operari precipiebat, ac semetipsum discutere, et secum ponere rationem eorum que gessit die noctuque; si quid autem indecens ageret, conscriberet, ut de cetero parceret in delicto, semetipsum scilicet erubescens, si plurima sui delicta comperisset: simul etiam metuens ne per conscriptionis indicium fieret aliis manifestus. Erat enim laboriosus, et maxime pro solatiis oppressorum.  Quis etenim alter sic feruentissime fuit studiosus, quorum gratia sepe ueniebat ad ciuitates? Plurimi namque ui compellente cogebant 213 eum legatione fungi apud iudices et magistratus; quorum singuli uel uidere eum iudicabant nimis egregium, loquentem audire, et precipienti parere gloriosum. Qui cum talis esset, studebat tamen ignorari et latere per eremum. Si uero necessitate faciente uenisset in ciuitatem, disposito negotio pro quo uenerat, ad desertum continuo reuertebatur. Pisces namque dicebat per humectam nutriri substantiam; monachis autem ornatum ferre [ed. u., fore] solitariam uitam. Et sicut illi terre tactu tabefiunt, sic gloria monachorum ad urbes accedendo fedatur. Obedientem uero se gratumque conspicientibus exhibebat. Studebatque  ut neque haberet tumentem superbamque naturam, nec putaretur huiusmodi. Sed hec quidem pauca uirtutum Antonii dicere sum compulsus, ut tanti uiri per hec exempla consideremus philosophiam. Plurimos igitur atque probatissimos habuit auditores, quorum alii quidem in Aegypto et Libya, alii uero in Palestina, et Syria, et Arabia claruerunt; et unusquisque eorum non minus se quam doctor, apud quos est commoratus, exercuit; multosque docuit, et ad similem uirtutem philosophiamque perduxit; ita ut quorumdam hic labor esset circuire per ciuitates et prouincias, uel per agros, et diligenter Antonii discipulos, eorumque requirere successores. Sed quomodo poterant inueniri facile, quibus erat studium diligentissimum suam uitam latere, et  non sicut nunc plurimi hominum elati per gloriam, semetipsos expompant, et cunctis insinuant? Fuerunt itaque probatissimi discipuli, quos percepimus, Antonii, alii quidem multi, nec non et Paulus appellatione Simplex. Hunc aiunt, cum rusticus esset, bona specie coniugem habuisse, et eam in ipso facinore adulterii deprehensam tacite subrisisse, et iureiurando firmasse nunquam se cum ea esse miscendum. Tum ad adulterum: Habe, inquit, eam; et repente discessit ad eremum apud Antonium. Dicunt enim eum mansuetissimum et patientem ualde fuisse. Denique cum iam senex esset, et ad uitam monachicam [ed., monachice] perdurationis insuetus, omnibus eum Antonius experimentis exercens, in nullo  inuenit eum inferiorem, perfecteque eum philosophie esse testatus, seorsum precepit habitare, tanquam non egentem doctore. Confirmabat autem Deus Antonii testimonium, et operibus ostendebat uirum esse gloriosum, ipsoque doctore superiorem, atque ad affligendos et expellendos demones preparatum. SOZOMEN., lib. I, cap. 13, p. 420.

Circa hoc itaque tempus philosophabatur et Ammonius Aegyptius, de quo sermo fertur quia cogentibus parentibus duxisset uxorem, nec tamen eam fuisset expertus. In principio namque nuptiarum sponsam tamquam sponsus in thalamo percipiens, et solus cum ea remanens, ait: Nuptie quidem, o mulier, nostre usque ad hoc celebrate sunt tempus. Et quale bonum sit posse uirginem permanere ex sacris edocebat litteris, ac seorsum solus manere tentabat.  Sed quoniam de uirginitate quidem sermones uirgo laudauerat, diuidi autem ab eo graue iudicabat, in alio cubili dormiens, annis decem et octo cum ea mansit, neque tunc a monachica abstinentia se suspendens. Interea mulier uiri zelata uirtutem, estimauit non esse iustum tantum uirum domi celari propter se, sed oportere potius seorsum utrumque philosophari, et ob hoc supplicauit uiro. At ille gratias agens Deo pro huiusmodi cogitatione mulieris: Tu quidem, inquit, hanc habe domum, ego mihi aliam fabricabo. Et in meridianam partem deserti stagni Marie ueniens circa locum Scyti ad montem qui dicitur Nitrie, duobus et uiginti annis ibi philosophatus est: annis singulis uisitans secundo mulierem.  Huius itaque sacratissimi principis horum monasteriorum multi fuerunt dignique discipuli, sicut successiones ostendunt; plurimaque et ueneranda per eum prouenerunt, que precipue apud Aegyptios monachos perfecteque seruantur. Nam cum maxima diligentia per successionem traditionis alterutre curant uirtutes antiquorum memorie tradere monachorum; sed a me illi memorandi sunt qui ad nos usque peruenerunt. Contigit igitur huic uiro, et Theodoro eius discipulo euntibus aliquem transire fluuium quem dicunt Lycum. Ne uero se alterutrum nudos uiderent, iussit Ammonius [alias Amos], ut recederet Theodorus ab aqua; cumque etiam semetipsum erubesceret nudum intueri, repente diuina uirtute translatus est ad ulteriorem ripam. Transiens uero Theodorus aquam, et uidens nec uestem eius  nec pedes infusos, supplicabat seni ut ei causam rei depromeret. Cumque ille dicere refutaret, ille uero non aliter se properaturum nisi cognosceret, promittente Theodoro nulli se eo uiuente rem fore dicturum, confessus est quod euenit. Proximum uero miraculum huic quoque rei contigit quod narrabo. Iniusti parentes alicuius a cane rabido percussum filium et pene mortuum obtulerunt ei, et eiulantes deprecabantur ut sanaretur. Tum ille ad eos: Non eget, inquit, mea curatione; sed uos si uultis reddere bouem quem rapuistis dominis suis, egrotus repente sanabitur; quod etiam contigit. Nam ut restitutus est bos, passio mox recessit a puero. Quando igitur Ammonius iste moriebatur, dicitur Antonium  uidisse animam eius in celum ferri, diuinis potestatibus cum psalmodia precedentibus eam; consulentibusque eis qui circa eum erant, causam huius miraculi non abscondit. Sciebant enim quoniam erem intento obtutu respiciens, cum stupore miraculi cuiuspiam respiceret uisionem. Cumque uenientes postea quidam de Scyti nuntiassent horam uisionis Antonii, et conuenisset cum transitu illius uiri, beatificauerunt ambos: illum quidem, quia ad manifesta bona transiisset; illum uero, quia tantam a longe meruisset cernere uisionem. Multorum enim dierum iter est locorum medio positorum quo degebat alteruter. Et hec quidem ita relata sunt. In hoc itaque presulatu audiui probatissime philosophatum Eutychianum, qui in Bithynia circa Olympum morabatur.  Erat quippe diuina gratia repletus, ad curationes passionum, et miracula rerum et operum, ita ut ipsi Constantino propter uirtutem uite esset amicus. Illo siquidem tempore uinctus quidam spatarius, qui in suspicionem uenerat quasi assumpta tyrannide, fugit, et requisitus circa Olympum comprehensus est. Rogantibus autem necessariis eius Eutychianum, ut pro eo apud principem legatione fungeretur: Prius, inquit, prouidendum est ut is homo liberetur a uinculis, ne crudeliter constrictus intereat. Tunc dicitur ad uinculorum custodes direxisse: rogans ut eum ab huiusmodi necessitate releuarent. Qui cum hoc facere noluissent, sponte ianue clause reserate, et uincti catene repente sunt disrupte. Postea uero ad 214 principem ueniens Byzantii tunc degentem, paratissime  beneficium promeruit quod poposcit. Non enim poterat Constantinus eius petitionibus denegare, cum ei summi honoris cumulum exhiberet. Hec itaque breuiter a nobis dicta de monachis, qui tunc clare philosophati sunt, sufficiant. Cui uero de his subtilior cura fuerit, querens inueniet plurimorum uitas hic non esse scriptas. SOZOMEN., lib. I, cap. 14, p. 423.



CAPUT XII. Quomodo contra Ecclesiam Arius sit exortus.

Et licet ita per omnia floreret Ecclesia, non tamen pertulit inimicus, eleuatam simul atque splendentem ualde respiciens; sed maleuola cepit tractare consilia, contendens gubernatam a Domino et uniuersorum  Creatore submergere. uidebat itaque paganorum errore se fuisse nudatum, captaque uaria demonum machinamenta, et creaturam a plurimis iam non adorari, sed Creatori hymnos decenter offerri. Ea gratia iam non aperte contra Dominum et Saluatorem nostrum excitabat bellum; sed uiros inueniens Christianos quidem se uocabulo profitentes, sed amore honoris et uane glorie reductos ad seruitutem, organum eos sue machinationis habuit, per quos plurimos ad pristinum reduxit errorem: non quidem creaturam rursus adorari precipiens, sed ipsum Creatorem et mundi opificem, cequatum astruens creature. Ubi autem hoc principium, et quemadmodum hec inimicus zizania seminauerit, enarrabo. Alexandria ciuitas est maxima et hominum multitudine  copiosa, non Aegyptiorum solummodo, sed etiam Thebeorum, et Libycorum circa Aegyptum obtinens principatum. In huius itaque ciuitatis presulatu, post Petrum illum inclytum propugnatorem, qui sub impiis tyrannis Diocletiano et Maximiano nouissime imperium sponte deponentibus, martyrii coronam susceperat , successit Achillas. Is enim sub illo egregio Petro Arium ordinatum diaconum, captumque in Meletii nouitatibus, et ab Ecclesia pulsum, rogatus a fidelibus, et denuo suscipiens, ministrare precepit. Post Achillam uero Alexander fortissimus euangelici dogmatis predicator ordinatur episcopus. Hoc tempore  Arius in ordine quidem presbyterorum erat, expositionemque diuinarum Scripturarum uidebatur habere commissam.  uidens autem Alexandrum pontificatus gubernacula suscepisse, euentum temporis non portauit; sed et mordacitate compulsus, litis querebat initium. Porro laudabilem uidens uiri conuersationem, nequaquam calumnias contexere preualebat; uerumtamen quiescere illum prohibebat inuidia. Hunc igitur inueniens inimicus ueritatis, per eum nisus est in Ecclesiam excitare tempestatem. Apostolicis enim Alexandri doctrinis instabat aperte resistere. Et ille quidem diuina sequens eloquia, equi honoris cum Patre, et eamdem substantiam habere cum Deo Genitore Filium predicabat. Arius autem e diuerso ueritati repugnans, creaturam Filium, facturamque dicebat, adiiciens: Erat aliquando quando non erat, et alia que ex illius litteris indicantur insana. Hec  ergo non solum in Ecclesia persistebat docens, sed etiam in extraneis conuentibus atque conciliis; et domos circumiens, quibuscunque poterat, suadebat. THEODORETUS, lib. I, cap. 2, p. 6.

Reprehendens autem quidam huiusmodi uiros, Alexandrum quoque culpabat, tanquam non utiliter sileret, dum contra dogma fierent nouitates. At ille melius arbitratus esse de dubiis sermonem ex utraque parte proponendum; ut non uideretur ex necessitate, sed potius ex satisfactione certamen ablatum [ed. Frob. et Niu., allatum]: iudex cum clero residens, ad altercationem deduxit utramque partem. Ut autem euenire solet circa certamina uerborum, utrique superare nitebantur. Arius tamen nullatenus acquiescere uolebat, quia consubstantialis Filius et  ceternus est Patri. SOZOMEN., lib. I, cap. 15, p. 426.

Alexander autem apostolicorum dogmatum predicator, prius quidem eum reuocare admonitionibus et consiliis nitebatur. Cum uero eum superbire uidisset, et aperte impietatis facinora predicare, ex ordine sacerdotali remouit. Audierat enim clamantem diuinam legem: Si oculus tuus dexter scandalizat te, erue eum, et proiice abs te . Hoc itaque tempore Romane quidem Ecclesie Syluestrius retinacula gubernabat, Melchiadi succedens, qui post Marcellinum clarificatum in persecutione gentilium susceperat iura pontificatus. Antiochie uero post tyrannum Ecclesie inchoante pace, uitalis presul exstabat . Qui etiam antiquam ex multis temporibus destructam a tyrannis edificauit  ecclesiam. Post quem Philogonius pontificatum sumens, et reliqua edificii superaddidit, et zelum pietatis Licinii temporibus demonstrauit . In Hierosolymis autem post Hermonem Macarius ordinatus est, uir nomine suo dignus, et omnibus bonis ornatus. Eodemque tempore Constantinopoli Alexander pontificatum sacri ministerii possidebat, apostolicis donationibus ualde clarus. Tunc igitur Alexander Alexandrinus, uidens Arium amoris iudiciarii aculeo stimulari, et multos ad blasphemias deceptos erigere, conciliaque propria celebrare, Ecclesiarum presulibus eius blasphemiam suis litteris indicauit. THEODORETUS, lib. I, cap. 2, p. 7.



CAPUT XIII. Epistola Alexandri pontificis Alexandrini ad uniuersas Ecclesias aduersus Arium.


Dilectissimis atque karissimis ubique catholice Ecclesie comministris, Alexander in Domino salutem.

Dum unum catholice sit corpus Ecclesie, mandato existente in sacris Scripturis ut seruetur uinculum unanimitatis et pacis , consequens est debere nos scribere, et alterutris que apud singulos aguntur insinuare; ut siue patitur, siue gaudet unum membrum, compatiamur aut congaudeamus ad inuicem. In nostra igitur parochia nunc ingressi sunt uiri iniqui et Christo rebelles, docentes apostasiam, quam recte quilibet precurrere suspicetur Antichristo. Et uolui quidem hoc taciturnitati contradere, si quo modo inter solos apostatas consumeretur hoc  malum, et non loca alia penetrando simplicium sordidaret auditus. Sed quoniam Eusebius nunc Nicomedie, putans in se consistere causas Ecclesie, 215 quia cum reliquisset Berytiorum ciuitatem, et concupiisset Nicomediensem Ecclesiam, non est in eo ultio subsecuta: patrocinatur etiam his apostatis, et scribere ubique molitus est, commendans eos, si quo modo trahat aliquos ignorantes ad hanc pessimam heresim et Christo rebellem. Ideoque necessarium iudicaui, sciens quod in lege conscriptum est ulterius non tacere, sed uobis omnibus indicare; quatenus etiam uos sciatis apostatas, et eorum heresis uerba nequissima caueatis. Si ergo scripserit uobis Eusebius, nec recipiatis cum, nec eius scripta suscipiatis. Antiquam enim calliditatem tempore compressam  nunc per istos renouare uolens, fingit quidem se quasi pro istis scribere; opere uero demonstrat quia pro semetipso talibus studere festinat. Apostate uero sunt isti Arius et Achillas. Cum eis autem apostatauerunt hi, Aithalis, Carponius, alter Arius, Sarmatius, Euzoius, Lucius, Iulius, Menas, et Helladius, Gaius, Secundus et Theonas, qui episcopi aliquando sunt dicti. Ea uero que opinantes loquuntur, huiusmodi sunt: Non semper, inquiunt, Deus Pater fuit, non semper fuit Dei uerbum; sed fuit quando Deus Pater non fuit. Dei autem uerbum ex non existentibus factum est. Existens enim Deus, non existentem ex non existente fecit. Quapropter fuit aliquando quando non fuit. Creatura est enim et factura Filius, neque  similis est Patri secundum substantiam, neque uerus est, neque uera Sapientia eius est, neque uerum naturaliter Patris uerbum est, sed unus quidem creaturarum et facturarum est. Abusiue autem dicitur uerbum et Sapientia, factus et ipse, et existens in proprio Dei uerbo et in Dei Sapientia, in qua et omnia, et ipsum fecit Deus. Unde et conuertibilis est, et mutabilis per naturam, sicut et uniuersa rationalia. Peregrinum enim, et extraneum, et remotum est uerbum a paterna substantia, et inuisibilis est Filio Pater. Non enim pefecte et integre nouit Filius Patrem, neque eum perfecte uidere potest. Nam nec substantiam suam nouit Filius, sicut est. Propter nos enim factus est, ut nos per eum tanquam per instrumentum crearet Deus; et nequaquam substitisset,  nisi nos Deus facere uoluisset. Requisiuit ergo quidam eos: si potest Dei uerbum conuerti, sicut diabolus est conuersus. Et nequaquam dicere timuerunt, utique potest, tanquam natura conuertibilis existens: factus, aiunt, et conuertibilis est. Hec itaque dicentes, id est Arius et qui cum eo sunt; et in his impudenter instantes ipsos et sequaces eorum. Nos quidem eos cum episcopis Aegypti et Libyarum pene centum conuenientes, anathematizauimus. Qui uero circa Eusebium susceperunt, miscere studentes ueritati mendacium, et impietatem pietati sociare; sed non preualebunt. uincet enim ueritas, nec ulla communio est luci cum tenebris, neque concordia Christo cum Belial . Quis etenim talia audiuit aliquando? Aut quis nunc hec audiens uerba,  non metuet, aut aures continuo non obturabit, ne sordibus talium uerborum eius polluatur auditus? Quis audiens dicentem Ioannem: In principio erat uerbum , non reprehendat istos dicentes: Fuit aliquando quando non fuit? Aut quis audiens in Euangelio: Unigenitum Filium; et: Per ipsum omnia facta sunt , non odio habebit dicentes quia unus creaturarum est Filius? Quomodo ergo potest esse unus horum que per eum facta noscuntur? Aut quomodo Unigenitus, qui omnibus secundum illos connumeratur? Quomodo etiam ex non existentibus erit, Patre dicente: Eructauit cor meum uerbum bonum ; et iterum: Ex utero ante luciferum genui te ? Aut quomodo dissimilis Patri substantia, cum sit imago perfecta et splendor Patris, qui dicit: Qui me uidet, uidet et Patrem  ? Quomodo, si uerbum et Sapientia Dei est Filius, fuit aliquando quando non fuit? Simile est enim ac si dicant sine uerbo et sine Sapientia fuisse aliquando Deum. uel quomodo est et conuertibilis et mutabilis, qui dicit per se: Ego in Patre et Pater in me ; et iterum: Ego et Pater unum sumus ? Per prophetam uero: uidete, inquit, me, uidete, quia ego sum, et non mutabor . Nam licet in eo uerbo sit dictum illud apostoli, quia factus est homo, tamen mutatus non est, sed, sicut dixit Apostolus: iehsu Christus heri, et hodie, ipse et in secula . Que causa, putas, suasit eis ut dicerent, quia propter nos est factus, cum Paulus scribat, propter  quem omnia, et per quem omnia ? Unde uero blasphement quia nescit perfecte Filius Patrem, mirandum non est. Nam semel habentes propositum rebellandi Christo, repercutiunt etiam uocem eius, dicentis: Sicut nouit me Pater, et ego agnosco Patrem . Si ergo ex parte Pater nouit Filium, palam est quia et Filius non perfecte nouit Patrem. Si autem hoc dicere impium est , palam est quia sicut nouit Pater suum uerbum, sic et uerbum nouit proprium Patrem; et aliter non est. Hec dicentes, et reuoluentes Scripturas sanctas, frequenter conuicimus eos; et rursum tanquam chameleontes mutabantur, studentes ad semetipsos trahere quod scriptum est: Cum uenerit impius in profundum malorum, spernet . Multe siquidem ante eos hereses fuerunt, que plus quam decet presumentes, corruerunt in imprudentiam suam. Isti uero per omnia uerba sua nitentes erigi ad internecionem diuinitatis uerbi, per hec illas hereses firmare potius conati sunt, Antichristo facti propinquiores; quapropter et abdicati et anathematizati sunt ab Ecclesia. Contristamur itaque pro eorum perditione, et maxime quia et ipsi aliquando que Ecclesie sunt audierunt, et nunc ab ea prorsus exsiliunt: non tamen admiramur. Hoc enim et Hymeneus, et Philetus passi sunt, et ante eos Iudas, qui cum esset secutus Saluatorem, postea proditor factus est et apostata. Sed de his quidem ipsis non sumus ignari. Dominus enim predixit: uidete ne quis uos seducat. Multi enim uenient in nomine meo  dicentes, quia ego sum, et tempus prope est, et multos errare facient: ne ergo eatis post eos . Discens enim hec a Saluatore nostro Paulus, dixit: Quia nouissimis temporibus apostatabunt quidam a fide sana, attendentes ad spiritus erroris doctrinasque demonum, que ueritatem auersantur . Domino siquidem et Saluatore nostro Iesu Christo per semetipsum pronuntiante et per Apostolum designante de talibus, consequenter nos per nosipsos audientes impietatem eorum anathematizauimus eos, sicut prediximus: ostendentes eos extraneos a fide Ecclesiaque catholica. Indicauimus autem hec uobis, dilectissimi atque karissimi comministri, ne quos eorum, si forte tentauerint etiam ad uos uenire, suscipiatis, neque Eusebio, uel cuilibet aliorum 216  scribenti pro eis obediatis. Decet enim nos tanquam Christianos, ut omnes contra Christum loquentes et sapientes, quasi Deo rebelles et animarum corruptores, totis uiribus auersemur; et neque aue huiusmodi dicamus hominibus, ne forte etiam peccatis eorum communicare uideamur, sicut beatus Ioannes ait . Salutate fratres qui apud uos sunt. Salutant uos qui nobiscum sunt. SOCRATES, lib. I, cap. 3. Edit. Christoph. et uales. cap. 6, p. 10.

Non solum autem hanc, sed etiam ad Alexandrum Constantinopoleos episcopum, missam eius epistolam huic operi inserere non omittam, que clare omnia eius ostendat, ne quis suspicetur hec me ficte conscribere; et post eam ipsius Arii, et ceteras quoque epistolas, quibus utique narratio eget historie, quatenus  de scripture ueritate testentur et aperte que gesta sunt perdoceant. Scripsit enim Alexandrinus hec Constantinopoleos Alexandro. THEODORETUS, lib. I, c. 3, p. 8.



CAPUT XIu. Eiusdem ad Alexandrum episcopum Constantinopoleos.

Charissimo fratri et unanimi Alexandro, Alexander in Domino salutem.

Appetitus potentie hominum pessimorum, auaritieque propositus, ueritati, que creditur esse precipua, solet insidiari, per uarias scilicet occasiones resistentes ecclesiastice pietati. Impulsi namque maleuoli, diabolo in eis operante, ad propositam sibi libidinem, et ab omni reuerentia resilientes, conculcant iudicii Dei timorem. De quibus mihi necessarium  fuit patientie ac reuerentie [ed., patienti reuerentie] uestre significare, ut ab huiusmodi caueatis, ne quis forte presumat eorum in parochias uestras accedere, uel per se, uel per alios. ualent enim magi ad seducendum figmentis uti, uel litteris falsitate compositis, que possunt facere prestigium simplicem fidem puramque respicientibus. Arius igitur et Achillas coniuratione nuper facta, Colluthi superbiam et multo deterius illo secuti sunt. Ille namque hos ipsos culpans, pessime uoluntati sue inuenit occasionem. Isti uero dignam illius negotiationem respicientes [ms. Lyr., respuentes], nequaquam iuri Ecclesie subiacere pertulerunt; sed speluncas sibimet latronum edificantes, incessabilia in eis conciliabula celebrant, noctibus et diebus contra Christum agentes et  contra nos, prauisque libidinibus exercentur. Qui omnem piam et apostolicam accusantes gloriam, Iudaico schemate Christo rebellantes instituerunt sibimet officinam: diuinitatem et equalitatem cum Patre Saluatoris nostri Iesu Christi negantes, omnesque eius salutaris dispensationis et humilitatis propter nos habite uoces decerpentes, prolatione harum impietatis sue predicationem exercere nituntur. Quippe diuinitatis eius rationem et ineffabilis glorie, quam a principio habuit apud Patrem, penitus euitantes, paganorum et Iudeorum impiam de Christo sententiam confirmant; et laudem propriam, ut assolet, aucupantes, omnes quidem quas contra nos possunt derisiones afferre negotiantur: seditionesque nobis quotidie ac persecutiones instituunt, tam iurgia  proponentes per aditiones mulierum impudentium, quas seducunt, quam ipsi communi Christianitati derogantes, dum eorum iuuencule omnes circumeunt uicos: insuper inerumpibilem Christi tunicam, quam milites diuidere noluerunt , isti scindere nunc presumunt. Et nos quidem uitam ipsorum et nefanda conamina, eo quod laterent, tardius agnoscentes, nunc generali decreto ab Ecclesia adorante Christi diuinitatem eos expulimus. Conati tamen sunt illi discursionibus uti, et aduersum nos machinari, qui apud unanimes comministros nostros figuram pacis et unitatis dignitatem se exercere fingunt. Quod autem uerum est, abripere quosdam eorum ad pestem propriam per boniloquia ficta festinant,  et litteras ab eis manifestas et indubitatas exigunt; ut relegentes eas seductis a se personis, sine penitentia eos in delictis suis faciant remanere, tanquam unanimes habentes eadem secum decernentes episcopos. Non enim que apud nos male docuerunt et egerunt, ea fatentur, propter que etiam sunt expulsi; sed hec aut taciturnitati contradunt, aut fictis ea ratiocinationibus et quibusdam obumbrationibus sepiunt: uerisimilibus uero et pomposis corruptibilem doctrinam suam uelantes eloquiis, attrahunt in deceptionem suam quemlibet incautum, non abstinentes etiam apud omnes nostre pietati calumniari. Unde contigit quosdam eorum litteris subscribentes in Ecclesiam suscipi, maximo, sicuti reor, imminente periculo, presumentibus talia comministris, eo quod  neque apostolica hoc regula patiatur, et effundunt super eos diabolicam efficaciam contra Christum. Quapropter in nullo segnis, o karissimi, ad insinuandam uobis perfidiam eorum, memetipsum erexi. Dicunt enim, quia fuit aliquando quando non fuit Filius Dei; et postea factus est, qui prius non fuerat talis factus: quia et aliquando factus est, qualem et omnem hominem esse contingit. Cuncta enim, inquiunt, Deus ex non existentibus fecit, omnium rationalium et irrationalium creaturis miscere uolentes et Filium Dei. Quibus uerbis consequenter aiunt eum mutabilis esse nature, uirtutis malitieque capabilem, cum ex non existentibus esse dicatur; diuinas quippe Scripturas, quibus ostenditur eum semper esse, perimentes, quibusque palam designatur inconuertibilitas  uerbi, et Sapientia, atque Diuinitas, que sunt Christus. Possumus ergo, inquiunt isti polluti, et nos fieri Dei filii, sicut et ille. Scriptum est enim: Filios genui et exaltaui . Cumque allatum fuerit eis quod sequitur, id est: Ipsi autem spreuerunt me, quod naturale non est Saluatoris, cum nature sit immutabilis, omni reuerentia spoliantes semetipsos, aiunt: Nec aliquam habet proprietatem ad Deum; sed, cum sit ipse natura mutabilis, sciuit de illo Deus prescientia et precontemplatione, quia eum non esset spreturus, eligendus foret ex omnibus. Non enim, inquiunt, natura quasi precipuum inter alios filios aliquid habet. Nam nec naturaliter filius Dei est, nec aliquam habet ad Deum proprietatem, quando etiam ipsum nature mutabilis existentem, propter moderationem,  diligentiam et uirtutem, non mutatum ad deterius, elegit Deus; cum et si Paulus uel Petrus ad hoc peruenissent, nichil iehsu potuerat ab horum filiatione differre. Propter reprobationem igitur huius uesane doctrine, 217 etiam diuinas litteras reuoluentes, proposuimus illud quod in Psalmis de Christo dictum est: Dilexisti iustitiam, et odisti iniquitatem: propterea unxit te Deus, Deus tuus, oleo letitie pre consortibus tuis . Quia uero Filius Dei neque ex non existentibus factus est, neque fuit aliquando quando non fuit, sufficit nos erudire Ioannes euangelista, scribens de eo: Unigenitus Filius, qui est in sinu Patris . Prouidente quippe Deo, ut ostenderet alterutris indiuisas res, nominauit Patrem et Filium existentem in sinu Patris.  Sed quia inter hec que ex non existentibus facta sunt uerbum Dei nequaquam connumeratur: Omnia, inquit, per ipsum facta sunt . Propriam namque eius substantiam designauit, dicens: In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil quod factum est . Si enim per ipsum omnia facta sunt, quomodo qui creaturis, ut essent, donauit, ipse aliquando non fuit? Non enim ulla ratio est ut qui facit eius nature sit cuius illa que fiunt. Si ipse quidem erat in principio, omnia uero per ipsum facta sunt, ex non exstantibus fecit: et contrarium uidetur his que ex non substantibus facta sunt, hoc quod exstat, et ualde discretum. Inter  Patrem siquidem et Filium nullum demonstratur esse spatium, nec usque ad aliquam cogitationem hoc anime phantasia percipiente. Ex non exstantibus autem creatus mundus, nouellam habet substantie recentemque natiuitatem a Patre per Filium, huiusmodi utique substantialitatem cunctis accipientibus. Altius igitur adhuc contemplatus uerbi diuinitatem, et creaturarum uniuersam intelligentiam transcendentem beatissimus Ioannes genituram eius nec facturam dicere uoluit, nec per elementa syllabarum factorem ingenitum. Unus enim est ingenitus Pater. Sed quia excedit euangelistarum, puto quia et angelorum perceptionem, et transcendit uniuersa unigeniti Filii ineffabilis substantia. Non ergo reor quia de pietate cogitantes de hac aliquid interrogare  presumant, propter quod dictum est: Altiora te ne quesieris, et difficiliora te noli examinare . Nam sicut aliarum plurimarum, et huius notitia humane perceptioni celata est, quale est apud Paulum: Que oculus non uidit, nec auris audiuit, nec in cor hominis ascendit, que preparauit Deus diligentibus se . Sed etiam stellas, inquit Deus ad Abraham, non potes enumerare, neque arenam maris: et guttas pluuie quis enumerabit ? Quis ergo audeat interius [ed., exterius] perscrutari subsistentiam uerbi Dei, nisi forte uesanus sit? De qua propheticus spiritus dicit: Generationem eius quis enarrabit ? Nam et ipse Saluator noster prestare uolens omnibus in hoc mundo columnis, huius notitiam ab eis exonerare festinauit,  significans ultra naturam esse omnium rerum hanc animaduersionem, soli uero Patri tantum adiacere huius scientie sacramentum: Nullus, inquit, nouit quis est Filius, nisi Pater; et Patrem nemo nouit, nisi Filius . Non ergo reor ignorare sapientes quia uesanum est sapere ex non existentibus factum Filium, cum utique non habeat temporale principium, quod ostenditur ex non existentibus factum. Nam si tempori inesse oporteret hoc quod aiunt: Erat quando non erat, aut spatio seculi cuiuscunque; et si uerum est quia omnia per ipsum facta sunt, palam est quia omne seculum, et tempus, et spatia, et aliquando, inter que reperitur, quod aiunt, fuit, quando non fuit, per ipsum facta sunt. Et quomodo non est incredibile eum qui et tempora  fecit et momenta, inter que est illud fuit quando non fuit, dicere aliquando non fuisse? Stultum enim est, et omni peccato plenum, eum qui causa est alicuius, eumdem dicere posteriorem illius genitura cuius causa est. Precedit enim secundum eos Sapientia Dei, que creauit uniuersa, illud spatium, in quo dicunt nondum factum Filium a Patre, mentiente secundum eos Scriptura, que dicit, Primogenitum eum esse uniuerse creature . Consona siquidem istis clamat et magniloquus Paulus, dicens de eo: Quem posuit heredem omnium, per quem fecit et secula . Sed etiam in ipso creata sunt omnia que in celis, et que in terra, uisibilia et inuisibilia, siue principatus, siue potestates, siue dominationes, siue sedes, omnia per ipsum et in ipso  creata sunt, et ipse est ante omnia. Cum ergo impia esse monstretur argumentatio qua dicunt ex non existentibus factum Filium, necesse est Patrem semper esse Patrem. Est enim Pater semper Filio presente, propter quem appellatur Pater; semper Filio sibi presente semper est Pater perfectus, et sine defectione consistens, non temporaliter, neque ex spatio, neque ex non existentibus generans unigenitum Filium. Quid autem amplius sit scelestum quam dicere non fuisse aliquando Sapientiam Dei, que dicit: Ego eram apud eum cohabitans [ed., Niu. et Frob., coaptans], ego eram cui adgaudebat ; aut dicere uirtutem Dei aliquando non exstitisse? aut uerbum eius accepisse principium, aut alia ex quibus Filius agnoscitur et figuratur Pater? Nam  qui splendorem glorie  non dicit exstare, una perimit et principale lumen, cuius splendor est. Si autem et imago Dei non fuit semper, patet quia nec cuius imago est; sed etiam cum non est figura subsistentie Dei, una perimitur et ille qui in omnibus ab eo figuratur. Ex quo apparet filietas Saluatoris nostri, nullam habens commixtionem ad ceterorum filietatem. Quemadmodum enim ineffabilis eius subsistentia incomparabili excellentia transcendere probatur uniuersa quibus ipse donauit ut sint, ita et filietas eius naturalis existens paterne diuinitatis, ineffabili sublimitate differt ab eis qui per eum in adoptionem adoptati sunt filii. Is enim inconuertibilis existens, natura perfectus est, et in omnibus nichil egens; hi uero in utroque mutabilitati subditi egent  eius auxilio. In quo enim proficere potuit Sapientia Dei, aut in quo eius ueritas augeretur? Aut Deus uerbum quomodo potest meliorari, cum sit uita uerumque lumen? Si autem hoc est, quanto magis uecors est dicere Sapientiam aliquando aut Dei uirtutem fuisse infirmitatis capabilem, aut irrationabilitatis uerbum, et per hoc rationem obscuratam, aut uero lumini tenebras esse permixtas, Apostolo dicente: Que communio luci ad tenebras? aut que concordia Christi cum Belial ? Nec non et Salomone clamante , impossibile est uel usque ad opinionem inuenire uias serpentis super petram, que secundum Paulum Christus est? Porro creature eius homines et angeli benedictionem eius acceperunt, uirtutibus contendentes proficere mandatisque  legitimis, quatenus non peccarent. 218 Dominus uero noster naturaliter Filius Patris existens, ab omnibus adoratur. Illi deponentes spiritum seruitutis, ex bonis operibus et prouectu spiritum filiationis accipientes, per naturalem Filium adiuti, fiunt et ipsi adoptionis filii. Istius autem propriam et naturalem precipuamque filiationem Paulus etiam de Deo manifestauit, dicens: Qui proprio Filio non pepercit, sed pro nobis, id est, qui natura non sumus filii, tradidit illum . Ad distinctionem namque non propriorum, illum proprium esse Filium dixit. In Euangelio autem: Hic est Filius, inquit, meus dilectus, in quo mihi bene complacui . In Psalmis uero Saluator ait: Dominus dixit ad me: Filius meus es tu : germanitatem  nature declarans, significat non esse eius naturales quoslibet alios filios preter istum. Quid etiam quod ait: Ex utero ante luciferum genui te ? Nonne clare demonstrat naturalem paterne generationis filiationem, quam non morum diligentia et exercitatione prouectus, sed proprietate nature sortitus est? Unde et intransgressibilem habet filiationem Unigenitus Patris. Rationabilium uero filiationem non eis naturaliter existentem, sed opportunitate morum et dono Dei etiam mutabilem ratio nouit. uidentes enim, inquit, filii Dei filias hominum, acceperunt sibi uxores ex ipsis . Et iterum: Filios genui et exaltaui; ipsi uero spreuerunt me , per Isaiam Deum dixisse didicimus. Multa dicturus, dilectissimi, transeo, onerosum esse putans  pluribus uerbis unanimes admonere doctores. uos ipsi enim estis eruditi diuinitus, non ignorantes quia doctrina que nuper contra pietatem surrexit ecclesiasticam, Hebionis est, et Artemonis, et zelus Pauli Samosateni de Antiochia, synodali conuentu omnium episcoporum ab Ecclesia pulsi. Cui succedens Lucianus, extra synagogas mansit trium episcoporum plurimo tempore. Quorum impietatis fecem sorbentes isti, nunc nobis, ex non existentibus illorum plantationes absconsas pullulare fecerunt Arius, et Achillas, et cum illis concilium malignantium; et nescio quomodo in Syria tres ordinati episcopi, eo quod consenserint eis, et ad peiora flammati sint. De quibus sententia in uestra sit probatione reposita, qui salutarem passionis humilitatem, et exinanitionem, et  uoluntariam paupertatem, et uoces, quas propter nos Saluator suscepit, memoria retinetis. Igitur ad ostensionem superne et antique diuinitatis eius hec congruunt, significatiuisque sermonibus naturalis eius gloria, et imperium, et apud Patrem mansio clarius explicatur. Quale est illud: Ego et Pater unum sumus , non Patrem semetipsum appellans, neque substantialiter duas naturas, que est una, declarans: sed quia Paternam seruandi plenitudinem Filius habet perfectam naturam, per omnia et similitudinem Patris gerens, et immutabilis eius imago existens, atque principalis cause expressa figuratio. Unde etiam tunc Philippo cupienti uidere Patrem Dominus sine inuidia se demonstrat. Nam cum diceret: Ostende nobis Patrem, ait: Qui uidet me uidet et  Patrem : tanquam per speculum sine macula et animatum per diuinam eius imaginem contemplaretur Patrem; quem similiter in Psalmis sanctissimi uiri canunt, dicentes: In lumine tuo uidebimus lumen . Quapropter et qui honorat Patrem, honorat et Filium; et qui honorat Filium, honorat et Patrem, et recte. Omnis namque uox impia que in Filio dici presumitur, ad Patrem quoque refertur. Sed mirum non est quod scripturus sum, o karissimi, si falsas aduersum me derogationes, et contra piissimum nostrum populum delatas insinuo. Hi enim qui contra deitatem Filii Dei castra constituunt, neque contra nos ingratas calumnias exercere formidant: quoniam nec priscorum quempiam dignantur sibimet comparare, neque preceptoribus  se, a quibus nos ab infantia eruditi sumus, equare patiuntur; neque comministrorum quemquam nunc ubicunque consistentium in mensura sapientie reputant, quasi soli sapientes, et nichil commune habentes, atque nouorum dogmatum inuentores, et quibus solis reuelata sunt que a nullo altero sub sole intellecta noscuntur. O scelesta superbia, immensa uesania, uane glorie furor, ac sapientia Satane, in animas eorum nequissimas uehementer insiliens! Non deterruit eos antiquarum Scripturarum Deo amabilium explanatio, non comministrorum consors reuerentia de Christo ferocitatem eorum mansuefecit; quorum scelesta opera nec demones ferre patiuntur, quando uocem blasphemam contra Filium Dei promere non presumunt. Hec igitur iacula secundum  presentem uirtutem dirigantur aduersus eos qui erudita [ed., inerudita] materia contra Christum exacuuntur ad bellum, et aduersus pietatem eius calumnias inferre contendunt. Aiunt enim nos aduersantes fabulas, ex quibus inuentum est dici, ex non exstantibus, impiam et non scriptam contra Christum blasphemiam predicare, id est duo ingenita: ipsi potius duorum alterum necessario esse oportere dicentes ineruditi, aut ex non exstantibus Filium esse sapiendum, aut indubitanter dicere ingenita duo. Ignorantes imperiti quia multum est inter Patrem ingenitum, et ea que ab eo ex non exstantibus sunt creata rationabilia et irrationabilia; quorum media existens natura unigenita, per quam uniuersa ex non exstantibus fecit Pater Dei uerbi, ex ipso uero Patre natiuitatem  habet, sicut et ipse Dominus alicubi testatus est, dicens: Qui diligit Patrem, diligit Filium qui ex eo natus est . De quibus nos ita credimus, sicut apostolice placet Ecclesie, in unum ingenitum Patrem, nullam habentem causam ut esset, inconuertibilem et immutabilem, semper idem, et similiter se habentem, nec prouectum nec imminutionem recipientem, Legis, et Prophetarum, Euangeliorumque datorem, patriarcharum et apostolorum Dominum, omniumque sanctorum; et in unum Dominum Iesum Christum Filium Dei unigenitum, natum non ex non exstante, sed ex exstante Patre; non secundum corporum similitudines incisionibus, aut diuisionum effluxionibus, sicuti Sabellio et ualentino placet, sed ineffabiliter et inenarrabiliter secundum eum qui dixit,  sicut supra posuimus: Generationem eius quis enarrabit ? Subsistentia [ms. Theod., substantia] uidelicet eius omni create nature imperscrutabili existente, sicut et ipse Pater imperscrutabilis est, eo quod non capiat rationalium natura scientiam, qua Pater genuit Filium. Quod quidem non a me conuenit dicere uiro [ed., Niu. et Frob., discere uiros] spiritu ueritatis impleto; erudiente quippe nos Christi uoce, qua dicit: Nullus nouit quis est Pater, nisi Filius; et nullus nouit quis est Filius, nisi Pater ; et asserente eum inconuertibilem et immutabilem se sicut Patrem, 219 nichil egentem, perfectum Filium, equalemque Patri soli ingenito. Imago enim est integerrima et immutabilis Patris; et omnino imaginem conuenit  esse plenam, per quam non desit aliquid ab equalitate eius cuius imago est, sicut ipse Dominus docuit, dicens: Pater meus maior me est ; secundum quod semper etiam esse Filium ex Patre credimus. Splendor enim est glorie, et figura paterne substantie [ed. u., subsistentie] . Sed nullus hoc, semper, ad suspicionem ingeniti sumat, sicuti putant qui sensus anime cecatos habent. Nam neque erat, neque semper, neque ante secula, idem est quod ingenitum. Sed nec quilibet humanus intellectus ab hominibus nominatus indicare ualet hoc, quod dicimus ingenitum, sicut et uos estimare credo, et de omnium uestrorum confido proposito, nullo modo quibuslibet nominibus ingenitum declarandum [ed., Niu. et Frob., declarantium]. uidentur  enim hec nomina ueluti temporum esse productiua: digne tamen ipsius Unigeniti diuinitatem, et ueluti dicam antiquitatem nequaquam significare ualentia, cum sancti uidelicet uiri secundum suam unusquisque uirtutem sacramentum hoc aperire conati sint: ueniam poscentes ab auditoribus per satisfactiones rationabiles, dicendo de se: Protulimus quod pertingere preualuimus. Si quid autem ultra hominem exspectant, quicunque uiri et ad maius innituntur eloquium, illud quod ait: Ex parte cognoscimus , iam putantes esse destructum; palam est, quia multum spe sua deficiunt. Igitur erat, et semper, et ante secula, quodcunque sit, non tamen est id quod ingenitum. Ergo ingenito quidem Patri propria dignitas est seruanda [ms. Lyr., conferenda],  nullam dicentes ei causam fuisse ut esset; Filio uero congruus distribuatur honor. Sine principio enim a Patre sciamus eius esse natiuitatem, culturam ei, sicut prediximus, tribuentes pie, atque cum bona opinione super eo, erat, et semper, et ante secula, predicantes; diuinitatem quippe eius perscrutantes, sed imagini et perscrutationi Patris perfectam equalitatem per omnia deuouentes. Proprium uero solum dicentes Patris, quod ingenitus est, cum et ipse Saluator dixerit: Pater meus maior me est . In hac itaque pia de Patre Filioque sententia, sicut nos diuine Scripture docent, unum Spiritum sanctum confitemur, qui repleuit et ueteris Testamenti sanctos homines, et Noui sacratissimos preceptores: in unam et solam catholicam et apostolicam  semper Ecclesiam, que et inuincibilis est, licet omnis mundus aduersus eam pugnet, et uictrix totius aduerse impietatis existens, securos nos faciente Patrefamilias eius, cum clamat, Habete fiduciam: ego uici mundum . Hoc nouimus actum post resurrectionem a mortuis, quorum primitie factus est Dominus noster iehsu Christus carne uera indutus, et non putatiue ex Dei Genitrice Maria; qui in nouissimis temporibus pro damnatione peccati ad humanum genus adueniens, crucifixus et mortuus est; sed non propterea diuinitate sua minor factus. Resurrexit enim a mortuis, assumptus est in celum, et sedet ad dexteram Maiestatis. Hec igitur ex parte in hac epistola figuraui, onerosum credens singula sub scrupulositate conscribere, eo quod sciam sanctum  studium uestrum talia non latere. Hec docemus, hec etiam predicamus, hec sunt apostolice Ecclesie dogmata, pro quibus etiam morimur, et destruere ea uolentes nullatenus formidamus. Qui licet uerberibus nobis extorqueant, nos tamen spem non auersamur nostram. Horum igitur aduersarii, id est, Arius et Achillas, et qui cum eis sunt ueritatis inimici, ab Ecclesia sunt procul expulsi, alieni facti a pia doctrina nostra, secundum beatum Paulum dicentem: Quicunque uobis annuntiauerit preter id quod accepistis, anathema sit, licet angelum de celo se esse fingat . Sed etiam si quis aliis sermonibus Domini nostri Iesu Christi, et doctrina, que secundum pietatem est, inflatur, nichil sciens, et reliqua. Hos igitur anathematizatos a fraternitate nullus uestrum  suscipiat, aut habere patiatur ea que ab eis uel dicuntur uel conscribuntur. Cuncta enim uelut magi homines mentiuntur: quia ueritatem loqui non possunt. Circumeunt denique ciuitates, nichil studentes aliud, nisi ut amicitiarum schemate et nomine pacis per figmenta uel blandimenta litteras dent et accipiant; ut errare faciant per hec deceptas a se mulierculas. Hos ergo qui contra Christum tanta presumunt, quique Christianitati tam publice derogauerunt, qui inter iudicia persecutiones nobis, quantum in ipsis est, excitare non cessant, et ineffabile sacramentum natiuitatis [ed. u., Christianitatis] Christi eneruare moliuntur, auersamini, dilectissimi; et unanimes atque concertatores nobiscum contra eorum uesanam estote presumptionem, ad similitudinem  comministrorum nostrorum, qui indignati sunt, et aduersus eos mihi scripserunt, et in tomo quem etiam uobis direxi per filium meum archidiaconum [alias, Architum diaconum] subscripserunt, tam totius Aegypti et Thebaidis, quam Libye et Pentapolis, Syrie, Pamphylie, Asie, Cappadocie, sacerdotes, aliarumque prouinciarum, ad quorum instar etiam uos confido eum suscipere. Multis itaque mihi contra nocentes remediis existentibus, etiam hoc inuentum est utile medicamen: quia conuertuntur seducti ab eis populi, nunc nostris sacerdotibus obedientes, et ad penitentiam per eos accedere festinantes. Salutate ad inuicem fraternitatem que apud uos est. ualere uos in Domino opto, karissimi. Sunt autem qui anathematizati sunt, ex presbyteris quidem Arius, ex  diaconibus autem Achillas, Euzoius, Aithalis, Lucius, Sarmatius, Iulius, Menas, alter Arius, et Helladius.

Consona his direxit et Philogonio Antiochene presuli ciuitatis, et Eustathio, qui tunc Bereensem gubernabat Ecclesiam, et aliis apostolicorum dogmatum defensoribus. Sed neque Arius quiescere passus est; scripsit enim et ipse concordibus suis. Quia uero nichil falsi contra eum scripsit sacratissimus Alexander, ipse Arius litteris suis scriptis ad Nicomediensem Eusebium protestatus est. Quam epistolam inserere non omittam, ut communicatores impietatis eius ignorantibus possim facere manifestos. THEODORETUS, lib. I, c. 4, p. 8.



220 CAPUT Xu. Epistola Arii ad Eusebium.


Domino desiderabilissimo, homini Dei, fideli, orthodoxo Eusebio, Arius, qui persecutionem ab Alexandro papa patitur iniuste propter omnia uincentem ueritatem, quam tu quoque defendis, in Domino salutem.

Patre meo Ammonio ueniente Nicomediam, rationabile iudicaui te salutare per eum, sciens dilectionem pariter et affectum quem circa fratres propter Deum habere dignosceris. uehementer nos uastat atque persequitur, et omnem benignum animum mouet aduersum nos episcopus Alexander, ita ut etiam de ciuitate nos expulisset, uelut homines sine Deo: quoniam non concordamus ei publice dicenti, Semper Deus, semper Filius; Simul Pater, simul Filius;  cexistit ingenito Deo Filius; semper genitus est; ab ingenito genitus est; neque cogitatione, neque atomo quidem precedit Deus Pater; semper Filius ex ipso Deo est. Et quoniam Eusebius frater tuus Cesariensis, et Theodotus, et Paulinus, et Athanasius, et Gregorius, et Aetius, et omnes per Orientem dicunt, quia preexistit Deus Filio sine principio, anathema facti sunt, preter solum Philogonium, et Hellanicum, et Macarium, homines hereticos, ineruditos; quorum alii quidem dicunt Filium eructuationem, alii uero propositionem, alii coingenitum. Quas impietates nec audire possumus, licet innumeras mortes nobis minentur heretici. Nos autem quoniam dicimus, et sapimus, et docuimus, et docemus, quia Filius non est ingenitus, nec ingeniti pars ullo modo, neque ex aliquo  subiecto; sed quoniam uoluntate et consilio subsistit ante tempora, et ante secula plenus Deus, unigenitus, conuertibilis; et antequam generaretur, aut crearetur, aut predestinaretur, aut fundaretur, non erat: ingenitus enim non erat, persecutionem patimur quia diximus: Principium habet Filius, Deus autem sine principio est; et quia diximus, Ex non exstantibus est. Sic autem diximus secundum quod nec pars Dei est, nec ex aliquo subiecto; propterea persecutionem patimur. De cetero tu nosti. ualere te in Domino opto, memorem tribulationum nostrarum, Collucianista uere Eusebie, id est, pie.

Eusebius itaque Cesaree erat episcopus, Theodotus Laodicee, Tyri Paulinus, Athanasius Anazarbi, et Gregorius Beryti, Aetius autem Lydde. Lydda  uero est que nunc Diospolis appellatur. Hos ergo Arius concordes se habere gloriabatur. Hostes autem uocauit Philogonium presulem urbis Antiochene, Hellanicum Tripoleos, et Macarium Hierosolymorum, aduersus eos sarciendo calumnias: quoniam eternum et ante secula Filium, et cum Patre equi honoris eiusdemque substantie predicabant.

Hanc igitur Eusebius dum suscepisset epistolam, et ipse uenenum sue impietatis euomuit, scribens hoc modo Paulino episcopo Tyri. THEODORETUS, lib. I, cap. 5, p. 20.



CAPUT XuI. Epistola Eusebii ad Paulinum episcopum Tyri.

Domino meo Paulino Eusebius in Domino salutem.

 Neque domini mei Eusebii studium pro ueritate uerbi tacitum est, sed usque ad nos peruenit, neque tuum, domine, super hac causa silentium. Et, ut consequens erat, de domino quidem meo Eusebio letati sumus: de te uero tristamur, arbitrantes taciturnitatem tanti uiri nostram esse deuictionem [mss. et edit. u., deuotionem]. Quapropter rogo te scientem quoniam indecens est uirum sapientem alia sapere, et tacere ueritatem, ut spirituali ratione commotus ad scribendum de huiusmodi rebus incipias; cum et tibi sit utile et audientibus te: maxime dum per consequentiam scripture, et uestigia sermonum eius, et uoluntatis [mss., uoluptatis] scribere cuncta uolueris. Quoniam neque duos ingenitos audiuimus  aliquando, neque unum in duos diuisum. Neque corporale aliquid passum esse didicimus aut credidimus, domine meus; sed unum quidem ingenitum, unum uero ab eo uere, et non ex eius substantia factum, et, uniuersaliter dicendum, nequaquam cum ingenita natura participantem aut existentem ex eius substantia, sed factum perfecte, aliud natura atque uirtute, quantum attinet ad integram similitudinem, affectum potestatemque factoris, factum scilicet inenarrabiliter. Quod etiam cogitationi non solum humane, sed etiam que ultra omnes homines est, incomprehensibile iudicamus et credimus. Et hec quidem non rationibus nostris obstricti, sed ex Scriptura sancta discentes, dicimus creatum esse, et fundatum, et genitum substantia, et inconuertibili et ineffabili natura, similitudine factoris, sicut ipse Dominus  ait: Dominus creauit me in initio uiarum suarum, in opera sua, et ante secula fundauit me, ante omnes colles genuit me . Si autem ex eo, hoc est ab eo erat, quasi pars eius uel ex fluxu substantie, nequaquam creatus aut fundatus esse diceretur. Neque tu ignoras hoc, domine uere, quia quod ex ingenito existit, creatum iam ab alio, aut ab eo, aut fundatum non erit ab initio: ingenitum eum dicere, ostensionem quamdam prebet, quasi ex paterna substantia sit natus, et habeat ex eo equalitatem nature. Scimus enim quod non de eo solo genitum dicit Scriptura, sed etiam de dissimilibus ei natura per omnia. Nam et de hominibus ait: Filios genui, et exaltaui; ipsi uero me spreuerunt ;  et iterum: Deum, qui te genuit, dereliquisti . Et alius quidam ait: Qui peperit guttas roris ; non naturam ex natura narrans, sed uniuscuiusque creature ex eius uoluntate natiuitatem. Non enim ex eius substantia sunt, sed omnia uoluntate eius facta, sicuti facta sunt. Ille siquidem Deus est: hec autem ad similitudinem eius uerbo similia futura, secundum spontaneum motum facta. Et omnia quidem per eum a Deo facta, cuncta tamen ex Deo. Que percipiens et exponens secundum datam tibi diuinitus gratiam, scribere domino meo Alexandro festina. Confido enim quia si 221 scripseris illi, conuertetur. Saluta omnes qui in Domino sunt. ualentem te et pro nobis orantem gratia Dei custodiat, domine. THEODORETUS, lib. I, c. 6.



CAPUT XuII. De potentia Eusebii Nicomediensis.


Talia et isti alterutris scribebant, contra ueritatem se armantes ad prelium. Et peius fiebat malum ad contentionis incendium per eos qui hec scripta suscipiebant. Consentientes igitur Alexandro, etiam in eius tomo subscribebant; alii uero contraria faciebant. Precipue tamen mouebatur ex aduerso Nicomediensis Eusebius, quoniam in epistola sua grauiter eius memoriam fecerat Alexander. Poterat autem illo tempore nimis Eusebius, quia tunc imperator Nicomedie morabatur. Nam ibi ante paululum temporis Diocletianus et qui circa eum erant regalia constituerant. Propterea ergo multi episcoporum obediebant Eusebio. Et ille frequenter scribebat Alexandro  quidem, ut deserens questionem que mouebat tumultum, susciperet Arium et sequaces eius; per ciuitates autem diuersis episcopis, ne consentirent scriptis Alexandri. Unde omnia erant ualde turbata. Non enim solummodo Ecclesie presules ratiocinationibus inter se certare uidebantur, sed etiam populus diuisus erat. Alii namque istis, alii uero consentiebant illis. Et ad tantum causa uenit incendium, ut in publico et in ipsis theatris Christianitati derogaretur. Hi quidem in ipsa Alexandria positi, tanquam iam uictores de superioribus persecutionibus facti, potius armabantur, legationesque mittebant ad prouinciales episcopos; hi uero in alteram diuisi partem, illorum simili seditioni communicabant. SOCRATES, lib. I, cap. 3; edit. Christoph. et uales. cap. 6,  p. 13.



CAPUT XuIII. De Meletianis, et quomodo sint ab Ecclesia segregati, et quia nolente Alexandro Arium suscipere, per diuersa loca Ariani concilia celebrabant.

Miscebantur igitur Arianis Meletiani , qui dudum fuerant ab Ecclesia segregati. Qui uero sint isti dicendum est. Sub Petro Alexandrine ciuitatis episcopo, qui suscepit Diocletiano imperante martyrium, Meletius quidam episcopus unius ciuitatis Aegyptiorum depositus est, et propter multas alias causas, et maxime quia in persecutione fide negata sacrificauerat. Ergo damnatus multos habuit sequaces, et heresiarches factus est eorum qui hactenus  ab eo in Aegypto Meletiani uocantur: nullam iustitie satisfactionem habens, cur remanserit ab Ecclesia separatus. Dicebat quidem iniustitiam se passum, et obloquebatur sepius, derogabatque Petro. Sed Petrus in persecutione, percepta martyrii palma, defunctus est. Iste uero retulit detractiones in Achillam, qui post Petrum suscepit episcopatum; et rursum in Alexandrum, qui post Achillam noscitur ordinatus. Inter hec igitur superuenit questio Ariana, et Meletius una cum suis defendebat Arium, conspiratione facta cum eo aduersus episcopum. Quibuscunque enim praua uidebatur Arii secta, suscipiebant semper Alexandri [ed., super Ario] sententiam, tanquam iustum contra consentaneos Arii eius uideretur esse decretum. Scribebant autem et qui circa Eusebium  Nicomedie erant, et alii quibus Arii opinio complacebat, quatenus solueretur quidem premissa damnatio, et in Ecclesiam damnati reducerentur, quasi nichil mali profiterentur. Sic itaque diuersis epistolis ad Alexandrinum episcopum destinatis, fecerunt harum epistolarum collectiones, Arius quidem earum que pro se erant, Alexander autem contra Arium. Et hinc occasio contentionis oborta est heresibus que nunc ubique circumuolant, hoc est, Arianorum, Eunomianorum, et quicunque nomen habent a Macedonio. Singuli namque horum ipsis epistolis testibus usi sunt in defensionem heresis sue. SOCRATES, lib. I, cap. 3; edit. Christ. et uales. cap. 6, p. 14.

Cum uero sepe supplicantes Alexandro qui circa  Eusebium erant, non inclinassent eum, tanquam iniuriam passi malignabantur, et acriores ad roborandum Arii dogma sunt facti; conciliumque in Bithynia colligentes, scripserunt episcopis uniuersis, ut tanquam recte credentibus communicarent Arianis, et agerent ut Alexander quoque communicaret eis. Dumque eorum studium defecisset, Alexandro non consentiente, legatione fungitur Arius apud Paulinum episcopum Tyri, et Eusebium Pamphili pontificem Cesaree Palestine, et Patrophilum Scythopoleos: petens una cum suis ut iuberetur cum populo qui cum eo erat solemnia sacramenta Ecclesie celebrare, tanquam ipse prius presbyterorum habuisset officium; esse dicens consuetudinem in Alexandria, sicut etiam nunc, ut uno existente super omnes episcopo, presbyteri seorsum ecclesias obtinerent, et populus in eis  collectas solemniter celebraret. Tunc illi una cum aliis episcopis in Palestina congregati, tale decretum super petitione Arii protulerunt, iubentes eos collectas exercere sicuti prius; esse tamen subditos Alexandro pontifici, et deprecari semper ut eius pace et communione fruerentur. Cumque etiam in Aegypto multis conciliis celebratis, heresis pullularet, ita ut usque ad regalia perueniret, non mediocriter Constantinus imperator affligebatur, eo quod religione nuper inchoante crescere, multos a Christianitate dogmatum discordia reuocaret [ms. Lyr., a Christianitatis dogmate discordare uideret]. Et propterea culpabat Arium et Alexandrum, eisque scribens arguebat, quia cum latere potuisset hec questio, eam deduxissent  ad medium, et uehementi studio contentionis mouissent que nec querenda erant, nec ab initio cogitanda, aut cogitata potius taciturnitati iure tradenda, cum utique ab alterutris non seiungi potuissent, licet ex aliqua parte dogmatis dissonarent. Alexandro siquidem et Ario, aliquando culpans, aliquando suadens, talia scripsit, quarum litterarum partem hic poni non est incongruum. Tota enim epistola in libris Eusebii posita est in uita Constantini. SOZOMEN., lib. I, cap. 14, edit. Christoph. et uales. cap. 15, p. 427.



222 CAPUT XIX. Epistola Constantini principis ad Alexandrum pontificem Alexandrinum, et ad Arium, per quam hortatus est ut reuerterentur ad pacem.

uictor Constantinus Maximus, Pius, Alexandro et Ario.

 Didici tunc natam presentis questionis originem, quando tu, o Alexander, a presbyteris requirebas quid unusquisque eorum de quodam loco [ms. Lyr., uerbo] in lege conscripto, magis autem pro uane cuiusdam questionis parte sentiret. Tuque, o Ari, quod neque principio cogitari debuerat, cogitatum taciturnitati tradi potius competebat, illud improuide protinus obiecisti, unde, discordia inter uos emergente, mysteria contemnuntur. Sanctus uero populus in utraque diuisus est, communis corporis congruentia separatur. Ergo uterque uestrum ex equo uoluntatem prebens, in quo uos confamulus uester iuste monet obediat. Hoc itaque neque requirere dignum est, neque de talibus respondere querentibus. Huiusmodi enim questiones, que non cuiusquam legis necessitate  proponuntur, inutilis uacationis tempus exquirunt. Et licet causa cuiuspiam naturalis exercitii fiant, tamen debemus eas intra sensum claudere, et non prompte in publica conciliabula deportare, nec omnium auribus inconsulte committere. Quantus enim est unusquisque hominum, ut possit ita magnarum rerum et ualde difficilium uirtutem aut ad perfectum inspicere, aut interpretari digne? Aut si quis hoc facere, difficile tamen, possit, quante parti populi suadebit? Aut quis tantarum questionum subtilitates extra lapsus sui periculum sustinebit? Ergo fugienda sunt in talibus multiloquia, ne forte dum infirmitate nostre nature minime quod proponitur explicatur, mente discentium auditorum pro tardiori intellectu ad perfectam questionis perceptionem peruenire  non ualente, ad necessitatem blasphemie, aut schismatis populus abducatur. Quapropter et interrogationes incaute, et responsiones improuide equam alterutris ueniam tribuant ex utroque. Non enim pro summo legis mandato apud uos occasio certaminis inflammata est, neque noua quedam pro Dei religione heresis introducta; sed unam eamdemque rationem habetis, sicut etiam unum communionis signum. uobis enim inter alterutros pro paruulis et ualde modicis contendentibus causis, tantum Dei populum, quem uestris orationibus et prudentia conuenit gubernari, discordare nec decet, nec omnino fas esse credibile est. Ut autem paruo quodam exemplo sapientiam uestram commoneam, nostis etiam ipsos  philosophos quia in uno quidem dogmate cuncti consentiunt; cum uero in quadam sententie parte discordant, licet discipline uirtute separentur, tamen ad inuicem corporis unitate conspirant. Cum hec ita sint, quanto potius iustum est uos, magni Dei ministros, in uoluntate religionis alterutris esse concordes? Consideremus itaque ratione maiori, et ampliori intelligentia cogitemus, si recte se habeat propter parua et uana sermonum certamina fratres fratribus resultare, et honorem concilii per uos impia contentione discerpere, dum ad inuicem pro sic paruis et nequaquam necessariis litigatis. uulgaria sunt hec et infantum fatuitatibus magis accommodanda, quam sacrorum uirorum et prudentium intelligentie consona. Recedamus ergo uolentes a tentationibus  diabolicis. Magnus Deus noster Saluator uniuersorum commune omnibus lumen effulsit, cuius prouidentia hoc meum, ministri Dei, studium ad perfectionem uenire permittite; ut uos illius populum mea allocutione, et ministerio, et monitionis instantia, ad synodalem possim reuocare communionem: quia, sicut dixi, una quedam in uobis est fides, et unus secundum uos hereseos intellectus, legisque preceptum suis partibus in unius uoluntatis propositum tendit. Hoc ergo quod uobis inter alia contentionem excitauit, quoniam non attinet ad totius legis uirtutem, separationem quamdam et seditionem inter uos non debet efficere. Dico autem hec non tanquam cogens uos omnibus modis huic satis optime et qualiscunque sit, consentire questioni; potest enim et  honor concilii a uobis integer custodiri, et una atque eadem omnibus communio conseruari, licet aliqua in uobis particulariter ad inuicem pro paruo quodam contentio generetur: quoniam non omnes in omnibus idem uolumus, neque una in nobis natura uersatur, aut uoluntas una cognoscitur. De diuina siquidem prouidentia una quedam in uobis sit fides, una prudentia, unus in Deo consensus. Que uero pro his friuolis questionibus inter alterutros disputata sunt, licet non in unam sententiam colligantur, manere tamen intra sensum debent, mentis ineffabilitate seruata. Communis autem caritatis precipuum sacramentum, et ueritatis fides, et honor circa Deum atque religionem legis apud uos inconcusse permaneat. Reuertimini ergo ad alterutras amicitias atque  gratiam; reddite uniuerso populo uestros amplexus; uosque ipsos, uelut proprias animas expiantes [ms. Lyr., atque uos ipsos uestris amicis expiantes], alterutros rursus agnoscite. Suauiores enim crebro sunt amicitie post inimicitiarum causas ad concordiam restitute. Reddite ergo mihi tranquillos dies noctesque  securas, ut quedam iucunditas puri luminis et uite iam quiete apud me letitia conseruetur; alioquin fuerit necessitas ingemendi, et semper lacrymis ingrauari, et nequam seculum libenter ferre uiuendi. Dei namque populos, id est confamulos meos, sic iniuste et noxia uestri contentione diuisos, congregari iam tempus est. Ut autem huiusmodi tristitie mee magnitudinem sentiatis, audite. Dudum ueniens ad Nicomediensium ciuitatem, repente ad Orientem pergere festinabam. Cumque ad uos tenderem, et plurima iam parte uobiscum essem, huius rei nuntio sum retentus: ne oculis uidere compellerer que impossibile iudicabam ad sensum aurium posse peruenire. Quapropter aperite iam mihi per uestram concordiam Orientis uias, quas contentione clausistis  alterutra; uelociterque mihi concedite, uosque ipsos et alios uniuersos populos uidere letos, et pro communi omnium concordia ac libertate debitam gratiarum actionem fauorabilibus eloquiis Deo persoluere. SOCRATES, lib. I, cap. 4; edit. Christ. uales. cap. 7, p. 15.



223 CAPUT XX. Quia tam pro Ariana questione quam pro Pasche definienda festiuitate in Nicea fecit Constantinus celebrare concilium.

Alexandro siquidem et Ario, nunc culpando, nunc admonendo, hec scripsisse dignoscitur. Grauiter autem ferebat, audiens aliquos contra omnium statutum agere Pasche festiuitatem. Tunc etenim in urbibus  Orientis discordantes quidam ob hoc, alterutra quidem societate diuisi non erant, Iudaico tamen more festiuitatem dominicam celebrabant, et, ut assolet, splendorem collecte tali discretione fedabant. Propter utraque igitur quietam esse Ecclesiam festinabat princeps; seque putans hoc malum posse preoccupare antequam ad plurimos perueniret, misit uirum circa se fide et uita simul insignem, et confessionibus priorum temporum dogmate comprobatum, qui compacaret [ms. Lyr., compellaret] Aegyptios propter dogma tumultuantes, et Orientales propter Pascha discordes. Fuit autem Osius, Cordube ciuitatis episcopus. Cumque preter spem causa procederet, et heresis potius quam pax sperata ualuisset, nichil impetrans remeauit qui fuerat pro pace directus  Ecclesiarum. Tunc illud famosissimum in Nicea concilium feruor principis excitauit: publicis asinis, atque mulis, et curracibus equis episcopos, et qui cum eis erant, ad synodum uenire precipiens. SOZOMEN., lib. I, cap. 15; edit. Christ. uales. cap. 16, p. 429.



LIBER SECUNDUS.



224 CAPUT PRIMUM. De presulibus Ecclesiarum qui interfuerunt Niceno concilio.


Communicabant igitur Niceno concilio  ex apostolicis quidem sedibus Macarius Hierosolymitanus,  Eustathius iam presidens Antiochene apud Orontem Ecclesie, et Alexander Alexandrie, que est apud stagnum Mariam. Iulius autem Romanus episcopus propter senectutem defuit; erantque pro eo presentes uitus et uincentius presbyteri eiusdem  Ecclesie. Super hos autem et alii plurimi boni et optimi ex diuersis gentibus conuenerunt. Alii quidem ad intelligendum et dicendum nimis idonei, scientiaque sacrorum librorum, et alia eruditione disciplinati, uiteque uirtute preclari. Alii uero in utroque probatissimi uiri, quorum utile iudico etiam nomina memorare. SOZOMEN., lib. I, cap. 16, ed. Christoph.

Tanquam stigmata Domini Iesu in corpore circumferentium secundum sacrum Apostolum. Erat enim Iacobus Antiochie Mygdonie, quam Syri et Assyrii Nisibin appellant, qui mortuos resuscitauit, uiuos curauit, et alia innumera probatur operatus esse miracula. Sed hec superfluum arbitror huic operi rursus inserere, que in Deo amabili historia latius enarraui.  Paulus Neocesaree, quod est castrum positum iuxta ripas Euphratis. Is enim Licinii rabie demolitus est. Ambas enim manus ligatas habuerat ignitoque ferro combustas, quo fuerant nerui articulorum eius a sua mobilitate siccati atque mortificati. Alii uero dextros oculos effossos habuerunt, alii dextras suras abscissas. Unus horum erat Paphnutius Aegyptius. Et absolute uidebatur ibi populus athletarum Christi et martyrum in uno loco congregatorum. De quibus et Eusebius Pamphyli tertio libro in Constantini uita hec ita dicit. THEODORETUS lib. I. cap. 7, p. 24.

Cunctarum igitur Ecclesiarum que totam Europam, Libyamque, et Asiam replebant, simul erant ministrorum Dei congesta cacumina; unaque orationis  domus tanquam a Deo dilatata intrinsecus ferebat omnes in idem, Syros simul, et Cilicas, Phenicasque, et Arabes, atque Palestinos, inter hos et Aegyptios, Thebeos, Libyas, nec non et qui ex Mesopotamia oriuntur, sed etiam Persa ad concilium uenit episcopus. uerum nec Scytha defuit ex eorum choro, Pontusque, et Asia, Phrygia, et Pamphylia uiros probatissimos prebuerunt. Aderant Thraces, et Macedones, Achiui et Epirote, et horum quoque interius habitantes. Ipse autem Hispanorum ualde famosus Osius unus erat, et simul plurimis assidebat. De regia uero ciuitate presul Alexander propter senectutem defuit; presbyteri uero presentes locum eius implebant. Talem itaque a seculo solus unus imperator Constantinus Christo coronam uinculo pacis exornans, suo  Saluatori de uictoria inimicorum et hostium Deo docibilem [ed. et ms. Santheod., decibilem] dedicauit; gratiarum actionis imaginem secundum nos apostolica plausione constituens. Tunc igitur ille sermo completus est: Collectos ex omnibus gentibus, que sub celo sunt, uiros religiosos, inter quos erant Parthi, et Medi, et Elamite, et qui habitant Mesopotamiam, Iudeam et Cappadociam, Pontum et Asiam, Phrygiam et Pamphyliam, Aegyptum et partes 225 Libye secus Cyrenen, et aduene Romani, Iudei et proselyti, Cretes et Arabes . uerumtamen hoc illis deerat, quod non, sicut isti, omnes ex Dei ministris utique consistebant. In presenti siquidem choro multitudo erat episcoporum, numerum trecentorum excedens, sequentibus eos  presbyteris, ac diaconibus, et acolythis, quorum numerus non poterat comprehendi. Ministrorum uero Dei alii sapientie sermone fulgebant, alii continentia uite et patientia coruscabant; alii uero medio modo horum uirtutibus ornabantur. Erant igitur inter eos alii temporis honorati longinquitate, alii iuuentute, et animi robore premicantes, qui nuper uenerant ad huius ministerii cursum. Quibus uidelicet omnibus imperator diebus quotidianis cibaria largissime ordinarat expendi. Hec itaque de his qui ibi collecti sunt Pamphili recitauit Eusebius. Cumque celebrasset imperator uictricem contra Licinium festiuitatem, et ipse occurrit ad Niceam. Clarebant autem inter episcopos Paphnutius ex superiori Thebaide, et Spiridion Cyprius. Cuius autem rei causa horum memini,  postea sum dicturus. SOCRATES, lib. I, cap. 5; edit. Christ. uales. cap. 8, p. 19.



CAPUT II. De libellis oblatis imperatori, et ab eo iussis incendi, et de disputatione dogmatis Ariani.

Aderant itaque cum episcopis uiri disputationis experti uerbis, studentes prodesse concilio. Ut autem assolet fieri, plurimi sacerdotum tanquam pro causis propriis decertare collecti, tempus se inuenisse putarunt quo corrigeretur quod contristabat eos; et de quibus alium unusquisque forte culpabat, libellum offerens principi, que in eo fuerant commissa narrabat. Cumque hoc quotidie facile proueniret, precepit imperator certo die singulos de quibus  alium culparent facere manifestum. Cumque dies constituta uenisset, libellos oblatos suscipiens, ยปHe quidem accusationes, inquit, tempus habebunt proprium, id est, diem magni iudicii, Iudicem uero illum qui tunc futurus est omnibus iudicare. Mihi ergo homini constituto, de huiusmodi rebus non licet habere auditorium [ms. Lyr., auditum], sacerdotum scilicet accusantium simul et accusatorum, quos minime conuenit tales debere monstrari, qui iudicentur ab aliis. Age nunc imitantes diuinam clementiam in alterutrorum ueniam condonantes, accusationes aboleamus alterutras; et de his que ad fidem pertinent agere studeamus, cuius huc gratia conuenimus.ยซ Hec siquidem imperator dicens, uniuscuiusque scripturam uacare, et libellos iussit ardere; diemque definiuit  qua solui que erant dubia conueniret. Ante constitutum uero conuenientes apud semetipsos episcopi euocauerunt Arium, et propositis in commune suis opinionibus disputabant. Cumque, ut assolet, ad diuersas questiones causa traheretur, alii quidem suadebant nichil innouandum circa antiquam fidei traditionem, et maxime quando morum simplicitas sine perscrutatione tradebatur, accedentibus ad fidei sacramentum. Alii uero respondebant non oportere sine examinatione sequi sententias antiquorum. Plurimi uero tunc conuenientium episcoporum et sequentium eos clericorum, scientes disputare, huiusmodi elocutionum arte exercitati claruerunt, et imperatori atque his qui circa eum erant noti sunt facti. Ex illis enim et Athanasius tunc diaconus existens, dum  cum Alexandro esset episcopo, huius studii pars esse maxima uidebatur, nec non et quidam Grecorum philosophorum opportune harum disputationum questione participati sunt: alii quidem quale esset hoc dogma studentes agnoscere; alii uero nuper inchoante Grecorum religione deperire, Christianis infensi, dogmatis sacramenta ad uerborum certamina protrahebant, ita ut contra se seditiones exercerent, certaminaque sibimet inferrent, et sepius ex aduerso contenderent. SOZOMEN., lib. I, cap. 16. Edit. Christ. uales. 17, p. 430



CAPUT III. De laico simplici confessore uirum dialecticum superante, et de sene simplici, philosopho Christianum dogma pandente.

 Cumque plurimi disputationis delectatione traherentur, unus quidam ex confessoribus laicis simplicem habens sensum, dialecticis obuiauit, dicens: Audite igitur, Christus et apostoli non nobis artem dialecticam tradiderunt, uanamque uerborum fallaciam, sed puram scientiam [ms. Lyr., conscientiam] fide et operibus bonis obseruandam. Hec dicente iuuene et animo sene, presentes quidem mirati sunt, dictumque probauerunt. Dialectici uero satisfactione suscepta cessarunt, rationem quippe simplicem ueritatis audientes. SOCRATES, lib. I, cap. 5. Edit. Christ. uales. cap. 8, p. 20.

Fertur enim et aliud: dum quidam eorum magnificentia sermonum extolleretur, et illuderet sacerdotibus, non pertulit eius fastum [ms. Lyr., factum]  quidam senex simplex et innocens ac probatissimus confessorum; sed accessit aduersus eum proferre sermonem. Hoc itaque factum petulantibus quidem et simplicem scientibus confessorem risum mouit, maturioribus uero formidinem: prouidentibus ne a uiro uerbis artifice deduceretur ad risum; uerumtamen cedentibus, ut quod uellet ediceret; resistere namque ei cum talis esset, nimium uerebantur. In nomine, inquit, Iesu Christi, o philosophe, audi dogmata ueritatis: Unus est Deus celi et terre, omniumque uisibilium et inuisibilium Creator, qui hec omnia uerbi sui uirtute fecit, et Spiritus sui sanctitate firmauit. Hoc itaque uerbum quod nos Filium Dei nominamus, habita misericordia super homines, ab errore eos et ferali religione liberauit, passus ex  muliere nasci, et cum hominibus conuersari, et mori pro eis, uenietque denuo iudicaturus singulorum uitam. Hec ita se habere sine perscrutatione credimus. Noli igitur inaniter laborare, querens destruere ea que fide percepimus. Noli inuestigare modum quo fieri hec aut non fieri potuerunt. Si enim credis consulenti mihi, ad ista responde. Obstupefactus uero philosophus: Credo, inquit. Tunc gratias pro deuictione persoluens, eadem que senior eque sectatus [ms. Lyr., senior testatus] est, et prioribus consectatoribus, ut unanimes sibimet essent, persuadebat: non improuide mutatum se iurans, sed 226 ineffabili quadam uirtute ad Christianitatem protinus inuitatum. SOZOMEN., lib. I, cap. 17. Edit. Christ. uales. cap. 18, p. 431.



CAPUT Iu. Quomodo in conflictu Alexander Constantinopoleos episcopus fecit philosophum obmutescere paganorum.


Dicitur autem proximum huic miraculo quiddam gestum per Alexandrum Constantinopolitane ciuitatis episcopum. Cum enim uenisset imperator Constantinus Byzantium, adeuntes eum quidam philosophi querebantur quasi non Deum coleret ut deceret, et circa sacra nouitates exerceret, nouam in republica introducendo culturam, preter que eius maioribus uisa sunt, et Grecorum Romanorumque principibus, quos habuerunt transacta secula, placuerunt; uolebantque cum Alexandro episcopo disputare de dogmate. Ille uero huiusmodi exercitatione uerborum  inexpertus erat, de uite qualitate confidens. Fuit enim uir magnus, et conuersatione mirandus. Cumque certamen imperatore precipiente suscepisset, conuenissentque philosophi, omnibus loqui uolentibus, ut unum ex se quem uellent eligerent, postulauit sancte memorie pater noster Alexander: ceteros uero, quicunque essent, silentium tenere; precepitque ut tantummodo his que ab utroque dicerentur, intenderent. Suscipiente siquidem uno eorum disputationis uniuerse negotium, ad philosophum sanctus Alexander: In nomine, inquit, Iesu Christi impero tibi imprimis ne loquaris. Et una cum eius sermone opus impletum est. Repente namque ille homo, ut sermonem audiuit, obligato ore conticuit. Putasne iustum fuit considerare utrum maius hoc miraculum uideretur, ut homo, et quidem philosophus, sic facile  officium locutionis amitteret, an certe ut lapis uiolentia uerbi manu diuideretur, quod quidam aiunt Iulianum fecisse Chaldeum? Et hec quidem sic acta sunt ut referuntur. SOZOMEN., lib. I, cap. 17. Edit. Christ. uales. cap. 18, p. 432.



CAPUT u. De prima sessione episcoporum in Niceno palatio, et de abdicatione Arii.

Interea sacerdotes sepe conuenientes, Arium ad medium deducebant, subtilemque examinationem de eius propositionibus agitabant. Petulanter autem in quamlibet partem metuebant proferre sententiam. Hec itaque sacra et uenerabilis turba a permixtione aduersariorum non uidebatur aliena. Erant enim inter  eos quidam, pauci quidem, sed callidi, et breuia imitantes, celantesque calliditatem, et Arii blasphemiam non defendentes aperte. Conuenientibus igitur uniuersis, maximam domum preparauit in regalibus imperator, sedes et subsellia in ea poni precipiens que sufficerent ordini sacerdotum: ita decentem preparans eis honorem, inuitauit ingredi, et de presentibus habere consilium [ed. Niu. et Frob., concilium]. Intrauit autem et ipse princeps ultimus cum paucis, laude dignam sui magnitudinem habens, et mirabilem speciem, mirabilioremque gerens dignitatem pudoris in fronte. Minore uero sede quam aliis, posita, in medio eorum sedit: primo tamen petens hoc sibi episcoporum iussione concedi. Tum cum eo resedit sanctissimus ille chorus. Primus itaque magnus  Eustathius Antiochene sortitus Ecclesie presulatum; nam Philogonius, cuius dudum meminimus, ad meliorem iam transierat uitam; et hunc mirabilem uirum, etiam nolentem, ad regimen eius Ecclesie decreto communi pontifices ac sacerdotes et omnis populus Christianus uenire compulerat. Is ergo preconiorum floribus caput principis exornauit, et studio eius, quod habebat circa sacra, benedictiones exhibuit. Post hunc autem Eusebius cognomine Pamphili. Quibus iam residentibus, famosissimus imperator protulit de unanimitate concordiaque sermones, tyrannorum crudelitatem eis rememorans, et honorabilem pacem, que sub eo collata est diuinitus; simul et quia pessimum et ualde crudele uideretur, ut destructis hostibus, nulloque presumente resistere,  sacerdotes alterutros iacularentur atque confunderent, et impiis atque sine Deo personis delectationem risumque preberent: cum utique de diuinis tractarent rebus, et sancti Spiritus doctrinam in scriptis haberent. Euangelici enim libri sunt, inquit, et apostolici, antiquorumque prophetarum sanctiones, que nos erudiunt quid de sacra lege sapiamus. Expellentes igitur hostile certamen ex uerbis diuinitus inspiratis, solutionem questionum mente percipiamus. Hec et his similia, tanquam filius amator patris, sacerdotibus ueluti patribus offerebat, apostolicorum dogmatum studens profligare discordiam [ed., Niu. et Frob., conciliare concordiam]. Concilii uero plurima pars his que dicebantur obediebat; et inter alterutros unanimitatem et dogmatum salubritatem libenter amplectebantur. Pauci uero quidam,  quorum iam meminimus, et super illos Minophantus Ephesius, et Scythopolites Patrophilus, Theogonius Nicenus episcopus, et Narcissus Neroniadis, que est secunde Cilicie, quam nunc Irenopolim uocant, et cum his Theonas Marmaricenus, et Ptolemaidis Aegypti Secundus apostolicis resistentes dogmatibus, Arium defendebant: dictantes enim fidei petitionem, cetui communi dederunt. Que cum lecta fuisset ab uniuersis, repente disrupta est, et adultera fraudulentaque pronuntiata. Turba siquidem et tumultu contra eos ab omnibus habito, cunctisque proditionem ab eis factam accusantibus pietatis, formidantes surrexerunt, et primi Arium abdicauerunt, excepto Secundo et Theona. Cum ergo fuisset impius ille destructus, concorditer uniuersi fidem gloriamque  dictantes, que hactenus in Ecclesiis permanet, et subscriptionibus roborantes, soluere concilium. Dolose tamen et non salubriter predicti uiri in fidei termino consenserunt; ut testantur tam que postea ab eis machinata sunt contra pietatis propugnatores, quam que ab ipsis conscripta noscuntur. THEODORETUS, lib. I, cap. 7, p. 24.



CAPUT uI. Relatio Eustathii Antiochie episcopi de Niceno concilio.

Eustathius itaque Antiochenus episcopus, cuius primitus memini, hec de eis retulit, docens 227 que facta sunt, eorumque redarguens blasphemias,  ubi illud etiam prouerbiale interpretatur eloquium: Dominus creauit me initio [ed., principium] uiarum suarum in opera sua . Pergo itaque iam hinc, et ad ea que gesta sunt. Cum igitur propter hec synodus maxima in Niceam uenisset urbem, et quereretur fidei modus, aperta quidem impudentia Eusebius scripturam protulit blasphemie, que coram omnibus lecta, repente cladem importabilem causa diuisionis audientibus irrogauit: confusionem tamen incurabilem suo prouidit auctori. Cumque officina capta fuisset, indubitanter Eusebii, disrupta iniquitatis scriptura in conspectu omnium, quidam ex tractatu nomen exponentes pacis compescuerunt, omnes iustam querimoniam facientes. Ariani autem metuentes ne congregato ibidem tanto concilio pellerentur, exsilientes  anathematizauerunt interdictum Arii dogma, concorditer subscribentes litteris, suaque manu consentientes, et similiter se, sicut omnis synodus, sapere profitentes. Cumque presulibus, ut ita dicam, mala calliditatis arte preualuissent, qui magis debuerant agere penitentiam, tunc quidem latenter, postea uero clare damnatas ceperunt allegare sententias: sepe ponentes insidias eis a quibus uidebantur esse conuicti, uolentesque zizaniorum germina radicare. Et tunc timentes declinantesque tanti concilii cognitores, occulte postea pietatis predicatores debellare tentabant. Sed non credimus homines sine Deo posse preualere contra sacram adorandamque legem euangelicamque doctrinam. Nam licet admodum roborentur, rursus fortiter et magnifice deuincuntur, secundum propheticam gloriosi uocem  Isaie. Hec itaque magnus Eustathius. THEODORETUS, lib. I, cap. 8. Edit. Christoph. et uales. cap. 7, p. 26.



CAPUT uII. Relatio Athanasii ad Afros.

Huius autem concertator, et ueritatis propugnaculi turris Athanasius, successor Alexandri famosissimi presulis, quando scripsit ad Afros, etiam hec adiecit: Conuenientes enim episcopi studuerunt uerba quidem impietatis ab Arianis inuenta perimere, hoc est, ex non existentibus, et quod dicebant, creaturam et facturam Filium; et, fuit aliquando quando non fuit; et, quia mutabilis est nature. Scripturarum uero manifestas posuere dictiones: quia ex Deo Filius  naturaliter unigenitus est, uerbum, uirtus, Sapientia sola Patris, Deus uerus, sicut Ioannes ait; et sicut scripsit Paulus, splendorem glorie, et figuram substantie , docens esse Filium Patris. Qui uero circa Eusebium erant, propria tracti uesania loquebantur alterutris, et dicebant: Consentiamus, nam et nos ex Deo sumus. Unus enim Deus, ex quo omnia: et, uetera transierunt: ecce omnia noua ex Deo sunt facta . Cogitabant autem et illud quod in Pastore conscriptum est: Primum omnium crede, quia unus est Deus, qui creauit uniuersa atque perfecit, et constituit ex non exstante, ut sint. Porro alii episcopi malitiam uidentes illorum, et pessimam impietatis artem, apertius et, ut ita dicatur,  manifestius dixerunt ex Deo, id est, conscripserunt ex substantia Patris esse Filium; ut creature quidem, eo quod non habeant a semetipsis ut sint, sed habeant principium existendi, dicantur a Deo; Filius autem solus proprius ex substantia credatur Patris. Hoc enim Unigeniti proprium est et ueri uerbi Patris. Hec itaque fuit occasio ut ex substantia diceretur Patris. Rursus autem requirentibus episcopis paucos eorum qui Ariani esse putabantur, si dicerent Filium non esse creaturam, sed uirtutem et sapientiam solam Patris, et imaginem sempiternam, et indissimilem per omnia Patri, ac Deum uerum: capti sunt qui circa Eusebium innuentes alterutris, quia et hec ueniunt etiam ad nos; nam et nos, inquiunt, imago et gloria dicimur Dei. De nobis enim  et dicitur, et dictum est: Semper enim nos qui uiuimus, et uirtutes multe sunt; et egressa quidem est omnis uirtus Dei ex terra Aegypti: campa quoque et locusta dicitur uirtus magna; et rursus: Dominus uirtutum nobiscum . Sed etiam proprie nos Dei sumus. Habemus hoc non simpliciter, quando et fratres uocauit nos. Si autem et uerum Deum dicunt Filium, non nos contristat. Factus enim uerus est. Hec est Arianorum corrupta mens. Sed etiam ipsi episcopi uidentes eorum dolum, collegerunt ex Scripturis splendorem, fontem, et fluuium, et figuram ad substantiam pertinere. Et illud: In lumine tuo uidebimus lumen ; et: Ego et Pater unum sumus . Et clarius iam ac breuiter conscripserunt consubstantialem Patri Filium. Omnia  namque predicta hanc significationem habent. Murmuratio siquidem eorum, quasi uerba hec non fuissent ex Scripturarum auctoritate prolata, per eos quoque inanis esse conuincitur. Ex non scripto namque ipsi impie proferentes, quippe quod nusquam penitus inuenitur, ex non exstantibus; et, fuit aliquando quando non fuit, alios culpant: propterea ex non scriptis sermonibus, pie tamen intellectis damnati sunt. Ipsi namque ueluti de stercore reperientes [ed., Niu. et Frob., repentes], hec uere de terra locuti sunt. uerum episcopi non sibimet adinuenientes uerba, sed habentes hec a Patribus, testimonia conscripserunt. ueteres enim sacerdotes ante eos pene centum triginta magne Rome ciuitatisque nostre accusauerunt omnes qui dicunt facturam aut  creaturam esse Filium, et non consubstantialem Patri. Et hoc sciebat Eusebius Cesariensis episcopus, qui primum defendebat Arianorum sectam, nouissime uero subscripsit Niceno concilio. Scripsit autem et ciuibus suis, confirmans, quia et antiquorum aliquos doctos et illustres episcopos et conscriptores agnouisset nomine consubstantialitatis usos in Patris et Filii deitate. Isti ergo concilium metuentes, exposite fidei consenserunt, secundum prophete increpationem, dicentis: Populus hic labiis me honorat, cor autem eorum longe est a me . Theonas autem et Secundus nolentes acquiescere, condemnati sunt. Postea uero in concilium uenientes, uiginti conscripserunt de conuersatione ecclesiastica sanctiones. THEODORETUS, lib. I, cap. 8, p. 27.



CAPUT uIII. De Sabino Macedonianorum episcopo.


Sabino itaque non credamus, qui eos idiotas uocauit et imperitos. Sabinus enim Heraclee Thracensis Macedonianorum episcopus, habita congestione eorum que per diuersa concilia 228 sacerdotum ex scripto prolata sunt, eis qui Niceam conuenerunt, uelut idiotis et simplicibus derogauit: non sentiens quoniam et ipsi Eusebio cum multa probatione confitenti fidem, uelut idiote, noscitur derogare. Et aliqua quidem uolens preteriit, aliqua uero mitigauit; cuncta tamen secundum propriam sumpsit intentionem. Et laudat quidem tanquam fide dignum testem Eusebium Pamphili; laudat simul et principem, tanquam ea que sunt Christianorum dogmatizantem.  Culpat autem expositam in Nicea fidem, tanquam ab idiotis et nichil scientibus traditam; et quem uelut sapientem et sine mendacio testem uocare consueuit, eius uoces sponte contemnit. Ait enim Eusebius: Quia ex uiris Dei Niceam conuenientibus, alii quidem sapientie sermone micuerunt, alii continentia uite laudati sunt; et quoniam imperator presens omnes ad unitatem suam concordes et consectatores esse perstruxit. Sic ergo contraria dicta Sabini, nec non Eusebii, atque consortum eorum sibimet agnoscuntur. Et si quidem alicubi opus fuerit, de Sabino memorabimus. Concordia ergo fidei a magno in Nicea prolata concilio, ab Eusebio clara uoce laudata, hec est. SOCRATES, lib. I, cap. 5. Edit. Christ. uales. cap. 8, p. 22.



CAPUT IX. De fide Niceni concilii.


Credimus in unum Deum, Patrem omnipotentem, omnium uisibilium inuisibiliumque factorem. Et in unum Dominum Iesum Christum, Filium Dei, natum ex Patre, unigenitum, hoc est, ex substantia Patris; Deum ex Deo, lumen ex lumine, Deum uerum ex Deo uero, natum non factum, consubstantialem Patri, per quem omnia facta sunt, et que in celo, et que in terra. Qui propter nos homines, et propter nostram salutem descendit, et incarnatus et homo factus est, passus, et resurrexit tertia die, et ascendit in celos, et uenturus est iudicare uiuos et mortuos. Et in Spiritum sanctum. Dicentes autem: Erat quando  non erat; aut, non erat antequam fieret; aut, quia ex non exstantibus factus est; aut, ex altera substantia uel essentia dicentes esse; aut, creatum, aut conuertibilem Filium Dei, hos tales anathematizat catholica et apostolica Ecclesia. Hanc uenerabilem fidem trecenti quidem decem et octo et agnouerunt et amplexi sunt; et, sicut ait Eusebius, consonantes et unanimes in scriptis explanauerunt. Quinque uero solummodo non receperunt, uerbum consubstantialitatis reprehendentes, Eusebius Nicomedie presul, Theogonius Nicenus, Mares Chalcedonensis, Theonas Marmaricenus, Secundus Ptolemaidis, dicentes consubstantiale esse, quod ex aliquo est, aut ex partitione, aut ex decursione, aut ex plantatione. Ex plantatione quidem, sicut ex radice germen; ex decursione  uero, sicut paterni filii; ex partitione autem, sicut ex massa aurea annuli duo, uel tres. Secundum nullum autem horum, inquiunt, est Filius Dei. Propterea ergo dicebant in fide non esse consentiendum. Plurimum siquidem uerbo consubstantialitatis derogantes predicti uiri, in Arii depositione subscribere noluerunt. Ideoque synodus Arium et consectatores eius anathematizauit omnes: adiicientes neque accedere eum in Alexandriam. Preceptumque principis repente eumdem Arium, et qui circa Eusebium, et Theogonium, et qui cum eis erant, exsilio deportauit. SOCRATES, lib. I cap. 5. Edit. Christ. uales. cap. 8, p. 22.



CAPUT X. Quomodo Eusebius et Theogonius, dato penitentie libello, recepti sunt.


Eusebius igitur et Theogonius post modicum tempus exsilii, libellum penitentie porrigentes, in fide consubstantialitatis consenserunt, quod declarabimus procedentes. Tunc autem in synodo Eusebius cognomine Pamphili Cesaree Palestine sortitus episcopatum, paululum animaduertens atque considerans, utrum oporteret suscipi terminum fidei, una cum aliis omnibus, hoc est cum uniuersa multitudine consensit atque subscripsit, nec non et populo sub sua diecesi constituto scripsit terminum fidei, et ubique destinauit sermonem: subtiliter consubstantialitatis nomen interpretatus; ut nequaquam penitus suspicionem aduersam de eo quilibet habere potuerit.  Sunt autem que ab ipso Eusebio conscripta sunt huiusmodi uerba. SOCRATES, lib. I, cap. 5. Edit. Christ. uales. cap. 8, p. 23.



CAPUT XI. Epistola Eusebii Pamphili de fide Niceni concilii ad Palestinos.

Arbitramur et uos, dilectissimi, etiam aliunde didicisse, fama consueta precurrere perfectum de his que gesta sunt sermonem. Sed ne ex huiusmodi auditu ueritas uobis aliter nuntietur, necessario direximus uobis primum quidem scripturam a nobis de fide propositam. Nam et Dominus noster ad predicandum discipulos suos mittens, ait: Euntes docete omnes gentes, baptizantes eos in nomine Patris, et Filii, et  Spiritus sancti . De quibus et affirmamus ita se habere et ita sapere; sed etiam dudum sic habuisse, et ita sapuisse, et usque ad mortem pro hac instare fide: anathematizantes omnem sine Deo heresim. Hec omnia ex corde sapuisse et anima, ex quo nouimus nosmetipsos, et nunc sapere et dicere coram omnipotente Deo et Domino nostro Iesu Christo cum ueritate testamur: ostensuri probationibus, et satisfacturi uobis, quia et preteritis temporibus ita credidimus et predicauimus. Hac a nobis exposita fide, nulli relictus est resistendi locus. Sed et ipse primus Deo amabilis imperator noster rectissime eam habere testatus est, et sic etiam se professus est sapere; et in hac omnes consentire et subscribere, et in his dogmatibus concordare precepit,  uno solummodo inscripto et inserto consubstantialitatis uerbo. Quod etiam ipse interpretabatur, dicens: quia non secundum corporeas passiones consubstantiale dicitur, neque secundum diuisionem, neque secundum quamdam decisionem ex Patre subsistere. Non enim posse naturam sine materia intelligibilem incorporeamque corporali aliqua subsistere passione, sed sacris quibusdam ineffabilibusque rationibus magis intelligendam. Et sapientissimus quidem atque piissimus imperator 229 ita philosophabatur. Fidei ergo explanatione dictata, quemadmodum ab eis dictum sit, ex substantia Patris, et Patri consubstantialem, non est sine examinatione derelictum. Consultationes enim et responsiones deinde mouebantur, et mens perscrutabatur dictorum sensum.  Et hoc ergo quod aiebant de substantia, constabat apud eos significatiuum quidem esse ex Patre, non tamen tanquam partem esse Patris. Propterea nobis quoque uidebatur bene se habere, ut mente consentiremus pie doctrine dictanti ex Patre Filium esse, non tamen partem eius esse substantie. Quapropter et nos mente consensimus, neque uocem consubstantialitatis refutantes, posita pre oculis nostris pacis intentione, et ab intellectu rectissimo non cadentes. Secundum hoc etiam natum, et non factum suscepimus: quoniam, factum, commune esse dicebant opus reliquarum creaturarum factarum per Filium, quarum nichil simile habere Filium confitemur et predicamus. Unde non eum esse facturam dicimus, quod congruit iis que per eum facta noscuntur,  sed superius quam facture, totius esse substantie, quam ex Patre natam diuina docere uidentur eloquia; modo quippe generationis inenarrabili et incogitabili existente uniuerse nature factore [ed., Niu. et Frob., facte]. Sic autem et consubstantialem esse Patri Filium ratio examinata cognoscit, non secundum corporum modum, neque mortalibus animantibus proximum. Nam neque per diuisionem substantie, neque defectionem [ed., perfectionem] aut mutationem paterne substantie uel uirtutis. His enim omnibus ingenita natura Patris extranea est. Sed predicandum est esse consubstantialem Patri Filium, eo quod nullam equalitatem ad creaturas factas Dei Filius habeat; sed soli Patri genitori per omnem modum sit similis, et non sit ex alia qualibet substantia  uel essentia, sed ex Patris. Quod etiam ipsum hoc modo interpretatum bene se habere uisum est ad consentiendum: quoniam et priscorum episcopos aliquos, et conscriptores eloquentes et nobiles agnouimus in Patris et Filii theologia, id est diuina ratiocinatione, nomine consubstantialitatis esse usos. Hec itaque de exposita fide sint dicta, in qua uniuersi consensimus, non sine animaduersione, sed secundum sensus expositos coram ipso Deo amabili examinante imperatore, et predictis rationibus concordantes, anathematismum post fidem in eis prolatum sine tristitia esse credidimus, eo quod non scriptis uti uocibus prohiberent. Unde pene omnis facta est confusio et indisciplinatio cunctis Ecclesiis. Nulla siquidem scriptura diuinitus inspirata dicente, ex non exstantibus;  aut, fuit aliquando quando non fuit, et reliquis que proferebant, irrationabile nobis uisum est hec dicere uel docere: quoniam neque priori tempore huiusmodi consueuimus uti sermonibus. Hec uobis necessario scripsimus, dilectissimi, iudicium nostre examinationis et consensum uobis innotescentes. Et quia rationabiliter tunc quidem nos scripta quedam modis aliis offendebant; postea uero indubitate ea que erant sine contristatione suscepimus. Quapropter magnanimiter nobis sensum uerborum discutientibus, placuit concordare in his que a nobis ipsis in fidei expositione confessa sunt.

Hec itaque Eusebius Pamphili in Cesaream Palestine litteris explanauit: Alexandrine uero Ecclesie, et Aegyptiace, et Libye, et Pentapoleos, et  que uicine sunt, hec scripsit communi decreto concilium. SOCRATES lib. I, cap. 5. Edit. Christ. uales. cap. 8, p. 23.



CAPUT XII. Epistola Niceni concilii ad Alexandriam et Aegyptum destinata.

Sancte magneque Dei gratia Alexandrine Ecclesie et dilectissimis fratribus per Aegyptum, et Libyam, et Pentapolim constitutis, congregati et magnam sanctamque synodum Nicee celebrantes episcopi, in Domino salutem

Quoniam Dei gratia, et Deo amantissimi principis nostri Constantini, congregantis nos in urbe predicta ex prouinciis diuersis et ciuitatibus, magna sanctaque synodus celebrata est, omnimodis necessario  uisum est ab hoc sacro sanctoque concilio etiam ad uos litteras destinare, ut noueritis que quidem mota et examinata, que uero placuerunt atque firmata sunt. Ante omnia siquidem exquisita sunt impia et iniqua et sine Deo dogmata Arii, eique consentientium, sub presentia Deo amantissimi imperatoris nostri Constantini, et omnium decreto complacuit anathematizari impiam eius sectam et iniquam, atque sine Deo uerba, simul et nomina quibus utebatur, Filium Dei blasphemando, et dicendo: ex non exstantibus esse; et iterum, fuit aliquando quando non fuit. Quomodo enim fuit, aut quomodo iterum non fuit? Et pro libero arbitrio malitie atque uirtutis capabilem Filium Dei esse dicentes, creaturam nominabant eum atque facturam. Hec igitur omnia fatua,  et anilia, et blasphema anathematizauit sanctum et uniuersale concilium, et nec usque ad auditum impie secte atque furoris huius, aut intellectum sensuum iniquorum accommodauit. Ea quidem que de illis gesta sunt, qualem terminum habuerint, omnia iam aut audistis, aut audietis: ne nos forte uideamur uiro obloqui, propter delictum suum improperia digna portanti. Tantum etenim ualuit eius impietas, ut etiam Theonas Marmaricenus, et Secundus Ptolemaidis ea uterentur. Idem enim et illi damnati sunt. Sed quoniam ineffabilis gratia Dei illas quidem malas sectas, et blasphemias, et discordiam, et audaciam personarum, et diuisionem, predicta commonitione [ed., commotione] destruens liberauit Aegyptum; relinquebantur autem que per petulantiam Meletii gesta sunt, et  eorum qui ab eo sunt ordinati, etiam ex hac parte que placuerint synodo, uobis insinuamus, karissimi fratres. Placuit ergo Meletium quidem clementi concilio  manere quidem in propria ciuitate, nullam uero omnimodis habere potestatem neque eligendi, neque ordinandi, nec in prouincia, nec in qualibet ciuitate uideri, purumque nomen tantummodo possidere. Eos autem qui ab ipso sunt constituti, mystica ordinatione firmatos habere honorem et ministerium, ut tamen sequentes sint modis omnibus uniuersorum in singulis parochiis et ecclesiis a carissimo et comministro nostro Alexandro consecratorum; et ut his nulla potestas sit placitos sibi eligere, aut nomina eorum 230 preferre, aut omnino aliquid agere preter  uoluntatem Ecclesie catholice presulis Alexandri. Gratia namque Dei et orationibus uestris in nullo schismate repertos; sed sine macula in catholica et apostolica Ecclesia permanentes, dignum est potestatem habere et eligendi quemlibet, et nomina eorum dandi qui clero sunt digni; et absolute facere omnia secundum legem et sanctiones Ecclesie. Si quem uero contigerit requiescere in Ecclesia, tunc prouehi in honorem defuncti eos qui nuper assumpti sunt, solum modo si uideantur digni, et populus eos elegerit, condecernente simul et consignante maxime Alexandrie ciuitatis episcopo. Hoc itaque aliis quidem concessum est omnibus. In persona uero Meletii nequaquam eadem placuerunt, propter priorem indisciplinationem eius, et propter procacitatem eius, ac petulantie  uoluntatem: ne ulla daretur auctoritas uel potestas homini qui posset rursus easdem indisciplinationes instruere. Hec sunt precipua et competentia Aegypto et sanctissime Alexandrinorum Ecclesie. Si quid autem aliud ordinatum est aut dogmatizatum, presente domino atque carissimo comministro et fratre nostro Alexandro, ipse presens uobis subtilius poterit aperire, tanquam auctor gestorum et communicator existens. Euangelizamus autem uobis et de consonantia sanctissimi Pasche, quia uestris orationibus est correctum etiam hoc opus, ita ut omnes Orientales fratres, qui cum Iudeis primitus celebrabant, consone cum Romanis, et uobiscum, et cum omnibus ab initio Pascha custodientibus, ex hoc tempore debeant custodire. Exsultantes itaque in his  que gesta sunt, et in communi pace atque concordia, et in eo quod omnis radicitus heresis auulsa est; cum maiori honore et ampliori caritate suscipite comministrum nostrum, pontificem uestrum Alexandrum, qui nos presentia sua letificauit, tantumque laborem pro pace uestra etiam in hac etate sustinuit. Orate simul et pro nobis omnibus, ut que bene placuerunt, firma permaneant per Dominum nostrum Iesum Christum, secundum bonam uoluntatem facta, sicuti credimus, Dei Patris in Spiritu sancto, cui est gloria in secula. Amen.


TRINITAS CONSUBSTANTIALIS AETERNA DEUS EST.

THEODORETUS, lib. I, c. 9. Edit. Christ. uales. c. 6, p. 30.---SOCRATES, lib. I, cap. 6, Edit. Christ. uales. cap. 9, p. 27.



CAPUT XIII. Quod Nouatianorum episcopum Acesium euocarit Constantinus ad concilium.


Ex hac igitur epistola synodi manifestum est quia non solum Arium et consortes eius anathematizauerunt, sed etiam uerba secte ipsius; et quia de Pascha concordantes, heresiarcham Meletium susceperunt. Mouet autem me feruor imperatoris, etiam ex alia re eius uoluntatis habere memoriam, et quemadmodum pro concordia cogitabat. Habens enim prouidentiam pacis Ecclesiarum, uocauit ad synodum et Acesium Nouatianorum religionis episcopum. Postquam ergo scripta et subscripta est a concilio fidei definitio, requisiuit imperator Acesium, si et ipse consentiret in fide et paschalis definitione festiuitatis. At ille: Nihil,  inquit, noui, o imperator, synodus definiuit. Sic enim olim et a temporibus apostolorum ipse percepi et terminum fidei, et tempus paschalis festiuitatis. Porro denuo imperatore requirente: Cur ergo te a communione separas? ille ea que sub Decio gesta sunt persecutionis tempore replicauit, et subtilitatem acerbissime regule deduxit ad medium: quia non oporteat eos qui post baptisma peccant peccatum quod ad mortem esse Scripture diuine pronuntiant, communicatione sacramentorum fieri dignos; sed inuitandos quidem ad penitentiam, spem uero remissionis non a sacerdotibus, sed a Deo solummodo sustinere, qui potestatem habet peccata remittere. Hec cum dixisset Acesius, imperator ait: O Acesi, pone scalam, et, si potes, ascende solus in celum. Hec nec  Eusebius Pamphili, nec alii dixerunt. Ego uero audiui a uiro nequaquam mentiente, qui et ualde senex erat, et tanquam qui uiderat ea que fuerant in concilio gesta referebat. SOCRATES, lib. I, cap. 6. Edit. Christ. uales. cap. 9, p. 29.



CAPUT XIu. Quod canones ecclesiastici in Nicea conscripti sint, et de uicennalibus Constantini.

Synodus autem corrigere uolens hominum uitam, et in ecclesiis commorantium, posuit leges quas canones appellamus. In quorum tractatu uidebatur aliquibus introducere legem, ut episcopi, presbyteri, diaconi et subdiaconi cum coniugibus quas ante consecrationem duxerant, non dormirent. Surgens autem  in medio Paphnutius confessor contradixit, honorabiles confessus nuptias, et castitatem esse dicens concubitum cum propria coniuge. Suasitque concilio ne talem poneret legem: grauem asserens esse causam que aut ipsis aut eorum iugalibus occasio fornicationis existeret. Et hec quidem Paphnutius, licet nuptiarum esset inexpertus, exposuit. Synodusque laudauit sententiam eius, et nichil ex hac parte sanciuit; sed hoc in uniuscuiusque uoluntate, non in necessitate dimisit. SOZOMEN., lib. I, cap. 22. Edit. Christ. uales., c. 23, p. 437.---His a concilio ita dispositis, contigit uicennalia Constantini principis prouenire. Et est consuetudo Romanorum, unumquodque decennium imperatorum publica deuotione celebrare. Opportunum ergo iudicans Constantinus, inuitauit tunc ad conuiuia  synodum, et donis competentibus honorauit. Admonitisque de concordia fidei, et communi inter alterutros pace, petita ab eis oratione, ualedixit uniuersis in Nicea: scribens absentibus que fuerint in concilio celebrata, et inuitans ut ab omni discordia recedentes, concordarent in exposita concilii fide; que nichil aliud nisi Dei sententia uideretur ex consonantia tantorum et talium sacerdotum sancto Spiritu constituta, et post inquisitionem subtilissimam, et animaduersionem dubitationum omnium comprobata. SOZOMEN., lib. I, cap. 23. Edit. Christ. uales. cap. 25, p. 438.



231 CAPUT Xu. Epistola Constantini de Ario et scriptis eius.

 uictor Constantinus maximus, Augustus, episcopis et populo.

Malignos et impios Arius imitatus, dignum est ut illorum quoque suscipiat ultionem. Sicut ergo Porphyrius diuine pietatis inimicus, iniqua uolumina contra religionem proferens, dignam promeruit inuenire mercedem, et talem per quam in posterum esset opprobrio, et plurima compleretur infamia. Et nunc placuit Arium et consectatores eius uocari Porphyrianos; ut quorum mores imitati sunt, eorum uocabulo perfruantur. Super hec autem, si qua conscriptio ab Ario facta reperitur, igni tradatur; ut non solum praua eius doctrina depereat, sed neque ulla eius possint remanere commenta. Hoc etiam precipio, si quis conscriptiones Arii celasse compertus  fuerit, et non repente proferens igne consumpserit, mortis supplicio subiacebit. Mox enim ut in hoc fuerit captus, capitalem suscipiet ultionem. Deus uos custodiat. Amen. SOCRATES, lib. I, cap. 6. Edit. Christ. uales. cap. 15, p. 32.



CAPUT XuI. Eiusdem epistola ad Eusebium Palestine de confectione sacrorum librorum, et de repurgatione dominici sepulcri.

uictor Constantinus maximus, Pius, Eusebio

Ut in nostri nominis ciuitate cognouimus, Saluatoris Dei nostri prospiciente solatio, maxima hominum multitudo sanctissime se dicauit Ecclesie; ut hoc cremento ualde proficiente, dignum esse uideatur etiam ecclesias in ea plures edificari. Quapropter,  quod uisum est nostre uoluntati, decuit nos tue notum facere sapientie, quatenus quinquaginta membranaceos codices bene confectos, et ad usum habiles, ab artificibus antiquariis, et perfecte artem scientibus scribi precipias, diuinarum quippe Scripturarum, quarum maxime confectionem et usum necessarium Ecclesiis esse nosti. Directe sunt enim littere a nostra tranquillitate ad prouincie iudicem, quatenus omnia confectioni eorum necessaria prebere curet. Ut enim citius codices conscripti conficiantur, erit opus diligentie tue. Nam et duo publica uehicula ad deferendos eos ex auctoritate rescripti nostri te percipere conuenit. Sic enim et maxime bene conscripti usque ad nostrum perducentur aspectum, uno quippe tue Ecclesie hoc exsequente diacono; qui  dum ad nos uenerit, experietur nostre munificentiam pietatis. Deus custodiat te, frater carissime.

Sufficiunt quidem hec ad coniiciendum, magis autem aperte noscendum, quemadmodum famosissimus imperator suum studium circa sacra constituerit. Attamen adiiciam que etiam circa salutare sepulcrum gesserit.

Agnoscens enim quoniam elati, et circa culturam bacchantes idolorum, sepulcrum Domini sordibus operuerant: obliuioni tradere contendentes memoriam salutarem; et desuper templum edificauerant luxuriosissime demonis, id est ueneris, ut illic uirginum cantibus insultarent; precepit destrui sceleratissimum templum, ipsumque puluerem funestis sacrificiis uiolatum eiici, et procul a ciuitate dispergi;  deinde sacrarium edificari Deo maximum atque pulcherrimum, sicut designatur ex eius epistola ad Macarium ipsius ciuitatis episcopum destinata. THEODORETUS, lib. I, cap. 16, p. 45.



CAPUT XuII. Libellus penitentie ab Eusebio et Theogonio datus.

Eusebius igitur et Theogonius penitentie libellum summis episcopis dirigentes, ab exsilio reuocati sunt imperiali precepto, et suas Ecclesias receperunt, expellentes eos qui in ipsorum locis fuerant ordinati, id est Eusebius Amphionem, Chrestum uero Theogonius. Cuius libelli exemplar hoc est.

Dudum quidem ante iudicium condemnati a reuerentia uestra, patienter ferre que decreta sunt a sancto concilio uestro debuimus. Sed quia nimis absurdum  est contra nosmetipsos dare calumniatoribus de taciturnitate probationem, propterea referimus quoniam nos et in fide una cucurrimus, et sensum examinantes de consubstantialitatis sermone cuncti pacificati sumus: nequaquam sequentes heresim, sed commemorantes [ms. Lyr., commorantes] ad cautelam Ecclesiarum que nostre subueniebant menti. Et satisfacientes eis a quibus per nos suaderi debuerat, in fide subscripsimus. Anathematismo autem non subnotauimus, non tanquam fidem accusantes, sed uelut non credentes talem esse eum qui fuerat accusatus, certi de eius ad nos directis epistolis, et inter nos disputationibus habitis. Si igitur satisfactum est sancto uestro concilio, non reluctantes, sed consentientes decretis uestris, etiam hac conscriptione satisfacimus  uobis: non exsilium grauiter ferentes, sed suspicionem abiicientes hereseos. Si enim dignamini nunc in uultu uestro nos suscipere, habebitis in omnibus consonantes, et uestra sequentes pariter constituta: quando etiam eum qui in his accusatus est, placuit reuerentie uestre clementiam promereri atque reuocari. Absurdum namque est, si is qui putatur esse reus reuocatur ad satisfaciendum in quibus ei derogabatur; ut nos contra nosmetipsos prebeamus per taciturnitatem increpationis iudicium. Dignamini ergo, sicut uestre conuenit uenerationi, et Deo amantissimum principem commonere, et preces tractare nostras, et uelociter de nobis que uobis conueniunt cogitare [ms. Lyr., disputare].

 Hic quidem libellus est reuersionis Eusebii et Theogonii. Ex uerbis autem eius coniicio quia isti quidem dictate fidei subscripserunt, damnationi uero Arii consentire noluerunt. Ex quo et Arius ante istos reuocatus agnoscitur. Sed licet hoc ita se habere uideatur, tamen Alexandriam accedere prohibitus est. Hoc autem ostenditur ex eius cogitationibus, quas postea molitus inuenitur, figmento sue penitentie, sicut opportune patefiet. SOCRATES, lib. I, cap. 10. Edit. Christoph. uales. cap. 14, p. 43.



232 CAPUT XuIII. De dedicatione et ornamentis ciuitatis, et de cultu Ierosolymorum, et ligno crucis, atque clauis quibus transfixus est Dominus.

Imperator interea post concilium degebat letus.  Celebrata ergo festiuitate publica uicennalium suorum, mox ad erigendas ecclesias festinus accessit. Hoc itaque faciebat per singulas ciuitates et in urbe cognominis sui. SOCRATES, lib. I, cap. 12, edit. Christ.

Nam cum ei omnia prospere cederent, propriam uoluit habitare ciuitatem. ueniensque ad campum ante Ilium positum iuxta Hellespontum super Aiacis tumulum, ubi Achiui contra Troiam pugnantes habuerunt castra, ciuitatem designauit portasque fecit que hactenus uidentur a nauigantibus. Hec agenti per noctem Deus apparuit, monens ut alium quereret locum, eumque monens ad Byzantium Thracie, illic eum habitare iussit. SOZOMEN., lib. II, cap. 2. Edit. Christ. uales. cap. 3, p. 444.

 Que cum primitus Byzantium uocaretur, auxit et maximo eam muro circumdedit, et diuersis ornatam fabricis equam imperiali Rome constituit ; et denominatam Constantinopolim, appellari secundam Romam lege firmauit, sicut lex ipsa in marmorea platoma noscitur esse conscripta, et in Strategio iuxta equestrem statuam eius est constituta. In hac quoque ciuitate duas quidem edificauit ecclesias, quarum unam nominauit Irenem, aliam uero appellauit Apostolorum. Non solum autem, sicut dixi, auxit Constantinus Christianorum dogmata, sed etiam paganorum templa destruxit. Simulacra namque ornata publice in Constantinopolitana urbe proposuit, et tripodas Delphicos in circo ad spectaculum dedit, qui cum ipso uideantur aspectu, referuntur. SOCRATES, lib. I, cap. 12. Edit. Christoph. uales. cap. 16,  p. 45.

Interea mater imperatoris Helena, cuius cognomine uicum Drepani princeps ciuitatem dicauit Helenopolim, admonita per somnum ad Ierosolymam properauit; et quondam Ierusalem desertam sicut pomorum custodiarium inueniens, requisiuit sepulcrum Christi. Quod licet difficillime, tamen inuenit . Itaque repente templum illud scelestissimum deiici iussit. Et palam facto Domini monumento, apparuerunt circa id suffosse tres cruces, et claui, simul et titulus litteris Hebraicis, Grecis Latinisque conscriptus: IESUS NAZARENUS REX IUDAEORUM. SOCRATES, lib. I, cap. 13. Edit. Christ. uales. cap. 17, p. 64.

 Dicitur autem quia etiam mortuus crucis tactu surrexerit. De hoc ligno sibylla dixit apud paganos:


O ter beatum lignum in quo Deus extensus est!

Tunc ergo que crux esset Domini, que latronum, dubitare ceperunt. Proinde Macarius, ciuitatis presul, huiusmodi tractatu dubitationem soluit. Mulieri namque nobilitate clare, longa egritudine fatigate, unam illarum crucium cum oratione promptissima adhibens, uirtutem Saluatoris agnouit. Mox enim ut mulierem crux attigit, passionem seuissime egritudinis effugauit, et femine salutem restituit. SOZOMEN., lib. II, cap. 1; edit. Christ.

Sic itaque mater imperatoris quod cupiebat agnoscens, de clauis quidem quibus manus Christi fuerant perforate, alios in galeam immisit imperatoris: filii  capitis prouidentiam gerens, ut iacula bellica submoueret; alios freno equino permiscuit, et cautelam imperatoris agens, et ueterem prophetiam adimplens. Olim enim Zacarias clamauerat propheta, dicens : Et erit quod in freno est sanctum Domino omnipotenti. Salutaris uero crucis partem quidem aliquam regalibus distribuit. THEODORETUS, lib. I, cap. 18, p. 48.

Quam Constantinus suscipiens, et credens saluari ciuitatem ubi hec particula seruaretur, in sua statua, sicut fertur, in foro Constantini posita super columnam porphyreticam deuote condidit. SOCRATES, lib. I, cap. 13; edit. Christ. uales. cap. 17, p. 47

Reliquam uero partem in argentea theca clausam ciuitatis tradidit sacerdoti. Et undique congregans artifices,  maximas illic ornatasque edificauit ecclesias. His ita gestis, conuiuio exhibito uirginibus sacris, et ipsa ministerium ancille gerens, ultra octogesimum annum etatis agens, et his similia faciens rediit ad filium. Et cum letitia transiuit e seculo, multa filio pietatis mandata committens, nouissimis benedictionibus adimpleto. THEODORETUS, lib. I, cap. 18, p. 48.

Post hec igitur imperator curam maximam Christianorum habens, paganorum superstitiones auersabatur; remouitque monomachias, et suas imagines in templis poni precepit; et cubitum quo mensuratur Nilus, non iam in templum Serapidis annis singulis, sed in ecclesiam portari sanciuit. SOCRATES, lib. I, cap. 14; edit. Christ. uales. cap. 18, p. 48.

In omnibus itaque uolens similem monstrari Rome  Constantinopolim, frustratus non est. Nam et corporibus et diuitiis maior effecta est. Quod ideo prouenisse credo propter amorem Dei, quem ciuitas gerit, et habitatorum circa indigentes auxilium. In tantum namque fides creuit, ut multi quidem Iudeorum ciuium, pagani uero pene omnes Christianam illic conuerterentur ad fidem. In qua urbe, crescente tempore, religio noscitur ampliata; neque are, neque pagana templa, aut sacrificia facta sunt, nisi sub Iuliano breui tempore; quod mox probatur exstinctum. Hanc igitur tanquam nuper conditam Christi ciuitatem Constantinus suo nomine dedicauit: multis eam et magnis exornans ecclesiis. Iuuabatque Diuinitas imperatoris uota, et apparitionibus multis indicabatur quia sancte salutaresque essent que illic  edificabantur ecclesie. SOZOMEN., lib. II, cap. 2; edit. Christ. uales. cap. 3, p. 445.



CAPUT XIX. De loco ubi uesta olim colebatur, et nunc archangeli basilica stat, et de miraculis que illic pro Christi nomine celebrantur.

Insignis itaque locus ex illo tempore claruit peregrinis et urbicis, ubi olim quidem uesta colebatur, postea uero ecclesia facta est; qui locus nunc Michelium nuncupatur, in dextera positus parte nauigantium a Ponto ad Constantinopolim, distans ab ea nauigio quidem stadiis fere triginta et quinque; per terram uero circumeuntibus omnem sinum usque ad septuaginta et amplius tenditur. Sortitus est igitur is locus appellationem nunc usque seruatam, eo quod  illic manifeste cernitur apparere Michel diuinus archangelus: quod etiam ego iutus eximie uerum 233 esse confirmo. Ostendit igitur hoc ita esse etiam multis aliis uirtus diuina per ipsarum rerum experimenta. Quidam enim in causis crudelibus aut ineuitabilibus periculis, alii uero in languoribus aut ignotis passionibus incidentes, hic orantes ad Deum, liberari promeruerunt. Sed que singulis et quomodo illic miracula contigerint, narrare longum est. Que uero prouenerint Aquilino nobis noto, et in causis forensibus socio, partim ab eo audiens, partim ipse cognoscens necessario pandam. Cum eum ardentissima febris rubris choleris mota [mss., rubris coloribus nota] comprehendisset, estuanti poculum dederunt medici, quod euomuit; moxque cum uomitu diffuse cholere  superficiem uultus eius simili sui colore tinxerunt. Quamobrem quidquid comederet et biberet euomebat. Cumque hoc diu pateretur, nec esca ad nutrimenta proficeret, hesitabat ars medicorum; et dum morti uicinus esset, iussit suis ut eum ad locum hunc ducerent: credens aut illic se mori aut languore priuari. Iacentique per noctem diuina uirtus apparens precepit ut quidquid comederet, in huiusmodi potionem tingeret, que esset ex pipere, et uino, et melle confecta. Quo facto, ab egritudine liberatus est; quippe cum medicis ratione medicine uideatur esse contrarium calida pocula cholericis exhibere.

Audiui enim et Probianum uirum in palatio habentem militiam medicorum, crudeli podagre passione detentum, ibi doloribus liberatum, eique apparuisse sanctam mirabiliter uisionem . Cum  enim dudum paganus esset, factus postea Christianus, aliquatenus dogma sequebatur. Totius uero salutis causam, id est sacratissimam crucem, nolebat adorare. Hanc habenti sententiam diuina uirtus apparens, et signum monstrauit crucis, quod erat positum in altario eiusdem ecclesie. Et aperte palam fecit, quia ex quo crucifixus est Christus, omnia que ad utilitatem humani generis facta sunt, quolibet modo preter uirtutem adorande crucis gesta non essent, neque ab angelis sanctis, neque ab hominibus piis. SOZOMEN., lib. I, cap. 2, edit. Christ. uales. cap. 3, p. 445.



CAPUT XX. De templorum destructione.

Cum itaque populi et ciuitates ad cultum Christianitatis  accederent, et ceteri pro filiis et uxoribus metuentes ne quid mali paterentur si contradicerent, quieti uacarent, nudati solatio multitudinis templorum cultores et sacerdotes simulacra apud se reposita pretiosissima tradiderunt, et que Iouis fulmina uocabantur; et per semetipsos hec educebant ex adytis et templorum latentibus locis: queque prius in uisibilia apud eos erant, et solis sacerdotibus manifesta, facta sunt omnibus ualde uilissima. Alie uero imagines et statue ex pretiosissima confecte materia, igne cremate sunt, et pecunie publice [F. leg. pubice] sociate. Que uero ex ere mirabiliter facta uidebantur, ad Constantinopolim sunt aduecta ornatus causa , et hactenus in publico collocata, et per plateas, et in circo, atque regalibus, id est Pythia diuinatoris  Apollinis, et muse Heliconides, et Delphici tripodes. Spoliataque sunt ianuis templa, et alia laquearibus sunt nudata, alia uero neglecta ad sordes usque ruinamque perducta sunt. Tunc itaque perierunt et penitus sunt euersa, id est, in Aegea Cilicie templum Aesculapii, et in Aphacis iuxta montem Libanum, et Adonim fluuium ueneris domus: utraque apud illos insignia; eo quod Aegeate gloriarentur, quasi languentes corpore curarentur apud eos, demone noctibus apparente atque curante. In Aphacis autem, quod per inuocationem quamdam certo die de summitate Libani montis ignis fulgens ueluti sidus in proximum flumen uelociter occumbebat, quod dicebant uenerem esse. SOZOMEN., lib. II, cap. 4; edit. Christ. uales. cap. 5, p. 449.



CAPUT XXI. De conuersione barbarorum.


Interea cum multitudo nimia gentium ex Thracia transiisset in Asiam, et alii aliunde barbari egissent contra Romanos, multi sacerdotum Christi captiui cum eis erant. Cumque languentes curarent, et demones effugarent, Christum solummodo nominantes, et Filium Dei inuocantes, insuper et conuersatione philosophantes inculpabili, et omnem maculam uirtutibus euincentes, admirati barbari uirorum uitam, simul et opera egregia, bene se sapere crediderunt, et Deum habere propitium, si meliores imitarentur homines, et sicut ipsi placarent Deum. Et constituentes sibimet ex eis bene agendi rectores, edocebantur, et baptizabantur, et consequenter in ecclesias  occurrebant. SOZOMEN., lib. II, cap. 5. Edit. Christ. uales. cap. 6, p. 451.



CAPUT XXII. Quod Eusebius Nicomediensis Constantinopoleos inuaserit episcopatum, et de litteris Constantini aduersus eum.

Fautores igitur Arii nequissima non reliquere consilia. Huius enim causa in confessione fidei etiam manibus consenserunt, qui postea imitati sunt gesta luporum. Nam cum sanctissimus Alexander, qui suis orationibus Arium fuerat iaculatus, id est Byzantii pontifex, sic enim tunc uocabatur Constantinopolis, ad meliorem translatus fuisset uitam, Eusebius defensor impietatis, paruipendens regulas quas ante  paululum cum aliis pontificibus ipse conscripserat, repente Nicomediam deserens Constantinopolitanam arripuit sedem, regulis e diuerso clamitantibus, episcopos et presbyteros non licere ex alia ciuitate transire ad aliam. Sed mirum non est ut qui sic insaniunt aduersus Unigeniti deitatem, licenter etiam alias transgrediantur leges. Non enim tunc solummodo hanc nouitatem fecit, sed etiam olim aliud simile perpetrauit. Qui dum in Beryto esset episcopus, transiliuit in Nicomediam, et ex ea denuo post concilium insania aperte impietatis exactus est, et cum eo Theogonius Nicenus. Quod imperator Constantinus litteris manifestum fecit. Ego uero huic operi finem epistole inserere iudicaui. Scripsit enim hec Nicomediensibus: Quis est hic qui ita populum docuit innocentem?  Eusebius utique tyrannice crudelitatis excultor. Quod enim ubique tyranni noscatur esse cliens, ex multis rebus apparet. Hoc namque ueracium episcoporum testatur interitus, 234 hoc etiam Christianorum crudelissima persecutio clamat aperte. Nihil enim de iniuriis mihi factis nunc aio, per quas quando maxime aduersarum partium insidie discurrebant, iste etiam oculos contra me habebat intentos. Cui hoc defuit solum, quod non et armatum ministerium tyranno licenter exhibuit. Neque me quispiam putet ad horum probationem minus instructum. Iudicium namque manifestum est, quia presbyteros et diaconos sequentes Eusebium aperte constat a me deprehensos. Sed hec quidem transeo que nunc non indignationis gratia, sed ad illorum confusionem a me  prolata [ed., probata] noscuntur. Hoc solum formido, hoc cogito, quod uos ad communionem criminis uocari conspicio. Propter Eusebii namque seductionem et subuersionem, conscientiam percepistis a ueritate separatam. Sed erit huius rei non tarda salubritas, si episcopum fidelem et integrum nunc sumentes, respiciatis ad Deum. Quod utique ad presens in uobis est studium, et istud in uobis esse oportuerat; et dudum in uestro pendere iudicio, nisi predictus Eusebius pessima consciorum suorum tuitione uenisset huc [mss. et edit. u., hic], et ordinem rectitudinis impudentissime confudisset. Sed quoniam de memorato Eusebio apud uestram caritatem nos breuiter loqui decet, audite. Meminit uestra patientia factum in Nicea ciuitate concilium: cui et ego ipse conscientie  mee cultum decenter exhibui, nichil aliud uolens quam concordiam omnibus fabricari, et pre cunctis arguere et remouere hanc causam, que principium quidem habuit per Arii Alexandrini superbiam, corroborata uero est per Eusebii prauum pestiferumque uotum. Sed ipse Eusebius, o amabiles atque karissimi! cum quanta putatis discussione [ed., Niu. et Frob., discursione] , cum quanta confusione mendacio utique declarato degebat? Immittens quidem mihi diuersos, qui pro eo deposcerent; petens uero a me quoddam solatium, ne tanto malo conuictus, suo honore priuaretur. Testis est mihi Deus huius rei, qui et in me et in uobis benigno amore consistat. Nam etiam me ille deuertit, et indecenter arripuit, quod uos quoque nostis. Tunc  enim omnia gesta sunt sicut ipse desiderabat, quia omne malum in sua conscientia recondebat. Sed ut cetera peruersitatis eius omittam, quid maxime cum Theogonio nequitie sue participe egerit, audite, deposco. Alexandrinos quosdam a nostra fide recedentes huc [mss. et ed. u., hic] destinari preceperam, quoniam horum ministerio mentis flammas urgebat. Sed isti benigni et optimi nimis episcopi, quos simul concilii ueritas ad penitentiam reseruabat, non solum receperunt eos, et apud se reseruauerunt, sed etiam malis eorum uoluntatibus communicare decreuerunt. Quapropter hoc circa istos ingratos decreui peragere, ut abrepti procul deportarentur exsilio. Nunc itaque uestrum est ad Deum illa fide respicere, qua semper et fieri conuenit, et esse decet, et agere. Episcopos  enim purificatos, et orthodoxos, atque clementes nos gaudemus habere. Si quis autem ad memoriam illorum pestilentium, aut ad laudem improuide presumit forsitan excitari, repente in sua presumptione ministri Dei, hoc est meo opere comprimetur. Dominus uos custodiat, fratres karissimi. THEODORETUS, lib. I, cap. 18 et 19, p. 49.



CAPUT XXIII. Quod rursus Eusebius apud Constantinum impetrata uenia pro Arianis egerit.

Tunc igitur isti et damnati, et e ciuitatibus sunt expulsi. Et in Nicomedia quidem Amphion [ed., Appion] episcopus ordinatus est, in Nicea autem Chrestus. Sed rursus consuetas machinationes exercentes, et imperatoris clementiam accessibilem suis fallaciis  inuenientes, restituti sunt, prioremque potentiam receperunt. Eusebius etenim, sicut iam dixi, etiam Constantinopolitanum tenuit tyranice presulatum, et potiorem percepit presumptionem, frequenter ad imperatorem ueniens, et fiduciam ex crebra collocutione mercatus, contra ueritatis propugnatores seuas contentiones instituit. Et primum quidem cupere se Hierosolymorum loca professus est, et imperatorem, tanquam famosissimum uisurus edificationis opus, prouida cogitatione captauit. Quapropter cum multo honore dimissus est, imperatore uehicula et alia ei distribuente solatia. Profectus igitur est cum eo et Theogonius Nicenus, particeps malignorum consiliorum eius, sicuti iam diximus. THEODORETUS, lib. I, cap. 20 et 21. Edit. Christ.



CAPUT XXIu. Qua fraude Eustathius Antiochenus sit episcopatu depositus et in exsilium deportatus, et qui post eum fuerint ordinati.


uenientes autem in Antiochiam, et amicitiarum induti uultum, maxima mulcatione [ed., Niu. et Frob., ministratione] potiti sunt. ueritatis enim propugnator magnus Eustathius largam eis hospitalitatem fraternitatis exhibuit. Cumque ad sacratissima loca peruenissent, et concordes uidissent eos, hoc est, Eusebium Cesariensem, Scythopolitam Patrophilum, et Aetium Lydde, Laodicee Theodotum et alios qui lepram Arii susceperant, nuntiauerunt eis quod cogitauerant,  et cum eis uenerunt ad Antiochiam. Et schema quidem sub honore premittebatur aduentus eorum; quod uero propinabatur, erat pietatis bellum. Mulierem namque prostantem mercede negotiantes [ed., Niu. et Frob., conducentes], et linguam eius sibi impendi persuadentes, ad concilium uenerunt . Proinde alios omnes foras ire precipientes, ter miserrimam introduxere mulierem. At illa infantulum sub mamilla demonstrans, aiebat ex concubitu Eustathii illum se et concepisse et generasse, eumque clamabat sepius impudentem. Is autem, qui calumnie eius tam manifeste conscius erat, iussit ut hanc rem si qui scirent deducerent [ed., deducerentur] ad medium. Illa uero dicente nullum se habere accusationis testem, iusiurandum ei iustissimi  iudices intulerunt; lege scilicet aperte clamante : In duobus aut tribus testibus credi esse ueracia, que dicuntur; necnon et Apostolo precipiente , ut nullus aduersus presbyterum inscriptionem [ed., accusationem] factam extra duos aut tres testes accipiat. Sed isti sacras contemnentes leges, contra talem uirum accusationem sine testimonio receperunt. Cum ergo illa mulier iusiurandum 235 prebuisset, adiecit: affirmans quia infans ille de concubitu esset Eustathii. Tunc itaque tanquam aduersus adulterum isti amatores ueritatis protulere decretum, aliis quippe de pontificibus  aperte reclamantibus, et magnum Eustathium  collaudantibus, decretumque illorum iniquum suscipi prohibentibus. Hoc itaque facto, uelociter huius note [ed., Niu. et Frob., noxe] concinnatores ad imperatorem profecti sunt, eique persuaserunt quia uera fuisset inscriptio [ed., accusatio], et depositionis Eustathii iusta sententia quem tanquam adulterum atque tyrannum expelli fecerunt, exercitatorem pietatis simul et castitatis egregium. Et ille quidem per Thracias ad Illyrici deductus est ciuitatem. Isti uero prius quidem pro eo ordinauerunt Eulalium. Quo, tempore pauco, uiuente, Eusebium Palestinensem illuc [mss. et ed. u., illic] migrare uoluerunt; eoque fugiente mutationem, et simul imperatore prohibente, fecerunt Euphronium. Quo etiam, anno et paucis mensibus in episcopatu defuncto,  Placito [a 18Kb] illius Ecclesie tradidere pontificatum. Isti uero omnes pestem Arii habuere celatam. Propterea namque multi pie uiuentium, et sacerdotum, et reliquorum, ecclesiastica relinquentes collegia, apud semetipsos conueniebant. Quos uniuersi Eustathianos appellabant, quia post egressum illius seorsum congregabantur. Porro mulier illa ter misera passionem crudelissimi languoris incurrens, manifestauit insidias; et illam tragedie compositionem pariter enudauit, non duobus uel tribus, sed multis ualde [ed., admodum] sacerdotibus, que concinnata uidebantur insinuans. Ait enim pro pecuniis illam se facere presumpsisse calumniam. Iusiurandum tamen non omnino  fuisse falsum, quia ille infans de quo iurauerat filius erat cuiusdam Eustathii nomine, fabri ferrarii. THEODORETUS, lib. I, cap. 21, p. 52.



CAPUT XXu. De diuisione Antiocheni populi propter Eustathium.

Tunc igitur in Antiochia grauis seditio de Eustathii depositione surrexit, et postea de episcopatus electione tantus ignis accensus est, ut pene ciuitas uniuersa deperiret, populo in duas partes dissidente. Et aliis quidem Eusebium Palestine transferri contendentibus in Antiochiam, aliis autem studentibus ut reuerteretur Eustathius. Erat enim in utraque parte et populus ciuitatis, et militaris manus, et tanquam  aduersus hostes ita cuncti commouebantur, ut pene usque ad gladios peruenirent, nisi Deus et timor principis cohiberet. Nam imperator suis epistolis seditionem compescuit. Eusebius autem Palestine repudiauit [ms. Theod., repedauit]; quod admiratus imperator scripsit ei: propositum laudans, eumque beatum clamans, et quod non unius ciuitatis, sed totius orbis potius digne decerneretur episcopus. De cetero autem per annos octo dicitur Antiochene Ecclesie uacasse sedes. Tandem uero studio inimicorum Nicene fidei, ordinatur Euphronius. His igitur in hoc uolumine rite contextis, tempus est ut sequentis libri ordinetur [ed., ordiamur] initium. SOCRATES, lib. I, cap. 18. Edit. Christ. uales. cap. 24, p. 59.



LIBER TERTIUS.



236 CAPUT PRIMUM. De conuersione gentis Indorum atque Persarum.


In temporibus religiosi principis Constantini, et Indorum gentes et Iberorum Christiani dogmatis rudimenta susceperunt. Sed etiam Armenios tunc primum audiui Christianos effectos. Aiunt enim Tiridatem regem tunc gentis illius ex quodam mirabili signo Dei, quod circa eius domum euenit, Christianum fuisse factum, et omnes simul eius ditioni subiectos una preceptione iussisse ut similiter Deo colla submitterent. Unde et apud ceteros confines Christianum dogma transiuit, et multitudine dilatatum est. Apud Persas autem initium Christianitatis estimo celebratum, dum quidam eorum occasione commercii ad Ostroinos et ad Armenios uenientes,  ut assolet, sanctis illis colloquerentur uiris, et eorum uirtutes experirentur. SOZOMEN., lib. II cap. 7. Edit. Christ. uales. cap. 8, p. 454.



CAPUT II. Quomodo Iudei Christianos accusauerint apud Persas, qui, et quanti, et quibus modis passi sint apud Persas.

Cumque tempore procedente crescerent, et ecclesias et sacerdotes pariter ceterosque ministros habere ceperunt. Hoc autem factum non mediocriter contristabat magos, qui religionem Persarum, ueluti quedam sacerdotalis tribus, per successionem generis ab initio commissam habere noscuntur. Afficiebat enim id etiam Iudeos naturaliter quodammodo Christiani dogmatis inimicos. Quapropter accusauerunt  apud Saporem tunc regem Symeonem archiepiscopum Seleucie et Ctesiphontis ciuitatum in Perside regalium, tanquam amicus esset Cesari Romanorum eique. Persarum negotia depalaret. Credens autem derogationibus his Sapores, primum quidem tributis immensis Christianos afficiebat, eo quod plurimos eorum agnosceret, qui paupertatem magis eligerent; crudelibusque uiris huiusmodi exactiones iniunxit, quatenus ex egestate pecuniarum, et nimietate exactorum uim passi, proprie religionis iura contemnerent. Post hec autem sacerdotes ministrosque Dei gladiis minacibus interemit, ecclesias subuertit, et uasa earum  omnia publicauit. Symeonem uero deduci iussit ad se, tanquam proditorem Persarum regni atque religionis. Magi siquidem, auxiliantibus sibi Iudeis, cum festinatione sanctas ecclesias destruebant. Symeon autem comprehensus, ferroque uinctus, ad regem usque deducitur. Qui uir effectus est magnus, et omni fortitudine pretiosus. Nam cum eum torquendum Sapores iussisset introduci, neque timuit, neque adorauit. Pro qua re uehementius efferatus rex, inquisiuit cur non adorasset, quippe quod prius facere consueuerat. Ad quem Symeon: Prius quidem non uinctus adducebar, ut negarem ueri Dei culturam, et nichil in hoc dubitans, que sunt solemnia regis implebam; nunc autem fas mihi non est hoc agere. ueni namque pro nostro dogmate et pietate  decertaturus. Hec dicentem precepit rex adorare 237 solem, et facienti plurima se daturum cum maximo honore munera compromisit; reluctantem uero interminatus est esse moriturum et omnem Christianorum gentem. Cumque nec terroribus potuisset mouere Symeonem, nec mulcere promissionibus, sed fortiter permaneret, nunquam quoque adoraret solem, ne proditor sue religionis existeret, precepit eum in uinculis retineri, credens eum posse longo tempore declinare. Cumque duceretur ad carcerem, uidit eum Ustazades [al., Ustazanes, et Ustazares] senior quidam eunuchus, nutritor Saporis, et maior regie domus. Et consurgens adorauit eum. Sedebat namque ante ianuas regis; quem Symeon increpauit iniuriose, et cum furore clamauit, auersatusque despexit. Is enim dum Christianus esset, non  ante multum tempus uim passus adorauerat solem. Quo facto, repente flens eunuchus, cum gemitu uestem quidem claram qua indutus erat exutus est, et lugubrem accipiens amictum, ante domum regiam sedebat flens atque gemens: Heu! inquit, qualem credam esse circa me Deum, quem ego negaui, dum pro hac causa dudum amicissimus Symeon neque uerbum mihi reddiderit, et sic auersatus cum furore transiuerit? Cumque hec Sapores audisset, euocans eum, causam luctus inquisiuit, aut si qua ei circa domum erumna contigerit. Respondens Ustazades, ait: O rex, nichil in huius seculi domo infortunii  passus sum. Utinam pro his que mihi nunc euenerunt, in uniuersas calamitates alias incidissem! Lugeo namque cur uiuo, qui dudum mori debueram. uideo solem, quem tibi parere uolens, non uoto mee uoluntatis, adoraui. Quapropter pro utroque me mori iustissimum est: quia et proditor sum Christi, et te quoque decepi. Et ille quidem hec dicens, iurauit celi et terre Creatorem, suam ulterius non se mutare sententiam. Sapores autem admiratus eunuchi constantiam, amplius seuiebat aduersus Christianos, tanquam maleficiis hoc agere preualerent. Parcens autem seniori, nunc lenitate, nunc minis omni uirtute eum se subuertere iudicabat. Cumque nil ageret, Ustazade profitente nunquam se fore sic fatuum, uti pro Deo creatore cunctorum illa coleret potius que  a Deo creata sunt, tunc ira commotus, iussit gladio caput eius abscindi. Cumque duceretur ad necem, rogauit spiculatorem ut paululum sustineret, tanquam aliquid regi mandaturus, et uocans quemdam fidelium eunuchorum, iussit ut diceret hec Sapori: Pro fauore quem hactenus a iuuentute habui circa uestram domum, o rex, patri tuo et tibi ministrans studio competenti, testibus non indigeo, tu namque bene nosti. Pro omnibus ergo que aliquando uobis impendi, redde mihi compensationem huiuscemodi, ne quis ignorantium putet me supplicium sustinere tanquam infidelem regni aut male cuiuspiam uoluntatis, sed ut potius manifestum fiat quod agitur, preco clamans denuntiet uniuersis, quia Ustazades capite truncatur, non regis inimicus, sed Christianum  se esse professus, et Deum proprium apud regem negare contemnens. Hec quidem eunuchus regi nuntiauit. Porro Sapores iuxta petitionem Ustazadis preconem clamare fecit. Aestimabat enim alios posse a Christianitate reuocare Christianos, si mente perciperent quia nulli parceret Christiano, qui senem nutritorem et deuotum sue familiaritatis occideret. Ustazades autem studuit clamari causam sue necis, credens quia cum per terrorem adorasset solem, multos Christianorum deduxerit ad timorem: nunc autem cognoscentes pro religione mortuum, imitatores multos sue uirtutis efficeret. Hoc itaque modo Ustazades gloriosissima morte translatus est. SOZOMEN., lib. II, cap. 8. Edit. Christ. uales. cap. 9, p. 455.---Symeon autem id cognoscens in carcere, gratificos pro eo hymnos obtulit Deo. Altera uero die, que erat  sexta feria septimane maioris, in qua ante Resurrectionis festiuitatem annua salutaris Passionis memoria celebratur, etiam Symeonem decreuit rex ferro perimere. Deductus enim rursus e carcere ad palatium regis, nimis intrepide loquebatur Sapori de dogmate; et nec illum nec solem passus est adorare. Eademque die similiter interimi iussi sunt et alii centum in carcere constituti. Nouissime uero Symeonem occidi preceptum est, ita ut mortem uideret uniuersorum. Erant etenim horum alii quidem episcopi, alii presbyteri, alii diuersorum ordinum clerici. Cumque omnes ducerentur ad mortem, adueniens summus princeps magorum, interrogabat eos, si uellent uiuere, et regis religionem colere, et solem  pariter adorare. Cumque hanc nullus eligeret uitam, spiculatores circa necem martyrum laborabant. Symeon autem assistens confortabat uniuersos, et de resurrectione ac pietate loquebatur, atque de sacris Scripturis adhibens fidem, dicebat: uitam quidem ueram esse sic mori, mortem uero manifestam negare Deum: adiiciens quia post paululum etiam nullo perimente sponte mors accidit. Hic est enim omnibus natis finis ineuitabilis. Post hec autem perpetuitas non omnibus similiter accidit, sed uelut ex quodam pondere omnem rationem reddent homines huius uite et eorum que bene gesserint retributionem, et penas malorum sine dubitatione recipient. Maius autem omnium bonorum nichil est ac beatius quam eligere mori pro Deo. Hec dicente Symeone, et tanquam  filios edocente, in certaminibus sacris modo quo decebat unusquisque exercitatus alacriter currebat ad necem. Cumque omnes centum spiculator transisset, nouissime uenit ad Symeonem, et Abedecallam, et Ananiam: ambo namque senes, cani, sub eius Ecclesia constituti, cum eo fuerant comprehensi, et erant in uinculis. SOZOMEN., lib. II, cap. 9. Edit. Christ. uales. cap. 10, p. 458.---Tunc itaque Pusicius, qui super omnes artifices regis erat ibi consistens, et uidens Ananiam trementem cum prepararetur ad necem, ait: Paululum, o senex, claude oculos, et securus esto, mox enim Christi uidebis aspectum. Cumque dixisset hoc, repente comprehensus, ductus ad regem, et Christianus esse manifestatur, eo quod pro dogmate fuisset locutus libera intentione martyribus.  Tunc rex extraneo quodam et crudeli modo eum mori precepit, ita ut perforata ceruice exinde linguam eius eiicerent. Hoc itaque facto, quibusdam accusantibus etiam filiam eius, uirgo sacra tunc comprehensa perempta est. Sequenti uero anno, die quo Passionis Christi memoria celebrabatur et exspectabatur Resurrectionis festiuitas, crudelissima Saporis preceptio per omnem Persarum cucurrit terram: morte condemnans eos qui se profiterentur esse Christianos. Quo tempore fertur ultra numerum multitudinem Christianorum gladio cecidisse: alios namque per ciuitates et castella diligenter magi requirentes, celatos inueniebant; alii uero sponte, nullo dicente, semetipsos offerebant, ne 238 taciturnitate Christum negare uiderentur. Igitur dum omnes Christiani sine parcitate [ed., neque ulli  parceretur] perimerentur, etiam multi in ipsis regalibus sunt occisi, cum quibus et Azanes eunuchus regi maxime gratus. Quod dum Sapores audisset, tristis factus, hanc generalem peremptionem remouit, et solummodo preceptores religionis iussit occidi. Illo siquidem tempore, egritudinem incurrente regina , Symeonis episcopi soror, nomine Tharbua, comprehensa est cum famula suam sequente uitam, quas contigit teneri per insidias Iudeorum accusantium, quasi maleficia regine fecissent, propter Symeonis mortem. Regina uero  suspicata est ueram esse detractionem,  et maxime a Iudeis factam, cum et ipsa similia saperet, eosque sine mendacio et sibi fauentes arbitraretur. Sumentes autem magi Tharbuam et alias, mortis acerbe perculere supplicio. Stipitibus enim alligatas, serraque findentes per medium, eas crudeli nece lacerauerunt, et quasi expiantes reginam, per medios stipites transire fecerunt. Ferunt autem istam Tharbuam speciosam ualde fuisse, et a magis quibusdam adamatam, et latenter ad concubitum petitam, promissa mercede salutis sue et aliarum, si consentiret ad uitium. Que nec auditum luxurie passa est sustinere, sed iniuriis pro turpi petitione relatis, alacriter accessit ad mortem, ne traderet sanctam uirginitatem. Cumque circumirent magi et principes eorum uniuersam prouinciam secundum Saporis preceptum,  ut sacerdotes et doctores dogmatis apprehenderent Christiani, puniebant episcopos et presbyteros, et maxime per regionem Adiabenorum. Hic namque locus est Persicus, et plerumque Christianorum. SOZOMEN., lib. II, cap. 11. Edit. Christ. uales. cap. 12, p. 460.---Hoc enim tempore et Acepsimam episcopum apprehenderunt, et multos clericorum eius; tenentesque presulem, sufficere sibi crediderunt, alios nudatos substantiis dimittentes. Iacobus autem quidam presbyter Ponti [ms., sponte] sequebatur Acepsimam, et supplicans magis, identidem meruit irretiri. Tunc enim et seni alacriter seruiebat, et eius cladem aliquatenus leuigabat, plagasque ut poterat curare non desinebat. Post paululum uero penis crudelibus eum magi torserunt, cogentes ut  adoraret solem. Quo respuente, miserunt eum rursus in uincula. Sed et multos alios presbyteros et diaconos habebant in carcere post flagella. Pauco tempore pretereunte, princeps magorum de eis consuluit regem; acceptaque potestate ut ageret quod uellet, si solem non adorarent, mandauit eis in carcere regiam uoluntatem. Quibus aperte respondentibus nunquam se fore proditores Christi, nec adorare solem, sine ulla parcitate eos uerberibus laniauit. Cum quibus Acepsimas pro confessione dogmatis uiriliter est defunctus. Quidam uero Armeniorum cum essent obsides apud Persas, corpus eius auferentes latenter, sepulture debite tradiderunt. Alii uero licet non minus flagellati, preter spem uixerunt; et non mutantes uoluntatem, denuo ad  uincula sunt reducti, cum quibus erat Aithalas; qui dum nimis tensus cederetur, humeri sunt disiuncti, ita ut mortuas postea manus portare uideretur, aliique eius ori cibos offerrent. Sub hoc itaque regno testimonio bone uite translati sunt presbyteri, diaconi, monachi et sacre uirgines, et in aliis officiis Ecclesie constituti, ac pro dogmate laborantes innumere multitudines. Eodemque tempore passus est una cum Marea Bichor episcopus atque clerici circiter ducenti et quinquaginta, qui cum eo capti a Persis fuerant comprehensi. Tunc etiam Milesius nomine martyrio coronatus est, qui primum quidem militabat apud Persas, postea uero relicta militia conuersationem zelatus est apostolicam. SOZOMEN., lib. II, cap. 12. Edit. Christ. uales. cap. 13, p. 461.---Diciturenim  quia dum in ciuitate Persica episcopus fuisset ordinatus, multa sepe sit passus, et plagatus atque tractus, uirili mente sustinuerit. Cumque nulli potuisset illic suadere ut Christianus esset, grauiter ferens maledixit ciuitati, et exinde discessit. Post paucum uero tempus primatibus eius loci in regem peccantibus, superueniens exercitus cum trecentis elephantis ciuitatem subuertit, et uelut desolatam regionem arantes seminibus tradiderunt. Milesius autem episcopus solummodo peram circumferens, que sacrum codicem Euangeliorum habebat, perrexit orationem facturus ad Hierosolymam, et inde in Aegyptum, ut uideret monachos ibidem conuersantes. Qualis igitur iste sanctus, et miraculorum fuerit operator, Syri sunt testes, qui eius actus uitamque scripserunt. Fertur  itaque eorum qui tunc martyrio coronati sunt sub regno Saporis, uirorum ac feminarum fuisse millia quasi sexdecim. SOZOMEN., lib. II, cap. 13. Edit. Christ. uales. cap. 14, p. 462.



CAPUT III. Epistola Constantini ad Persarum regem pro Christianis

In Perside uero fautoribus pietatis Constantinus Augustus sponte prospexit. Agnoscens enim eos ab impiis uehementer affligi, eorumque regem erroribus seruientem [ed., seuientem] diuersa eis inferre pericula, scripsit ei per legatos, qui tunc aderant, monita pietatis: rogans ut cultores Dei apud cum digno honore potirentur. Sed melius studium pii principis per eius litteras ualebit agnosci.


 EPISTOLA CONSTANTINI IMP. Ad Saporem regem Persarum De prouidentia Dei erga homines.

Sacratissimam custodiens fidem, ueritatis luce participatus sum: luminis ueritate gubernatus, sacram cognosco fidem. Denique per hec, sicuti res ipse confirmant, uenerabilem religionem esse conspicio, et doctrinam agnitionis sanctissimi Dei omnibus offerentem, huiusmodi cultum me habere profiteor. Quia huius Dei uirtutem in auxilio habens, inchoans a finibus Oceani, omnem terrarum orbem firmissima spe salutis obtinui; ita ut uniuersi qui per tot tyrannos cladibus quotidianis fuerant subiugati, et ad obscuritatem usque perducti, resumentes communium rerum  uindictam, rediuiua quodammodo curatione resurgerent. Hunc Deum colo cuius signum Deo dicatus meus exercitus portat in humeris, et a quo dum iusto sermone aliquid poscitur, impetratur. Ex ipsis autem tropei insignibus beneficia repente suscipio. Hunc itaque Deum immortali memoria me honorare profiteor, eumque summa puraque mente super omnia esse credo. Hunc inclinatis genibus inuocabo, 239 fugiens cunctum abominabilem sanguinem et odores horribiles ac fugiendos, omnemque terrenam flammam nimis euito. Quibus omnibus nefandus et ineffabilis error multos gentium, ac genera uniuersa prostrauit, et inferno contradidit. Que enim Deus omnium propter homines prouidentia sue clementie, utilitatis causa, produxit in mundum, hec ad uniuscuiusque  desiderium trahi non patitur. Sed puram tantummodo mentem et immaculatam animam ab omnibus [ed., hominibus] exigit, uirtutis et pietatis actus exquirit, mansuetudinis et clementie delectatur operibus, mites amat, habet odio turbulentos, diligit fidem, punit perfidiam, omnemque potentiam cum fastu despicit, superborum punit asperitatem, ad fastum eleuatos interimit, humilibus autem ac patientibus digna retribuit. Sic itaque etiam regnum iustum magnipendens adiutorio sue uirtutis extendit, sapientiamque regiam pacis tranquillitate custodit. Non ergo uideor mihi errare, frater mi, hunc esse confitendum Deum omnium principem atque patrem, quem multi regnantes apud nos uesanis erroribus seducti, denegare tentauerunt. Sed illos omnes finis  comprehendit exitialis, ita ut omne genus hominum post eos exsurgens, clades eorum pro maledictionis exemplo proponere uideatur. Horum igitur unum esse reor ualerianum, quem uelut quedam uirga iracundie diuine de nostris terris expellens, uestris partibus tradidit puniendum. Qui scilicet uerecundie sue famosissimus [ed., Niu. et Frob.; nobilissimum], apud nos tropeum demonstrasse cognoscitur. Sed hoc quidem in bonam partem conuersum est, ut in nostro seculo huiusmodi supplicium fieret manifestum. uidi namque et ego illorum finem qui nuper nefandis preceptionibus Deo deuotum populum turbauerunt. Quapropter multas Deo refero gratias, quoniam integra prouidentia omne genus humanum, colens legem diuinam, reddita sibi pace decenter exsultat. Unde etiam nobisipsis credo quoniam optime cauteque  uniuersa proueniunt, quando per illorum puram probabilemque religionem diuinamque concordiam, uniuersa in se dignatur erigere. Igitur de tali hominum collegio, id est Christianorum , quam me libenter credis audire, quando etiam eminentia loca Persidos per eos amplius quam cupio decorantur? Tu ergo optime gubernaueris, si fueris sicut illi, et habueris commune quod illi. Sic enim habebis omnium Dominum mitem, placidumque, atque propitium. Hos igitur, quoniam tantus ac talis existis, commendo tibi quoniam et pietate probaris insignis. Hos dilige competenter, et facito clementie tue participes, tibi simul et nobis prebiturus gratie immensa iura per fidem.

Hec igitur optimus imperator pietate decoratus  egit, curam non solum subiectorum habens, sed etiam eorum qui sub alienis gubernaculis regebantur. Quapropter et ipse diuina protectione potitus est, et uniuersam Europam atque Libyam, super has etiam maximam Asie partem tenens, subiectos habuit ubique deuotos. Sed etiam barbarorum alii quidem sponte seruiebant, alii deuicti. Ubique triumphi uidebantur, et uictor cernebatur in omnibus imperator. THEODORETUS, lib. I, c. 24, p. 56.



CAPUT Iu. De Alexandri pontificis Alexandrini fine, et initio presulis Athanasii.

Interea Alexandro mirabili sene, qui Arii prostrauerat blasphemias, defuncto, post menses quinque  Niceni concilii, Alexandrinorum Ecclesie suscepit Athanasius presulatum. Cuius persecutiones, fugas, contumelias, crebraque pericula transferre distuli, que Rufinus suo nobilitauit eloquio. THEODORETUS, lib. I, c. 26, p. 59. An. Dom. 328, Baron. 326.



CAPUT u. Qua contra Athanasium gesta sint, et quomodo confugerit ad principem.

Post plurima uero consilia turbis seditionibusque completa, et clamores accusatorum poscentium ut Athanasius tanquam magus uiolentus et indignus sacerdotio damnaretur, directi ab imperatore metuentes ne eum aliqua inuasione perimerent, latenter eum de concilio subtraxerunt. At ille sciens non sibi  fore tutum contra tot accusatores agere, iudicibus etiam inimicis, synodum relinquens, uenire festinauit ad imperatorem. SOZOMEN., lib. II, cap. 24. Edit. Christ.

Igitur Athanasius ad principem ueniens, omnem presumptionem contra se factam episcoporum edocuit. At illi ad Mareoten conuenientes, quosdam concordantium sibimet sacerdotum miserunt ad principem, id est, Theogonium Nicenum, atque Theodorum Perinthium, Marin Chalcedonensem, Narcissum Cilicem, et similes horum, mendacia texentes, et quedam commenta fingentes, et nudas ualde calumnias, quasi ueras accusationes sibimet componentes. Quo facto uenerunt ad Aeliam ciuitatem. Preceperat enim imperator ut omne concilium a Tyro ueniret ad Aeliam. Nec non et alios undique congregari preceperat,  quatenus templa edificata dedicarentur. Misit itaque pariter deuotos uiros [ed., Niu. et Frob., iudicum] pietate ac fide clarissimos, omnia largissime expendi precipiens, non solum pontificibus ac sacerdotibus, sed etiam egentibus uniuersis, qui undique concurrebant. Porro fuerat exornatum etiam sacrum altare palliis regalibus atque uasis, auro et pretiosis lapidibus decoratum. THEODORETUS, lib. I, cap. 30, pag. 64.



CAPUT uI. Quomodo sit Arius ab exsilio reuocatus, et qualem libellum dederit Constantino, et de fraudibus Arianorum.

Imperator interea Arium de exsilio reuocauit, iussitque ut quod de Deo crederet, scriptura currente  proferret. Tunc ille nouitatem nominum quam prius adinuenerat declinans, aliam explanationem contexuit, simplicibus uerbis eam et diuina lectione confirmans, iusiurandum quoque prebuit ita se credere, et hec etiam mente sapere, nichilque aliter intelligere. Textus enim eius expositionis huiusmodi est.

240 Piissimo et Deo amantissimo Domino nostro imperatori Constantino Arius et Euzoius presbyteri.

Sicut precepit Deo amabilis pietas tua, domme imperator, exponimus nostram fidem, et scriptis profitemur coram Deo sic credere et nos, et omnes qui nobiscum sunt, sicuti subiectum est. Credimus in unum Deum Patrem omnipotentem, et Dominum  Iesum Christum Filium eius, qui ex eo ante omnia secula natus est, Deum uerbum, per quem omnia facta sunt, que in celis, et que in terra, qui uenit, et carnem assumpsit, et passus est, et resurrexit, et ascendit in celos, et iterum uenturus est iudicare uiuos et mortuos; et in Spiritum sanctum, et carnis resurrectionem, et uitam futuri seculi, et in regnum celorum, et in unam sanctam catholicam Dei Ecclesiam, que a finibus usque ad fines est. Hanc autem fidem percepimus ex sanctis Euangeliis, dicente Domino discipulis suis: Euntes docete omnes gentes, baptizantes eos in nomine Patris, et Filii, et Spiritus sancti . Si autem non hec ita credimus atque suscipimus, uere Patrem, et Filium, et Spiritum sanctum, sicut omnis catholica Ecclesia,  et sancte edocent Scripture, quas per omnia sequimur, iudex noster erit Deus et nunc et in futuro die. Quapropter tuam pietatem rogamus, Deo amabilis imperator, ut dum ecclesiastici sumus, et fidem et sensum Ecclesie sanctarumque Scripturarum habemus, uniri nos per pacificam et Dei cultricem pietatem tuam matri nostre Ecclesie iubeatis, questionibus utique et superfluitatibus inquisitionum sublatis; ut et nos, et sancta Ecclesia ad inuicem pacificati, solemnes orationes pro pacifico pioque imperio, et omni tuo genere omnes communiter celebremus.

Hanc fidei expositionem alii quidem dicebant artificiose compositam; ut uideretur princeps placari sermonibus, et ita Arii dogmatibus circumferri; quatenus per expositionem ei fiducia preberetur, et  utrumque haberet intellectum. Arbitratus autem imperator Arium et Euzoium similia credere his qui in Nicea conuenerant, ualde gauisus est. Non tamen sibimet persuasit ut eos in Ecclesie communionem susciperet ante iudicium atque probationem congruarum personarum secundum Ecclesie legem; sed destinauit eos ad episcopos tunc Hierosolymis congregatos, scribens ut fidem eorum expositionis examinarent, et clementem super eis deberent proferre sententiam; siue recte credentes inuidie gratia essent iniustitiam passi, seu dum non haberent unde iudices suos culpare peterent, per penitentiam reuocarentur. Porro sumpta occasione, fautores Arii per scripta imperatoris eos in communionem susceperunt. Et cum hoc fecissent, ipsi imperatori rescripserunt, et Ecclesie  Alexandrine, et in Aegyptum, et Thebaidam, et Libyam, episcopis uniuersis et clericis precipientes ut eos alacriter susciperent, imperatore testante rectam eorum esse fidem, quam etiam proprie epistole subiecerunt. Hec quidem in Hierosolymis gesta noscuntur. SOZOMEN., lib. II c. 26. Edit. Christ. uales. c. 27, p. 484.

Athanasius autem fugiens de Tyro, Constantinopolim uenit, et que passus est adito imperatore narrauit: petens ut que in Tyro fuerant gesta, examinarentur sub eius quoque presentia. Porro Constantinus imperator rationabilem petitionem eius iudicans, hec scripsit episcopis qui in Tyro conuenerant. SOZOMEN., lib. II, cap. 27. Edit. Christ. uales. cap. 28, p. 486.



CAPUT uII. Epistola Constantini euocantis episcopos, ut Athanasii causas ipse cognosceret.


Igitur imperator directa sacra epistola concilium euocauit, ut in sui presentia Athanasii examinaret causam, cuius uerba sunt hec.

uictor Constantinus pius episcopis in Tyriorum urbe collectis.

Ego quidem ignoro que uestro concilio turbulenter atque cum tempestate decreta sunt. Apparet enim quoniam quadam tumultuosa indisciplinatione ueritas est oppressa; uobis quippe non considerantibus que Deo placent, propter iurgia que contra proximos uestros habetis, et uota uestra ineuincibilia esse contenditis. Sed erit opus diuine Prouidentie, quatenus  et hec contentio aperte deprehensa possit euacuari, atque nobis palam fieri, si quid illic conuenientes siue qualibet gratia, aut inimicitiarum causa gessistis. Quapropter cum omni festinatione uos omnes ad meam reuerentiam uolo concurrere, quatenus gestorum apud uos integritatem per uosipsos possitis ostendere. uerum qua gratia hec scripserim uobis, uosque ad me litteris euocauerim, per ea que sequuntur agnoscetis. Pergenti iam mihi ad cognominis nostri felicissime patrie ciuitatem, dum essem conscensurus in equum, repente Athanasius episcopus in media platea cum quibusdam sacerdotibus quos circa se habebat, sic inopinate nos adiit, ut nobis daretur subito causa cuiusdam formidinis. Testis enim mihi inspector omnium Deus est, quoniam neque cognoscere  eum quis esset prima fronte preualui. nisi quidam nostrorum, et quis esset et quam pertulisset iniustitiam tunc narrasset. Et ego quidem neque confabulatus cum eo sum illo tempore, nec qualibet locutione participatus. Dumque ille se audiri deposceret, ego uero refutarem et pene repelli eum preciperem, cum maiori fiducia nichil aliud a nobis quam uestrum postulauit aduentum; ut uobis presentibus que passus est necessario posset suis gemitibus explanare. Unde quia mihi rationabile uidetur, et temporibus opportunum, scribi uobis libentius hec precepi, ut omnes quicunque apud Tyrum concilium celebrastis, indesinenter ad expeditum nostre mansuetudinis concurrere festinetis: ipsis operibus ostensuri puritatem et rectitudinem uestri iudicii coram me uidelicet,  quem Dei ministrum proprium nec uos abnegatis: quoniam et imperator minister sum Dei. Igitur ubique pacificatur Dei nomen, et integre benedicitur per meam in Deo culturam etiam apud ipsos barbaros qui ueritatem hactenus ignorabant. Certum namque est quia qui ueritatem ignorat, neque Deum scire potest. uerumtamen, sicut predictum est, etiam barbari per me fidelem ministrum recognouerunt, et Dominum metuere didicerunt, quem utique protectorem meum ubique ac prouisorem ipsis operibus est ostensum. Unde precipue etiam Deum sciunt. Et illi quidem 241 propter nostrum timorem reuerentur Deum. uos autem, qui sancta mysteria eius clementie proferre debetis, non dicam custodire, sed nichil agere, nisi que ad contentionem noscuntur et odia  pertinere, et, ut absolute dicam, que ad humani generis tendere uidentur interitum. Sed festinate, sicuti dixi, ad nos uenire continuo, scientes quoniam omni uirtute agere conabor, quatenus que in lege Dei sunt, ea precipue sine aliqua titubatione seruentur. Quibus utique neque uituperatio, neque mala superstitio poterit implicari, dispersis utique, ac palam contritis, et penitus exterminatis sacratissime legis inimicis, qui sub schemate sancti nominis blasphemias uarias et diuersas iniiciunt. SOCRATES, lib. I, c. 22. Edit. Christ. uales. c. 34.



CAPUT uIII. Quod uenientes episcopi Ario fauentes Athanasio detraxerint, ita ut in exsilium mitteretur

He siquidem littere ad estuationem perduxerunt  eos qui fuerant in synodo congregati, quoniam plures quidem ad proprias redierant ciuitates. Qui uero circa Eusebium, et Theogonium, et Marin, Patrophilum, et Ursacium, et ualentem erant, ad Constantinopolitanam uenientes urbem, nequaquam de calice fracto, aut altari subuerso, aut Arsenio perempto, quod in synodo concinnauerant, questionem fieri permiserunt; sed aliam inuenere detractionem, suggerentes imperatori, quoniam Athanasius interminaretur non se missurum ab Alexandria frumenta [a 1Kb] solemniter ad Constantinopolitanam urbem. Et hec se audisse dicebant, Athanasio dicente ad Amantium, Anubionem, Arbathionem, et Petrum, episcopos. Multum itaque derogatio preualet quando derogator creditur fide dignus. Hac subreptione ad furorem  perductus imperator, Athanasium relegauit exsilio, et habitare eum precepit in Galliis. Aiunt enim quidam hoc imperatorem propterea fecisse, ut unirentur Ecclesie: quoniam Athanasius communicare Arianis euitabat. Et ille quidem degebat in Treueri Galliarum. SOCRATES, lib. I, cap. 23 Edit. Christ.

Sed nemo miretur si tantus uir deceptus excessit, sacerdotibus falsa loquentibus; cum diuinus quoque Dauid propheta, non a pontifice, sed a seruo Siba contra Miphiboseth mendacia loquente, deceptus sit. THEODORETUS, lib. I, cap. 33, p. 66.



CAPUT IX. Quomodo Marcellus Ancyranus depositus sit, et de Asterio sophista.

 Igitur episcopi in Constantinopolitana urbe congregati, Marcellum Ancyre Galatie deposuerunt pro huiusmodi causa. Asterius quidam in Cappadocia exercens artem sophisticam, eam relinquens, Christianitatem se promittebat asciscere; tentauitque libros conscribere, qui feruntur hactenus, et per quos Arii dogma firmatum est. Dicebat enim Christum sic esse uirtutem Dei, sicuti dictum est apud Moysen: Locustam et campas uirtutem Dei; et his multa similia. Conueniebat autem is Asterius frequenter apud episcopos qui Arianam precipue non euitabant sectam.  Nam et ad concilia concurrebat, episcopatum in aliqua ciuitate querens. Sed sacerdotio quidem frustratus est, eo quod persecutionis tempore sacrificasse probaretur. Cumque circumiret Syrie ciuitates, libros quos consuerat ostendebat. Hec agnoscens Marcellus, contra eum scribere uolens, mensuram contrarietatis excessit. Purum namque hominem, sicut Samosatenus Paulus, presumpsit dicere Dominum Christum. Hec agnoscentes qui tunc Hierosolymis conuenerant, de Asterio quidem nullum habuere sermonem, quoniam neque erat in ordine sacerdotum; Marcellum uero tanquam sacerdotio functum rationem exigentes libri sui, eumque comperientes Samosateni dogmate maculatum, iusserunt ut a tali secta recederet. Qui reprehensus, librum se promisit  exurere. Cumque hoc studium fuisset [ed., Niu. et Frob., deferbuisset] lentatum, episcoporum collegium, euocante imperatore, uenit ad regiam ciuitatem, presentibusque Eusebio et qui cum eo erant episcopis, in urbe Constantinopolitana rursus studium de Marcello fiebat. Et dum Marcellus, sicut promiserat, illicitam conscriptionem nollet incendere, eum de episcopatu deposuerunt. In cuius locum Basilium in Ancyram direxerunt. Sed hanc quidem conscriptionem Eusebius tribus destruxit libris, superstitionem eius ualde redarguens. Postea uero Marcellus in Sardicensi concilio recepit episcopatum, dicens non intellectum suum librum, et propterea quasi Paulianum fuisse depositum. SOCRATES, lib. I, cap. 24. Edit. Christ.



CAPUT X. Quomodo Arius, dum studet ab Alexandro Constantinopoleos in communionem suscipi, exstinctus sit.


Igitur dum post concilium Hierosolymitanum Arius uenisset in Aegyptum, Alexandrina Ecclesia eius euitante communionem, rursus uenit ad Constantinopolitanam urbem, concurrentibus illic consectatoribus eius, et obedientibus Eusebio Nicomediensi episcopo, et concilium celebrare uolentibus. Horum studium sentiens Alexander tunc Constantinopolitanus episcopus, nisus est soluere tale conamen. Dumque hoc non ualuisset implere, aperte Arii nisibus interdixit: non licere eum ecclesiasticum esse dicens, nec infirmandam sententiam episcoporum pene totius terre secum conuenientium in Nicena urbe. Eusebius autem et qui circa eum erant, dum primo sermonibus  flectere nequiuissent Alexandrum, postea cum terrore minabantur: quia nisi susciperet Arium, certa die ipse quidem deportaretur exsilio; Arius autem in communionem susciperetur uniuersorum. Et post hec ab alterutris recesserunt. Illi quidem definitam diem exspectantes, ut suas minas implerent; Alexander autem orabat ne ad perfectum uerba Eusebii peruenirent. 242 Maxime autem ei terror ingerebatur, eo quod imperatori iam pene suaserant ut faceret quod ipsi uolebant. Ante unum uero constitutum diem prosternens semetipsum sub altari, tota  nocte iacuit pronus: rogans Deum ut impediret terminum inimicorum eius. SOZOMEN., lib. II, cap. 28. Edit. Christ. uales. cap. 29, p. 488.

Hec igitur Alexander pronus orabat. Imperator autem de Ario experiri uolens, eum ad palatium euocauit, percunctatusque est si Niceni concilii decreta seruaret. Ille uero nichil moratus, repente subscripsit decreta fidei, per subscriptionem arte callida circumueniens. Et imperator quidem miratus, ei intulit iusiurandum. Qui etiam hoc fraudulenter egit, quodammodo iusiurandum arte deludens. Quod autem audiui de hac machinatione conscribo. Fertur enim conscripsisse Arium sectam suam in charta quam sub ala ferebat: unde uere se iurare credidit, dicens sic se sapere sicut scripsisset. Hoc enim ita  factum audiens ego conscripsi; quia uero et iusiurandum prebuit, ex epistolis imperatoris agnoui. Credens igitur imperator, suscipi eum ab episcopo Constantinopolitane urbis Alexandro in communionem precepit. Erat enim tunc sabbatum. Et sequenti die eos communicare exspectabat alterutris; sed presumptiones Arii iudicia Dei secuta sunt. Nam dum egressus ex imperiali fuisset aula, obsequiis honorabatur satellitum Eusebii, et per mediam tunc ciuitatem perspicuus apparebat. Cumque uenisset iuxta locum cui est uocabulum Constantini forum, ubi columna porphyretica collocata est, terror eum subito ex quodam conscientie secreto constrinxit, et cum formidine secuta est uentris effusio. Percunctatusque si secessus esset in proximo, et agnoscens esse post  Constantini forum, perrexit illuc. Quo facto, defectus eum quidam cum effusione corripuit, et una cum stercoribus meatus quoque prolapsus est. Tunc ergo concidit, et sanguinis multitudo cum subtilibus intestinis subsequenter effluxit; decurrebantque pariter cum splene etiam interna iecoris. Et ita factum est, ut repente sequeretur et mors. Secessus uero ubi talia gesta sunt, in Constantinopolitana urbe monstrabatur, sicuti dixi, post Constantini forum atque macellum in porticu constitutum: omnesque transeuntes digito notabant locum, detestabilem Arii recordantes interitum. SOCRATES, lib. I, cap. 25. Edit. Christ. uales, cap. 38. p. 73.

Post aliquod tempus quidam fautorum Ariane uesanie diues ac potens studium habuit ut eumdem  locum a publico compararet. Et destruens quod erat primitus, domum ibi constituit, quatenus obliuio facti procederet, et per successionem huiusmodi memoria deperiret. Fama tamen per cunctam cucurrit ciuitatem, et orbi terrarum mortem Arii declarauit. SOZOMEN., lib. II, cap. 28. Edit. Christ.



CAPUT XI. Quod prius Ariani cum orthodoxis conueniebant atque communicabant, et de lege Constantini qua iussit hereticorum oratoria ecclesiis applicari.

Arii uero dogma, licet apud multos disputationibus extolleretur, nondum tamen in proprium discernebatur populum, aut in nomine constabat auctoris; sed omnes simul in ecclesia conueniebant atque communicabant, preter Nouatianos, et qui uocantur  Phryges, et ualentinianos, et Marcionistas, et Paulianos, et qui alias hereses colebant. Contra quos omnes imperator posita lege sanciuit auferri eorum oratoria et ecclesiis applicari; et neque in domibus priuatorum eos congregationes patiebatur, nec publice celebrare. Melius enim iudicabat in ecclesia catholica communicandum, et in eam cunctis conuenire suadebat. Propter quam legem arbitror heresis memoriam fuisse destructam. Nam priorum principum temporibus Christi cultores licet sectarum diuersitate differrent, apud paganos tamen Christiani esse putabantur, et similiter passionibus subiacebant, ac semetipsos propter communes persecutiones examinaro non poterant, et propterea facile inter se conuenientes missas celebrabant. Et licet essent pauci, non  tamen uidebantur esse diuisi. Post hanc uero legem neque publice in ecclesias poterant conuenire, neque latenter, dum episcopi ciuitatum et clerici obseruantes talia prohiberent. Hinc ergo plurimi metuentes ad Ecclesiam se catholicam contulerunt. Alii uero manserunt in sua sententia, non tamen successores heresis reliquerunt. SOZOMEN., lib. II, cap. 30. Edit. Christ. uales. cap. 32, p. 492.



CAPUT XII. Quomodo et ubi imperator Constantinus imperatores tres filios reliquerit, et percepto baptismate sit defunctus.

Cumque religiosissimus imperator potius Christianitate gauderet, et ueri [ed., uere] Dei testimonio fidem Nicenam roborari cognosceret, in his que fuerant  de Ario gesta letabatur. Qui cum tres habuisset filios, eos Cesares nuncupauit, et singulos eorum per decenos annos imperii sui principes esse constituit. Id est, primum quidem filium sui nominis Constantinum Hesperiarum partium in decennali suo fecit habere principatum; secundum uero aui nomine Constantium in uicennalibus suis Cesarem in Oriente constituit; iuniorem uero Constantem in suis tricennalibus ordinauit. Anno uero post hec transacto, ingressus sexagesimum quintum etatis annum, egritudine captus, ex urbe Constantinopolitana, quasi ad calidas aquas egressus est. SOCRATES, lib. I, cap. 25. Edit. Christ. uales. cap. 38, p. 74.

Qui cum Nicomedie degeret, languore grauatus, nec ignorans uite huius incertum, gratiam sacri baptismatis est adeptus. Distulerat enim usque ad illud  tempus , in Iordane fluuio hoc promereri desiderans. Porro autem tres filios 243 imperii reliquit heredes, et Athanasium magnum reuerti precepit in Alexandriam, licet Eusebius presens esset, et niteretur contraria suadere. THEODORETUS, lib. I, cap. 23, p. 65.

Nicomedie in suburbano sacri baptismatis donis initiatus est. SOZOMEN., lib. II, cap. cap. 32. Edit. Christ. uales. cap. 34, p. 945.

Ita facto testamento, tribus filiis heredibus constitutis, est defunctus. Corpus autem imperatoris in aureo loculo collocatum, ad Constantinopolim est deuectum, et in palatii celso loco repositum. Quod in multis honoribus atque ueneratione quasi uiueret habebatur,  donec aliquis filiorum eius assisteret. Postea uero ab Oriente Constantio ueniente, cum imperialibus exsequiis funus eius sepultum est in Apostolorum ecclesia; quam propterea fecerat, ne imperatores et sacerdotes reliquiis priuarentur apostolorum. uixit autem Constantinus imperator annis sexaginta  et quinque, regnauit autem triginta et uno. Defunctus est, consulatu Feliciani et Taciani , uicesima secunda die mensis Maii, qui erat annus secundus ducentesime octaue Olympiadis. SOCRATES, lib. I, cap. 26. Edit. Christoph.



LIBER QUARTUS.



244 CAPUT PRIMUM. Quomodo per quemdam presbyterum dogma Arii pullulauerit.


Igitur sub imperio Constantini per Ecclesias talia prouenerunt. Quo moriente, rursus ad querimoniam  uenit dogma Niceni concilii. Nam licet uiuente Constantino non illud omnes susceperint, tamen aperte renuere non audebant. Quo moriente, plurimi ab eo se indubitanter abstinuere concilio. Erant enim isti, qui etiam primitus uidebantur esse suspecti: precipue uero Arii sectatores Eusebius et Theogonius, cuius dogma se firmare credebant, si reuerti Athanasium prohiberent, et consectatori suo Aegyptiace diecesis iura contraderent. Et illi quidem hec agebant, ministrante sibi presbytero per quem Constantini temporibus Arius ab exsilio fuerat reuocatus. Erat enim is presbyter Constantio quoque gratus, eo quod paternum ei seruauerat testamentum, ita ut usque ad principem palatiique potentes haberet accessum. Eusebius autem in aula regali uidebatur ita perspicuus, ut suos consectatores faceret Augustos ac  proceres. Quamobrem de dogmate rursus priuatim et publice disputationes crebro proferebantur, et simul iniurie, inimicitie et plurima que ex talibus solent sepius euenire. SOZOMEN., lib. III, cap. 1, p. 497.



CAPUT II. Quomodo Athanasius fauore Constantini minoris Alexandriam remeauerit, et eiusdem Constantini epistola.

Interea Athanasius ab occidentali parte in Alexandriam est reuersus, quem etiam Constantinus uiuens redire maluerat. Dicitur autem quia etiam testamento uoluit hoc conscribere: sed quoniam ita defunctus est, eius maior filius Constantinus Hesperiarum partium princeps, hoc egit, litterasque huiusmodi ad populum destinauit Alexandrinum.

 Constantinus Cesar populo Ecclesie catholice, Alexandrie constituto.

Neque uestram sacratissimam mentem arbitror ignorare, propterea Athanasium adorande legis predicatorem ad tempus in Gallias fuisse directum, quoniam ferocitas crudelium inimicorum eius in periculo sacri eius capitis imminebat: ne forsan per malignorum calliditatem aliquid incongruum sustineret. Ut ergo hoc euitaret, ab imminentibus sibi necessitatibus est ablatus. Et ita me iubente habitare preceptus est [ed., iussus est], ut in hac ciuitate in qua degebat, bona ei necessaria non deessent. Talis enim est eius uenerabilis uirtus, diuinis freta olatiis, ut etiam molestias asperioris fortune despiciat.  Quapropter licet ad carissimam reuerentiam uestram dominus noster beate memorie Constantinus pius, meus pater, eumdem episcopum in suum locum 245 restituere proposuerat: tamen, quoniam humana sorte preuentus, antequam hec compleret  uota requieuit, consequens arbitratus sum uoluntatem diue memorie imperatoris implere. Qui dum ad uos remeauerit, qualem a me uenerationem habuerit agnoscetis. Non enim mirabile est si quid in eo gessimus quod laudetur. Meam namque animam imago desiderii uestri, et schema tanti uiri ad hoc mouit et inuitauit. Diuina prouidentia uos custodiat, fratres dilectissimi. SOZOMEN., lib. III, cap. 2, p. 498.



CAPUT III. De insidiis Arianorum aduersus Athanasium.

His litteris fretus Athanasius, Alexandriam uenit, libenterque eum plebs Alexandrina suscepit. Ariani uero, coniuratione facta aduersus eum, frequentes seditiones subinde suscitabant, per quas occasio prebebatur  Eusebio ut derogaret ei apud imperatorem: quoniam non decernente communi concilio episcoporum, auctoritate sua arripuisset [ms. Lyr., corripuisset] Ecclesiam. Tantumque his derogationibus actum est, ut indignante imperatore de Alexandria urbe proiiceretur. Eodem tempore Eusebio moriente episcopo Cesaree Palestine cognomento Pamphili, Agapius discipulus eius suscepit episcopatum, qui et alios plurimos edidit libros, et de uita doctoris sui multa conscripsit. SOZOMEN., lib. Iu, cap. 2, p. 499.



CAPUT Iu. De morte Constantini minoris.

Non multo post tempore et Constantinus imperator, Constantini maioris filius, dum nititur inuadere  partes iunioris fratris Constantis, circa Aquileiam congressione facta perimitur, consulatu Acindyni et Procli . Quamobrem imperii Romani principatus occidentalium quidem partium peruenit ad Constantem, orientalis autem ad Constantium. SOCRATES, lib. II, cap. 3; edit. Christ. uales. cap. 5, p. 83.



CAPUT u. Quomodo Athanasius, Arianis bella sibi denuo suscitantibus, ad partes discesserit Italie.

Igitur tempore quo Constantinus ad perenne transiuit imperium, testamento filiis temporale distribuens regnum , presbytero a sorore propria sibimet commendato suum credidit testamentum: precipiens illud Constantio  dari, qui inter alios uidebatur esse uicinior, et prius uenire posse credebatur. Hinc iste Constantio factus notus, tradito testamento accepit ad eum ingrediendi fiduciam. Qui uidens facilem Constantii uoluntatem, et uelut calamum uentis accedentibus agitari, presumpsit contra euangelica dogmata bellum assumere, et aduersus Ecclesias asperrimam erigere tempestatem. Dicebat enim esse culpabiles qui consubstantialitatis uocem, que scripta non inueniretur, in fidei doctrina posuissent, quod inter sacerdotes et eos discordiam generaret. Hinc ergo Athanasium et eius sectatores accusans, insidias instruebat. Huius cooperatores erant Eusebius et Theogonius, et Theodorus Perinthius, qui eloquentior uidebatur, et scripsit explanationes Euangeliorum, quem plurimi Herocleioten uocant . Isti namque sepius  uidentes imperatorem, reuersionem Athanasii multorum causam asserebant esse malorum; et non solum Aegyptum, sed etiam Palestinam, et Phenicen, uicinasque gentes eius gratia dicebant esse turbatas. Proinde huiusmodi uerbis leuissimam obsidentes imperatoris intentionem, suaserunt ut Athanasium ab Ecclesia rursus expelleret. Qui agnoscens eorum consilium, ad partes Hesperias abiit. THEODORETUS, lib. II, cap. 3, p. 70.



CAPUT uI. Quid de Athanasio Iulius decreuit episcopus.

uerum Eusebius eiusque consortes calumnias in Athanasium factas Iulio Romano pontifici destinauerunt. Qui ecclesiasticam sequens legem, etiam  ipsos Romam uenire precepit, et uenerabilem Athanasium ad iudicium regulariter euocauit. Ille continuo euocatione suscepta uenit: calumniarum uero sarcinatores Romam quidem profecti non sunt, scientes facile suum posse capi mendacium. Sed uidentes oues pastore desolatas, lupum super eas pro pastore constituerunt, id est, Gregorium, qui sex annis bestiis ferocibus crudelius usus, penam malitie sue soluit, ab omnibus amarissime laniatus. THEODORETUS, lib. II, cap. 4, p. 71.



CAPUT uII. Quod Constans imperator partes fouerit Athanasii.

Athanasius autem ueniens ad Constantem, postquam  Constantinus iunior fuerat bello defunctus, Ariane cohortis cum gemitu referebat insidias, et bellum contra apostolicam fidem gestum, patrisque eius nomen maximique concilii ab illo celebrati memorabat, et quoniam communi lege synodus roborata uideretur. Hec insinuando cum lacrymis, ad paternum zelum excitauit imperatorem. Mox namque ut hec audiuit, mandauit fratri, monens ut paterne pietatis inuiolabilem seruaret hereditatem, cum et ille pietate gubernando regnum, et Romanorum euicisset tyrannos, et gentes positas in circuitu subiugasset. THEODORETUS, lib. II, cap. 5; edit. Christ. uales. cap. 4, p. 72.



CAPUT uIII. De morte Alexandri Constantinopolitani pontificis, et de ordinatione apud orthodoxos Pauli, apud Arianos Macedonii.


Ea siquidem tempestate Constantinopolim altera, priore superior, turba ex huiusmodi causa processit. Alexander Constantinopolitane presul Ecclesie, post decertationem cum Ario terminatam ex hac uita recessit, episcopatus 246 tricesimo tertio, uite anno nonagesimo et octauo , nullumque in suum constituit locum; sed mandauit ut unum ex duobus quos ipse nominaret eligerent. Et siquidem uellent docibilem simul, et uite optime testimonio decoratum, Paulum a se presbyterum ordinatum, uirum quidem etate iuuenem, sed sapientia senem, episcopum sibimet ordinarent. Si uero ex habitu solummodo reuerentie eligere uellent, Macedonium  facerent, tunc diaconum existentem, qui etate senior uideretur. Ex hac causa maior contentio pro episcopi ordinatione surrexit, Ecclesiamque turbauit, cum populus utique in duas diuisus esset partes, aliique defenderent Arianum dogma, alii uero Niceni decreta concilii. Igitur donec Alexander uiueret, Homousiani pontifices potiores erant Arianorum, quia hi quotidie conuicti minuebantur. Cum uero Alexander obiisset, contentio rursus ex utraque parte commota est. Quapropter Homousiani Paulum ordinauere pontificem, Ariani uero Macedonium. Et in ecclesia quidem Irene cognomine que est uicina iuxta basilicam Sophiam, Paulus est ordinatus, in quo potius Alexandri sententia prolata uidebatur. SOCRATES, lib. II, cap. 4; edit. Christ. uales. cap. 6, p. 83.



CAPUT IX. Quod remoto Paulo Eusebius Nicomediensis Constantinopoleos inuaserit episcopatum, et de Antiocheno concilio, et ordinatione Eusebii in Alexandriam, et post eum Gregorii, et de transformatione Niceni concilii.


Post paululum uero tempus imperator ad Constantinopolim ueniens, indignatur ob ordinationem factam Arianorum episcoporum; constitutoque concilio Paulum quidem remoueri fecit; Eusebium uero ex Nicomedia migrantem Constantinopolim, episcopum esse decreuit. Quo facto Antiochiam profectus est imperator. Eusebius itaque nullo modo cessare patiebatur, sed omnia commouebat, donec suum propositum perduceret ad effectum. Egit ergo ut in Antiochia  Syrie synodus fieret, sub occasione quidem dedicationis ecclesie quam pater Augustorum fabricari ceperat [ms. Lyr., fecerat], et post eius obitum Constantius decimo anno eam a tempore fundationis expleuerat: pro ueritate autem ad subuersionem atque destructionem Niceni concilii. Ad quam synodum conuenerunt ex ciuitatibus diuersis episcopi nonaginta. Maximus tamen Hierosolymitanus Macarii successor non adfuit: cogitans quia ei posset subripi, ut in damnationem subscriberet Athanasii. Sed neque Iulius interfuit maxime Rome presul, neque in locum suum aliquem destinauit; cum utique regula ecclesiastica iubeat non oportere preter sententiam Romani pontificis concilia celebrari. Fit ergo synodus in Antiochia sub presentia Constantii principis,  consulatu Marcellini et Probini . Erat autem quintus annus mortis Constantini patris Augustorum. Presidebatque tunc Ecclesie Antiochene Placitus successor Euphronii. Fautores igitur Eusebii opere pretium iudicantes Athanasio derogare, primum quidem calumniati sunt quasi extra regulam fecisset quam tunc ipsi decreuerant: quoniam non ex sententia communis concilii episcoporum receperat sacerdotium, sed sibimet arrogando in Ecclesiam fuisset ingressus. Deinde quoniam eius aduentu turbata genera, plurimi seditione sint mortui; et quia aliqui ab Athanasio cesi, iudicibus dicerentur esse contraditi. SOCRATES, lib. II, cap. 5; edit. Christ. uales. cap. 7 et 8, p. 84.

 Hac derogatione tunc habita constituerunt episcopum in Alexandria, primo quidem Eusebium cognomento Emisenum. SOCRATES, lib. II, cap. 6; edit. Christ. uales. cap. 9, p. 85.

Quo ordinato, et in Alexandriam ire metuente, Gregorium fecerunt episcopum. His ita gestis, transformauerunt fidem, nichil quidem culpantes Niceni concilii; sed principium prebentes, quatenus frequentibus conciliis alia subinde mutantes et recitantes, terminus fidei paulatim in Arianam uesaniam repedaret. SOCRATES, lib. II, cap. 7; edit. Christ. uales. cap. 9, p. 86.



CAPUT X. Epistola Antiocheni concilii de fide, et de bello Francico, et de Antiochie terremotu.


Nos neque sequaces Arii fuimus; quomodo enim episcopi presbyterum sequeremur? Neque aliam quampiam fidem absque exposita antiquitus suscepimus. Sed etiam nos examinatores et cognitores eius fidei facti sumus; et iudicauimus potius quam secuti sumus. Didicimus enim ab initio credere in unum Deum omnium, Deum uniuersorum intelligibilium sensibiliumque creatorem et prouisorem, et in unum Filium unigenitum ante omnia secula existentem, et cum suo genitore manentem, per quem omnia facta sunt uisibilia et inuisibilia; et qui in nouissimis temporibus per bonam uoluntatem Patris descendit, et ex sancta uirgine carnem assumpsit, et omnem uoluntatem Patris sui impleuit: passus est,  et resurrexit, et in celos ascendit, et in dextera Patris sedet, uenturus iudicare uiuos et mortuos, et rex permanet in eternum et Deus. Credimus et in Spiritum sanctum. Si autem adiiciendum est, credimus et carnis resurrectionem et uitam perpetuam. Hec in prima scribentes epistola ciuitatibus dirigebant. Sed post paululum aliam in Antiochia dictauerunt. Eodem tempore etiam rempublicam contigit ualde turbari. Gens namque Francorum circa Gallias constituta Romanis erat infesta. Tunc enim etiam terremotus maximus in Oriente factus est, et precipue in Antiochia, que anno iugiter est commota. SOCRATES, lib. II, cap. 7; edit. Christ. uales. cap. 10, p. 86.



CAPUT XI. Quomodo Gregorius Alexandriam uenerit, et fugerit Athanasius, et que mala per Gregorium gesta sint.


Interea Gregorium deducebat in Alexandriam Syrianus magister militie, et cum eo armati milites numero quinque millia, quibus etiam aderant Arii sectatores ibi morantes. Sed quomodo Athanasius ecclesia pulsus, ne caperetur effugit, arbitror esse dicendum. Erat enim uespera, 247 et populus in uigiliis obseruabat: sperabaturque futura collectio. Inter hec uenit magister militum, et circa ecclesiam per cohortes suos milites ordinauit. Athanasius autem uidens que fiebant, cogitauit ne propter se ulla lesio populo proueniret. Et precipiens diacono ut compleret orationem, rursus psalmum fecit imponi.  Dumque consonantia psalmodie celebraretur, per unam ianuam ecclesie egrediebantur omnes. Quo facto, milites quidem sine commotione steterunt. Athanasius autem inter medios psallentium illesus abscessit. Et hoc modo fugiens, Romam profectus est. Porro Gregorius Alexandrine tunc presedit Ecclesie. Alexandrinorum uero plebs non ferens quod erat gestum, ecclesiam que Dionysii nuncupatur incendit. SOCRATES, lib. II, cap. 8; edit. Christ. uales. cap. 11, p. 88.



CAPUT XII. Quod mortuo Eusebio Paulus in ecclesiam rursus introductus sit, et ab Arianis Macedonius institutus.

Eusebius autem legationem misit ad Iulium Romane  urbis episcopum, rogans ut contra Athanasium iudex esset. Sed que de Athanasio decreuerat Iulius, Eusebius non occurrit agnoscere: quia dum paucum tempus uixisset post concilium, uita priuatus est. Quapropter Constantinopolite Paulum rursus in ecclesiam introduxerunt. Idem et Ariani in ecclesiam que nunc dicitur Pauli ordinauere Macedonium. Et hoc gerebant fautores Eusebii successoresque presumptionis, id est, Theogonius Nicenus, Maris Chalcedonensis, Theodorus Heraclee, et reliqui. Sed Ursacius et ualens heretici, postea libellum penitentie Iulio offerentes episcopo, et consentientes consubstantialitatis uerbo, communicare meruerunt. SOCRATES, lib. II, cap. 9; edit. Christ. uales. cap. 11 et 12, p. 89.



CAPUT XIII. Quomodo Hermogenes magister militum uolens Paulum ab ecclesia pellere, a populo sit peremptus, et que uindicta processerit.


Interea propter Macedonium ingens preliorum flamma surgebat, et intestinum bellum Christianorum in ciuitate multi sanguinis effusione pullulabat. Quod cum audisset Constantius Antiochie positus imperator, Hermogeni magistro militum Thraciarum iniunxit ut Paulum ecclesia pelleret. Qui Constantinopolim ueniens, maximas turbas egit [ed., commouit]: cogens ut pelleretur episcopus. Facta autem seditione, populus erat preparatus ad ultionem. Cumque Hermogenes insisteret ut militari manu expelleret  Paulum, accensus populus, ut fieri solet in talibus, irrationabiliter ei resistebat, eiusque domum incendentes, ipsumque trahentes interemerunt. Hec gesta sunt consulatu Constantii tertio et secundo Constantis . Quo tempore Constans quidem Francos Romanorum subiecit imperio. Constantius autem de interitu Hermogenis agens, ab Antiochia ueredis Constantinopolim uenit, et Paulum quidem expulit ciuitate [ed., urbem damno mulctauit], urbi uero damna concussit, auferens ei frumenti a suo patre collati ultra quadraginta millia modiorum, que quotidie frangebantur. Nam pene octoginta millia per dies singulos, urbe Alexandria mittente, primo ministrabantur. Hoc itaque facto Macedonium distulit statuere urbis episcopum;  irascebatur enim et aduersus eum, non solum quia preter ipsius uoluntatem fuerat ordinatus, sed quia propter seditiones inter eum Paulumque factas plurimi perierant, simul et magister militum fuerat interemptus. Dimittens ergo eum missas facere in ecclesia solum in qua fuerat ordinatus, denuo est profectus in Antiochiam. SOCRATES, lib. II, cap. 10; edit. Christ. uales. cap. 12 et 13, p. 90.



CAPUT XIu. Quomodo Gregorius ab Alexandria sit remotus, et Georgius Arianus ibi fuerit euocatus.

Ariani preterea Gregorium remouentes ab Alexandria tanquam odibilem, et quia propter eum factum fuisset incendium, nec non et quia minus eorum fouebat  errorem, euocauerunt Georgium Cappadocem Ariane uesanie. SOCRATES, lib. II, cap. 10; edit. Christ. uales. cap. 14, p. 91.



CAPUT Xu. Athanasio, Paulo et aliis orthodoxis episcopis Rome constitutis, quid Orientalibus Iulius Romanus scripserit.

Igitur Athanasius relinquens Alexandriam, Romam profectus est. Contigit autem eodem tempore etiam Paulum Constantinopolitanum pontificem illuc una concurrere, et Marcellum Ancyre, Asclepamque Gaze. Qui dum Arianis esset aduersus, inscriptionem passus ab his, quasi subuertisset altare, damnatus est. Pro quo Gazeorum Ecclesia Quintiano committitur. Lucianus autem Hadrianopolites episcopus, ob  aliam accusationem Ecclesia sua priuatus, degebat in urbe Roma. Cognoscens ergo Romanus episcopus crimina singulorum, et omnes Niceno concilio concordare comperiens, eos in communionem suscepit, tanquam omnium curam gerens, propter sedis proprie dignitatem, singulisque reddidit suas ecclesias, et orientalibus scripsit episcopis: culpans quia non recte tractassent uiros inculpabiles, de suis ecclesiis eos expellentes, et quod constituta Niceni concilii minime conseruarent. Quorum paucos ad certam diem sibimet adesse precepit, ut coram eis ostenderet iustum se super eis protulisse decretum. Et de cetero non se passurum interminatus est, nisi ab huiusmodi turbis et nouitate cessarent. Et ille quidem  hec scripsit. Athanasius autem et Paulus epistolas Iulii orientalibus episcopis direxerunt, et singuli eorum suas sedes adepti sunt. SOZOMEN., lib. III, cap. 7; edit. Christ. uales. cap. 8, p. 507.



248 CAPUT XuI. Quid Orientales Iulio rescripserint.

uerum pontifices Orientis grauiter hoc ferentes, et in Antiochia congregati , Iulio rescripserunt epistolam, ornato quidem stylo compositam, ironia uero maxime plenam, et non sine interminationis qualitate confectam. Fatebantur enim circa omnes Romanorum Ecclesiam esse munificam [ms. Santheod., unicam], ueluti que apostolicam haberet curam, et antiquitus mater pietatis existeret,  licet ab Oriente ad eam predicatores dogmatis aduenissent. Se uero non propterea secundo loco habendos existimabant, eo quod non magnitudine aut multitudine abundarent ecclesiarum, cum uite qualitate non cederent; crimenque Iulio importabant, eo quod Athanasii sectatoribus communicasse uideretur, et tanquam eorum contumelias irrogasset, eorumque sententiam destruxisset; et ueluti iniustum eius factum ecclesiasticisque sanctionibus dissonans arguebant. His ita conscriptis, addiderunt quia si susciperet Iulius damnationem ab eis factam, et ordinatos episcopos in damnatorum loco firmaret, pacem cum eo et communionem haberent. Si uero placitis ipsorum resisteret, contraria celebrarent; quippe cum orientales episcopi non restitissent, dum Nouatus a  Romana pelleretur Ecclesia. De his autem que preter commune placitum de concilio Niceno gesserant, nichil ei rescribere maluerunt. SOZOMEN., lib. III, cap. 6; edit. Christ. uales. cap. 8, p. 507.



CAPUT XuII. Quid Athanasio Alexandriam remeante prouenerit.

Hec itaque orientales episcopi Iulio Romano pontifici rescripserunt. Cum uero Athanasius Alexandriam fuisset ingressus, compressio populi partis Georgii, qui illic fuerat ordinatus episcopus, uehemens facta est. Et ex hoc dicebant turbas et neces hominum prouenisse, et huiusmodi crimina in Athanasium uelut auctorem sceleris referebant, cum hec in certaminibus frequenter eueniant. Ob quam causam Sabinus Macedoniane presul hereseos, Athanasium  frequenter accusat. Qui si cogitaret quanta mala contra Athanasium et Homousianos Ariani gesserunt, aut quanta concilia propter eum celebrata sunt, aut quanta contra omnes Ecclesias Macedonius heresiarches gessit, erubescens forte tacuisset. SOCRATES, lib. II, cap. 11; edit. Christ. uales. cap. 15, p. 91.



CAPUT XuIII. Quomodo Paulus denuo Constantinopoli sit expulsus, et que neces introducto in Ecclesiam Macedonio sint facte.

Constantius igitur imperator in Antiochia degens, cum audisset rursus Paulum Constantinopolitanam  recepisse sedem, iratus sacra sua misit ad Philippum, qui tunc habebat maximam inter alios iudices potestatem et post principem secundus appellabatur, ut Paulum ecclesia pelleret, et Macedonium introduceret. Prefectus autem Philippus seditionem populi metuens, arte est usus aduersus Paulum, et iussionem quidem principis celauit. Simulans autem publicum se habiturum esse tractatum, processit ad thermas uocabulo Zeuxippas, ibique cum honore quasi necessario uocauit Paulum. Cumque uenisset, repente prefectus sacra monstrauit imperatoris, et episcopus quidem illic iniustam sententiam patienter tulit. Porro prefectus metuens multitudinis impetum, que ibi conuenerat, propter timoris famam, unam fenestram thermarum iussit aperiri, per quam ad  palatium ductus Paulus, et missus in nauem ad talia paratam, uelociter ductus est in exsilium. Iussitque prefectus ut Thessalonice seruaretur, ex qua Paulus fuerat oriundus; quatenus illic licenter uiueret, et in aliis Illyrici ciuitatibus, non tamen ut ad partes Orientis accederet. Hoc itaque modo Paulus inopinabiliter de Ecclesia pulsus est. Philippus autem a thermis ad ecclesiam properabat, cum quo Macedonius residens in uehiculo cum prefecto simul et militibus armis indutis. Hoc facto terror populum apprehendit, et ad ecclesiam concurrerunt uniuersi Homousiani simul et Ariani. Cumque prefectus cum Macedonio ad ecclesiam peruenisset, et populum et milites irrationabilis timor inuasit. Cumque esset nimia multitudo, nec posset introire prefectus, milites ceperunt  populum uiolenter impellere; et cum propter angustiam loci recedere non ualerent, putantes eos milites sibi uelle resistere, euaginatis gladiis in eorum necibus grassabantur. Tunc ergo, sicuti fertur, perempti sunt circa tria millia centum et quinquaginta. Alii a militibus interfecti, alii uero compressione sunt mortui. His actis Macedonius tanquam nichil mali gerens, sed ueluti mundus et innocens a prefecto magis quam ab ecclesiasticis regulis traditum sibi percepit episcopatum. Tantisque necibus ipse et Ariani Ecclesie iura tenuerunt. Hoc tempore imperator maiorem ecclesiam fabricabat que nunc Sophia uocitatur, et est copulata ecclesie que dicitur Irene, quam pater imperatoris, cum esset prius modica, ad pulchritudinem magnitudinemque perduxerat;  que modo uelut sub uno circuitu contineri noscuntur. SOCRATES, lib. II, cap. 12; edit. Christ. uales. cap. 16, p. 92.



CAPUT XIX. Denuo de calumniis contra Athanasium.

Interea contra Athanasium alia machinatio fabricata est. Ecclesie namque Alexandrinorum, Augustorum pater eroganda pauperibus frumenta donauerat; que dixerunt Athanasium uendere, et suis utilitatibus applicare. Quod imperator credens, eum iussit occidi. Hoc sentiens Athanasius, latenter effugit. Tunc igitur Iulius Romane urbis episcopus cognoscens Arianorum insidias aduersus Athanasium machinatas,  postquam Eusebii litteras susceperat, euocauit Athanasium, cum audisset locum ubi erat absconsus. Inter hec suscepit etiam litteras Aegyptiorum episcoporum, asserentium falsa esse que contra Athanasium dicebantur. Quo facto Iulius rescripsit eis qui fuerant in Antiochia congregati, culpans 249 eos primum de iniuriis litterarum, deinde cur eum ad synodum suam non uocassent, canonibus quippe iubentibus extra Romanum nichil decerni pontificem; insuper quia latenter corrumperent fidem, et quia Tyri gesta per subreptionem fuerint et arte composita; et quia contra [ms. Santheod., contraria] ius ex una parte confecerint monimenta gestorum, referens et falsitatem de Arsenio concinnatam. Epistolas ipsas ponere, propter fastidium longe lectionis omisi.  Post paucum itaque tempus, Paulus a Thessalonica simulans se habere iter ad Corinthum, in Italiam uenit, una cum Athanasio actus suos imperatori Constanti indicauit. SOCRATES, lib. II, edit. Christ. uales. cap. 17, p. 94.



CAPUT XX. De legatis orientalium episcoporum ad Constantem directis pro his que gesta erant.

Imperator autem fratri suo Constantio scripsit ut aliquos orientalium episcoporum satisfacturos de quorumdam damnatione dirigeret. Quapropter eliguntur tres, Narcissus Irenopolites [ms. et ed. u., Hermipolita], Cilix episcopus, Theodorus Heraclie Thracie, et Marcus Arethuse Syriace. Qui uenientes  in Italiam, facta propria uindicabant, nitentes imperatori persuadere orientalis concilii iustam esse sententiam. Cumque fidei sue confessionem exigerentur, fidem quidem Antiochie expositam celauerunt. Aliam uero conscribentes confessionem obtulerunt, multo tamen a Niceno concilio dissonantem. uidens autem Constans iniuste grauatos homines, nec crimina fuisse uera pro quibus dicebantur a communione suspensi, sed gestum propter dissonantiam fidei; cum satisfacere nequiuissent pro quo uenerant, remisit eos ad propria. Post tres autem annos rursus orientales episcopi Occidentalibus aliam epistolam direxerunt, quam multorum uersuum nominauere conscriptionem, eo quod ultra priores prolixo eloquio confecta uideretur. In qua de substantia quidem  Dei nullam fecere memoriam. Eos autem qui dicunt ex non existentibus Dei Filium, aut ex alia essentia, et non ex Deo, et quia fuerit aliquando tempus aut seculum quando non erat, abdicarunt. Porro Eudoxium Germanicie episcopum, Martyrium atque Macedonium portitores epistolarum, occidentales noluerunt suscipere sacerdotes, dicentes dogmata Nicena sufficere, et nichil ulterius oportere tractari. Cumque Constans a fratre petens ut Athanasius suam reciperet sedem, resistentibus hereticis nichil impetrare ualuisset, tunc Athanasius et Paulus adeuntes poposcerunt fieri synodum, eo quod pro defensione rectorum dogmatum expulsi probarentur. SOZOMEN., lib. III, cap. 9. Edit. Christ. uales. cap. 10, p. 510.



CAPUT XXI. Quod Constans fratrem pro fide mouerit, et quod Constantius Sardice concilium conuocari preceperit.


Quod audiens Constans, scripsit fratri: monens ut paterne pietatis inuiolatam seruaret hereditatem, cum et ille imperium gubernando et Romanorum tyrannos euicisset, et in circuitu gentes barbaras subiugasset. His litteris motus Constantius, precepit Sardice, que est ciuitas Illyrici, et orientales et occidentales conuenire pontifices. Multe siquidem etiam alie passiones medicinam synodicam requirebant. Nam et Paulum Constantinopolitane urbis episcopum, pro rectis dogmatibus Ariani ad periculum mortis usque perduxerant, tanquam seditionis auctorem, et alia quedam adiecerant que calumniatoribus  sunt amica. Quem tamen tunc populus Sardice propter inimicorum insidias abduci non est passus. Paulo post autem defuncto Constante, flectentes Ariani leuissimam principis uoluntatem, et a regia ciuitate pellentes Paulum, eum ad ciuitatulam Cucusenam, que tunc erat Cappadocie, nunc uero secunde Armenie, migrauerunt [ed., transtulerunt]. Sed non sufficit in hoc cuncta turbantibus uita Pauli mirabilis, licet in solitudine constituti. Mittentes enim ministros necis, eum morti uiolentissime tradiderunt. Et hoc beatus Athanasius refert in satisfactione [ed., Niu. et Frob., apologia] proprie fuge, ita dicens. THEODORETUS, lib. II, cap. 5; Edit. Christ. uales. cap. 4, p. 72.



CAPUT XXII. Athanasii relatio de nece Pauli Constantinopolitani episcopi.


Episcopum namque Constantinopoleos Paulum persequentes atque comperientes, palam suffocandum esse censuerunt in Cucuso Cappadocie, habentes auctorem Philippum prefectum. Erat enim eorum hereseos tunc patronus, et consiliorum minister iniquorum. Huiusmodi enim crudelitates blasphemia Arii germinauit. Contra Unigenitum namque uesaniunt ministri presumptionum eius. Hoc itaque modo Paulo defuncto, magisque ad celestia regna perducto, Macedonium statuerunt episcopum, quasi consectatorem suum: quoniam proxime [ms. Lyr., maxime] sancto Spiritui blasphemabat. Sed paulo post expulerunt et eum, dum creaturam non confiteretur  eum quem Filium Scripture dicunt. Quapropter respondendo illis [ed., damnatus ab illis], heresis proprie auctor apparuit: consubstantialem quidem nec iste Patri Filium esse dicens, similem tamen per omnia Genitori docens, creatum uero Spiritum aperte denominans. Hec itaque non multo post, sicuti diximus, acta sunt. THEODORETUS, lib. II, cap. 5, p. 73.



CAPUT XXIII. De conuentu episcoporum in concilio Sardicensi.

Undecimus itaque annus erat ab obitu patris duorum Augustorum: coss. autem tunc fuere Ruffinus et Eusebius, quando celebratum est Sardicense concilium  . Ex Hesperiis ergo partibus conuenerunt episcopi quasi trecenti, sicut Athanasius ait. Ex Orientalibus sex et septuaginta tantummodo, sicuti Sabinus dicit. Inter quos annumerabatur et Ischyras, tanquam Mareotis episcopus, quem damnatores Athanasii in episcopio [ed., in episcopum] huius prouincie produxerunt. Excusauerunt se etenim alii per infirmitatem corporis; alii angustas inducias accusantes, et ob hoc 250 Iulium Romanum culpantes episcopum: dum utique ante annum et sex menses synodus fuerit predicata, et Athanasius Rome degeret, exspectans iudicium synodale. Cum ergo Sardice Orientales conuenissent, ad aspectum Occidentalium uenire nolebant, dicentes non aliter se ad uerba uenturos, nisi suo collegio Athanasiacos et Paulianos expellerent. Dumque Protogenes Sardicensis  episcopus, et Osius Cordube Hispanie non paterentur a concilio remoueri Pauli defensores et Athanasii, illi repente discesserunt. Et uenientes ad Philippopolim Thracie, seorsum fecere concilium, et aperte iam consubstantialitatem anathematizauerunt; et sectam inequalis substantie epistolis conscribentes, ubique miserunt. Qui autem in Sardica conuenerant, primum quidem horum damnauere uesaniam, deinde accusatores Athanasii dignitate priuauerunt; et terminum fidei Nicene corroborantes, et tractatum de diuine substantie inequalitate respuentes, consubstantialitatem apertius tradiderunt, etiam ipsi ubique scripta propria dirigentes. Ex utraque ergo parte arbitrati sunt recte se facere;  Orientales quidem, eo quod a se damnatos illi susciperent; Occidentales autem, quoniam ante cognitionem damnatores effugerant; et quoniam hi quidem Nicenam seruabant fidem, illi uero eam adulterare presumpserant. Reddiderunt ergo locum Paulo et Athanasio, nec non et Marcello Ancyre Galatie, qui dudum, sicuti iam dictum est, fuerat condemnatus. SOCRATES, lib. II, cap. 16. Edit. Christ. uales. cap. 20, p. 101.



CAPUT XXIu. Littere Sardicensis concilii ad uniuersos episcopos.

Que uero Sardice gesta sint , concilii littere clarius edocebunt, quas propter modum explanationis huic scripture interponere non omisi.

 Sancta synodus Dei gratia Sardice congregata ex urbe Roma, Hispaniis, Galliis, Italia, Campania, Calabria, Africa, Sardinia, Pannonia, Mysia, Dacia, Dardania, altera Dacia, Macedonia, Thessalia, Achaia, Epiris, Thracia, Rhodope, Asia, Caria, Bithynia, Hellesponto, Phrygia, Pisidia, Cappadocia, Ponto, Cilicia, altera Phrygia, Pamphylia, Lydia, insulis Cycladibus, Aegypto, Thebaide, Libya, Galatia, Palestina et Arabia, uniuersis episcopis et comministris sancte et apostolice Ecclesie, dilectissimis fratribus in Domino salutem.

Multa quidem ac sepius ministri Ariane uesanie presumpserunt aduersus Dei seruos et rectam fidem custodientes. Adulteram namque doctrinam proponentes,  orthodoxos expellere sunt conati; et intantum insurrexerunt aduersus fidem, ut neque auditus Deo amabilium lateret imperatorum. Igitur gratia Dei cooperante, etiam ipsi piissimi principes ex diuersis nos prouinciis et ciuitatibus colligentes, sanctum hoc concilium in Sardicensium celebrari urbe preceperunt, quatenus, ablata omni discordia, et omni perfidia procul expulsa, sola Christi pietas apud omnes inuiolata seruetur. uenerunt enim Orientales episcopi a piissimis imperatoribus inuitati, precipue propter famam que de karissimis nostris fratribus et comministris fuerat diuulgata, id est, Athanasio Alexandrino, et Marcello Ancyre Galatie, et Asclepa Gazeo; forsan etiam ad uosipsos detractiones huiusmodi peruenerunt: quoniam [ed., quomodo] etiam nostras aures uentilare conati sunt, ut  ea que contra innocentes referunt, uera esse credantur, et iniqua hec hereseos celetur opinio. Sed hec diutius facere permissum non est. Etenim presul Ecclesiarum Dominus est, qui pro his, et pro uniuersis mortem sustinuit, et propter eas ascensum ad celos nobis omnibus condonauit. Dudum itaque Eusebius, et Maris, et Theodorus, atque Theogonius, Ursacius, et ualens, et Minophantus, et Stephanus, scripserunt Iulio comministro nostro Ecclesie Romane pontifici contra predictos consacerdotes nostros, id est, Athanasium episcopum Alexandrie, et Marcellum episcopum Ancyre Galatie, et Asclepam Gaze. Scripserunt quoque ex aliis partibus episcopi, testimonium perhibentes puritati Athanasii consacerdotis nostri; et ea que ab Eusebio et  consectatoribus eius gesta sunt, nichil aliud quam mendaciis et calumniis plena esse firmantes. Cum utique euocati a carissimo et consacerdote Iulio, et non occurrentes, sicut ex scriptis eiusdem episcopi Iulii comprobatur, aperte uideantur calumniatores existere. Nam si de gestis contra eos habitis presumpsissent, non retardarentur occurrere. uerumtamen etiam ex his que fecerunt in hoc sancto magnoque concilio, eorum machinatio euidenter apparet. uenientes enim in Sardicensium ciuitatem atque uidentes fratres nostros Athanasium, Marcellum, Asclepam et ceteros, ad iudicium accedere timuerunt; et non semel, non secundo, sed etiam frequenter citati, uocationibus obedire noluerunt; congregatis uidelicet in concilio Osio longeuo  et reliquis, sustinentibus et inuitantibus eos ingredi iudicium; ut queque contra absentes consacerdotes diffamauerant atque conscripserant, presentes ostenderent. Sed, sicuti prediximus, euocati non uenerunt, ut etiam in hoc calumniam propriam ostenderent; et quodammodo respuendo iustum iudicium, insidias suas et molimina proclamarent. Nam qui de suis dictis confidunt, etiam ad faciem probare non fugiunt. Quia uero non occurrerunt, nullum uestrum de eis ignorare confidimus. Et si forsan rursus illic quidquam machinari uoluerint, sciant omnes quoniam nichil habentes quo possint consacerdotes nostros arguere, absentibus  detrahunt, presentes effugiunt. Fugerunt enim, karissimi fratres, non solum propter calumniam aduersus istos instructam, uerum quia suos pro diuersis criminibus accusatores occurrisse uiderunt. Proferebantur enim uincula et catene. uenerant homines ab exsilio et consacerdotes, nec non cognati pariter et amici eorum, qui propter istos mortui dignoscuntur. Et quod est admirandum, aderant episcopi, quorum unus quidem catenas gestabat et uincula quibus uinctus fuerat propter eos. Alii uero eorum insidiis mortem sibi testabantur inflictam, quoniam ad tantam superbiam sunt perducti, 251 ut etiam episcopum occidere conarentur, quem nisi fuga liberasset, obierat. uenit etiam consacerdos noster beatus Theodulus, fugiens eorum molimina, quibus fuerat iussus occidi. Alii uero gladiorum  uulnera demonstrabant, alii famem se ab eis passos ingemiscebant; et hec non quilibet homines testabantur, sed omnes Ecclesie, pro quibus hi qui occurrerunt et qui legatione fungebantur, insinuabant uiolentiarum pestes, armatos milites, populos cum fustibus, iudicum terrores, falsarum litterarum obiectiones. Lecte sunt namque littere Theogonii contra consacerdotes nostros Athanasium, Marcellum et Asclepam, ut etiam imperatores mouisse uiderentur. Quas litteras diacones Theogonii uulgauerunt; super hec autem uirginum nuditates, ecclesiarum incendia, carceres contra sacerdotes nostros adhibitos. Que omnia non pro alia re, nisi pro [ed., prelia nonnisi pro] detestabili Arianorum heresi commisisse noscuntur. Quisquis enim eorum respuisset  ordinationem atque communionem, his necessario subdebatur iniuriis. Conspicientes igitur facinorum suorum angustias, confusi recesserunt. Et ulterius hec non ualentes abscondere, in Sardicensium uenerunt urbem, ut per aduentum suum quasi talia se nequaquam perpetrasse monstrarent. uidentes autem quibus calumnias irrogauerant, et oppressos a se simul accusatores, et increpationes pre oculis suis habentes, euocati ad iudicium ingredi nequiuerunt. Athanasio quippe, Marcello, et Asclepa, nostris consacerdotibus fiducialiter agentibus, et nimis ingemiscentibus, et imminentibus atque prouocantibus eos, et promittentibus, non solum se calumnias euidenter ostendere, sed etiam que in eorum Ecclesiis deliquissent; illi uero tanto conscientie terrore constricti  sunt, ut fugerent, et per fugam suas calumnias aperirent, delictaque sua iudicii declinatione faterentur. Et licet non solum ex prioribus, sed etiam ex istis malitia eorum atque calumnie patefiant: tamen, ut neque per fugam occasionem alterius iniquitatis accipiant, curauimus contra ueritatem facta eorum molimina examinare. Et hoc proposito, ex his que gesta sunt eos calumniatores inuenimus, et nichil aliud nisi aduersus consacerdotes nostros insidias institutas. Nam Arsenium, quem dicebant ab Athanasio peremptum, hic uiuit, et inter uiuentes commorari dignoscitur; ex quo etiam alia probantur esse conficta. Quia uero etiam calicem diuulgauerunt fractum a Macario Athanasii presbytero, testati  sunt qui de Alexandria et Mareote uenerant, nichil tale fuisse gestum. Sed etiam episcopi Aegypti Iulio consacerdoti nostro scribentes, ualde firmabant quia neque suspicio fuisset huiusmodi. Proinde dixerunt monumenta aduersus eos fuisse confecta, que tamen probatum est ex una parte celebrata: in quibus gestis pagani examinabantur et catechumeni; ex quibus unus catechumenus inquisitus, ait intus se fuisse quando Macarius uenerat ad eumdem locum. Alter autem interrogatus, dixit illum famosissimum Ischyram tunc egrotasse, et in cella iacuisse; ut ex hoc appareat nichil gestum ex omnibus sacramentis, eo quod et catechumeni intus fuissent, et Ischyras [ms. Santheod et ed. u., Squiras] non adesset, sed iaceret egrotus. Is namque malignissimus Ischyras mentitus, eo quod Athanasius quosdam sacros incendisset  libros, illo tempore egrotasse declaratus est quando Macarius ibi fuit. Unde etiam ex hoc calumniator apparuit. Denique pro huiusmodi calumnie mercede dederunt Ischyre nomen episcopi, qui neque presbyter fuerat aliquando. Duo namque presbyteri qui cum Meletio aliquando degebant, et postea a beato Alexandro episcopo ciuitatis Alexandrine suscepti sunt et cum Athanasio constituti, testati sunt nunquam illum presbyterum fuisse Meletii, neque habuisse Meletium in Mareote ecclesiam uel ministrum; et qui penitus neque presbyter fuerat, nunc eum uelut episcopum produxerunt, ut eo nomine in suis calumniis terrere uiderentur auditores. Lecte sunt enim et littere consacerdotis nostri Marcelli,  et inuenta est Eusebii similiumque nequitia. Nam ea, que, ueluti querimoniam faciens, Marcellus dixit, hec tanquam ipse confirmaret accusauerunt. Hec ergo sunt lecta, et reliqua, et precedentes pariter questiones; rectaque huius uiri fides inuenta est. Non enim a sancta Maria, sicut isti firmabant, dedit Deo uerbo principium, neque finem habere asseruit eius imperium; sed regnum eius et sine principio, et sine termino esse conscripsit. Asclepas autem comminister obtulit monimenta Antiochie confecta sub accusatorum presentia, et Cesariensis Eusebii, et ex sententia iudicantium episcoporum se ostendit innoxium. Recte siquidem, o karissimi fratres, euocati frequenter, obedire noluerunt, recte quoque fugerunt. Conscientia namque sua perterriti, per fugas  suas calumnias indicarunt; et que presentes accusatores super eis dixerant, etiam probauerunt. Ad hec autem etiam eos qui dudum accusati propter Arianam heresim fuerant, et proiecti non solum susceperunt, sed etiam in maiori ordine posuerunt, diacones ad presbyteratum promouentes, presbyteros ad episcopatum, non ob aliud, nisi ut impietatem seminare et dilatare potuissent et fidei corrumpere pietatem; sunt autem horum principes, Eusebius, Theodorus Heraclee, Narcissus Neroniadis Cilicie, Stephanus Antiochie, Georgius Laodicee, Acacius Cesaree Palestine, Minophantus Ephesius, Ursatius Sigiduni [ed. Frob., Mygdoni] Mysie, ualens Mirsi Pannonie. Isti namque conuenientes cum Orientalibus non sinebant eos nec in sanctum concilium ingredi,  nec omnino accedere ad ecclesiam Dei. Et uenientes in Sardicam conciliabula apud semetipsos per loca singula faciebant, et acta quedam cum terroribus concinnabant; quatenus nichil penitus ad iudicium perueniret, neque sanctum possemus celebrare concilium. Hec omnia cognoscere potuimus a consacerdotibus nostris Macario Palestino et Asterio Arabie, qui cum eis uenerant, et ab eorum perfidia recesserant. Hi namque ad sanctum concilium uenientes, uiolentiam quam passi sunt narrauerunt, nichil dicentes apud eos agi rectum: insuper adiicientes quia dum essent recte fidei, prohibiti fuissent ab eis ad hec loca uenire, et propter interminationem uix ab eis intercedere [ed. Niu. et Frob., discedere] potuissent. Ob hanc causam Sardicam uenientes, in una domo cuncti manserunt, neque breui tempore a se  recedere patientes. Quia uero nos tacere non decuit, nec sine uindicta relinquere calumnias, uincula, neces, uulnera, concinnationes falsarum epistolarum, uerbera, nuditates uirginum, exsilia, destructiones ecclesiarum, incendia, migrationes a minoribus ciuitatibus ad maiores Ecclesias, et pre omnibus 252 aduersus rectam fidem nunc Arianam uesaniam per eos crudeliter insurgentem. Propterea carissimos quidem fratres nostros et comministros Athanasium Alexandrine ciuitatis episcopum, et Marcellum Ancyre Galatie, et Asclepam Gaze comministrantes Christo, innoxios et puros esse decreuimus: scribentes ad uniuscuiusque parochiam, ut singularum Ecclesiarum populi cognoscentes sui episcopi puritatem,  eum se episcopum et habere et sperare cognoscam; eos autem qui in eorum Ecclesias luporum instar ingressi sunt, id est, Gregorium in Alexandria, Basilium in Ancyra, Quintianum Gaze, nec episcopos nominandos, nec Christianos, nec quamlibet penitus cum eis habendam esse communionem, nec eorum litteras habendas, nec scribendum eis. Theodorum uero Heraclee Europe, et Narcissum Neroniadis Cilicie, Acacium Cesaree Palestine, et Stephanum Antiochie, Ursacium Sigiduni Mysie, ualentem ex Mirsia Pannonie, Menophantum Ephesi, et Georgium Laodicee, licet metuentes ab Oriente non uenerint, tamen eo quod a beate memorie Alexandro ciuitatis Alexandrine pontifice sint damnati, et eo quod secum Arianos habeant, et propter crimina eis illata, generali  eos decreto sanctum concilium episcopatu deposuit; et decreuimus non solum episcopos eos non esse, sed neque communionem cum fidelibus promereri. Eos enim qui diuidunt a paterna substantia et diuinitate, et alienant uerbum a Patre, diuidi ab Ecclesia catholica conuenit, et esse alienos a nomine Christiano. Sint igitur a nobis et omnibus anathema, eo quod uerbum ueritatis uideantur esse cauponati. Apostolicum namque preceptum est: Si quis uobis annuntiauerit preter quod accepistis, anathema sit . His ergo nullum communicare denuntiate; nulla enim communio luci ad tenebras . Hos pellite procul ab omnibus [ms. Lyr., ab hominibus]; nulla enim concordia Christo ad Belial. Seruate uos, fratres karissimi, ut neque scribatis eis,  neque eorum scripturas suscipiatis. Studete simul, uos karissimi fratres et comministri, tanquam spiritu presentes nostro concilio consentire, atque subscriptione uestra decernere, que ab omnibus ubique comministris nostris consonantia una seruentur. Abdicamus autem illos, et extra terminos Ecclesie catholice procul abiicimus, qui non affirmant [a 1Kb] , quia Deus est Christus, sed aiunt, uerus Deus non est, quia Filius est; sed uerus Filius non est, ne genitus sit simul et ingenitus. Sic enim se intelligere natum profitentur, quia sic dixerunt, quod natum est factum est. Et quia cum Christus ante secula sit, dederunt ei principium atque finem, quod non in tempore, sed habet ante secula. Proinde due uipere ex aspide Ariana progresse sunt, ualens et Ursacius, qui  gloriantur, et non dubitant se dicere Christianos: profitentes quoniam uerbum, et quoniam Spiritus, et uulneratus, et interfectus, et mortuus est, et resurrexit; quodque cohors studet hereticorum, diuersas esse substantias Patris, et Filii, et Spiritus sancti pronuntiant, et eas esse diuisas. Nos autem hanc percepimus, et eruditi sumus, hanc habemus catholicam apostolicamque traditionem, et fidem atque confessionem, unam esse [* 1Kb] substantiam nominantes Patris, et Filii, et Spiritus sancti. Et si querant que sit Filii substantia, profitemur eam esse que Patris: indubitanter nunquam Patrem sine Filio, neque Filium sine Patre fuisse credentes, nec esse potuisse, quod est uerbum Spiritus. Absurdum namque est dicere, aliquando Patrem non fuisse  Patrem. Patrem enim sine Filio neque nominari, nec esse potuisse. Est enim ipsius Filii testimonium: Ego in Patre, et Pater in me ; et, Ego et Pater unum sumus . Nullus nostrum negat natum: sed quibus natum [b 1Kb] ? Omnibus que inuisibilia et uisibilia nuncupantur. Opifex est archangelorum, et angelorum, et mundi, et humani generis, quoniam ait: Omnium artifex sapientia docuit me . Et omnia per ipsum facta sunt . Non enim semper esse potuerat, si sumpsisset exordium: quandoquidem uerbum, quod semper est, non habet initium. Deus autem nunquam terminum habet. Non dicimus Patrem Filium esse, neque rursum Filium Patrem esse; sed Pater Pater est, et Filius Patris est Filius. Confitemur uirtutem esse Patris  Filium. Confitemur uerbum Dei Patris esse, preter quod aliud non est, et uerbum uerum Deum, et sapientiam, et uirtutem, uerumque Filium tradimus. Et non sicut ceteri filii nominantur, ita Filium dicimus: quoniam illi aut gratia regenerationis dii erunt, aut eo quod digni fiant, filii nuncupantur, neque propter unam substantiam que est Patris et Filii. Confitemur item et unigenitum et primogenitum; sed unigenitum uerbum dicimus, quod semper fuit, et est in Patre; primogenitum autem quantum ad hominem. Sed tamen differt a creatura communi:  quoniam et primo genitum a mortuis. Confitemur unum esse Deum. Confitemur unam Patris Filiique diuinitatem; neque quisquam negat aliquando Patrem Filio maiorem, non propter aliam essentiam, non propter differentiam, sed quia ipsum nomen Patris maius est filio. Hec autem illorum blasphemia atque corruptibilis interpretatio est; hac gratia eum dixisse contendunt: Ego et Pater unum sumus , propter concordiam et unanimitatem. Sed reprobauimus omnes catholici intellectum eorum fatuum et abiectum, sicuti mortalium hominum. Qui, quoniam corrumpi ceperunt, offendentes discordare noscuntur, et ad permutationes ascendunt: hoc modo distantiam et discordiam inter Patrem Deum omnipotentem et Filium esse posse dicentes; quod absurdum  est intelligere, et aliquatenus arbitrari. Nos autem et credimus et affirmamus, et sic intelligimus, quoniam sacra Scriptura locuta est: Ego et Pater unum sumus, propter essentie unitatem, que est una et eadem Patris et Filii, et credimus semper sine principio et sine termino hunc regnare cum Patre, et non habere nec tempus, nec defectum eius imperium, quia semper est; nunquam enim esse cepit, ideoque nec deficere poterit. Credimus et percipimus Paracletum sanctum Spiritum, quem nobis ipse Dominus promisit et destinauit, et eum credimus missum. Sed is passus non est, sed homo, quo indutus est, quem assumpsit ex Maria uirgine, qui pati potuit sicut mortalis. Deus autem immortalis est. Credimus quia tertia die resurrexit, non Deus in homine, sed  homo in Deo resurrexit, quem et obtulit Patri suo donum, quem utique liberauit. 253 Credimus autem quoniam opportuno tempore atque definito omnes et de omnibus ipse iudicabit. Tanta siquidem eorum stultitia, et ita crassitudine tenebrarum eorum mens excecata est, ut nequeant lumen cernere ueritatis, nec intelligere qua ratione dictum est: Ut et ipsi in nobis unum sint . Palam uero est cur dixit unum: quoniam apostoli Spiritum sanctum Dei acceperunt; sed tamen ipsi non erant spiritus, nec aliquis eorum aut uerbum, aut Sapientia, aut uirtus, aut Unigenitus erat. Sicut ego et tu, inquit, unum sumus, sic et isti in nobis unum sint . Certissime igitur Scriptura diuina hoc distinxit: In nobis, inquit, unum sint; non ait, sicut nos unum sumus ego et  Pater; sed discipuli in semetipsis coniuncti et copulati unum sint, et fidei confessione, in gratia et pietate Dei Patris, et Domini et Saluatoris nostri concessione et caritate unum esse possint.

Ex his litteris agnoscitur et accusatorum calumnia, et priorum iniquitas iudicum, et dogmatum uera salubritas. Non solum enim de diuina nos beati Patres docuere natura, sed etiam eruditionem dispensatio nis explanauerunt. THEODORETUS, lib. II, cap. 8, edit. Christ.



CAPUT XXu. De legatis Sardicensium ad Constantium destinatis, et de nefanda machinatione contra eos a Stephano Antiocheno presule concinnata.


Hec Constans agnoscens, doluit quidem, leuitatem fratris inspiciens, et infremuit aduersus instigatores malorum et imperatoris facilitatem ita decipientium. Duos autem episcopos ex Sardicensi concilio electos cum litteris misit ad fratrem, cum quibus et magistrum militum Salianum pietate iustitiaque fulgentem. Littere uero non solum monitionem habuerunt atque consilium, sed etiam interminationem pio principi condecentem. Primum quidem enuntiauit fratri ut episcopis preberet auditum, et iniquitates a Stephano aliisque presumptas agnosceret, nec non et Athanasium gregi proprio restitueret; patefacta  quidem calumnia, priscorumque iudicum iniquitate et crudelitate reuelata; adiecitque, quia nisi uellet quod iustum est facere, ipse ad Alexandriam pergeret, et Athanasium ouibus desiderantibus restauraret, inimicorumque cateruas procul expelleret. Hanc autem epistolam Constantius in Antiochia suscipiens, promisit se facturum que qualitas temporis annuebat. Sed in his perterriti ueritatis impugnatores, nefandissimum machinati sunt malum. Applicuerant etenim sacerdotes a concilio destinati remotiore in loco. Magister uero militum aliam mansionem acceperat.

Porro Stephanus tunc Antiochenus episcopus, cum aliis tyrannidis cooperatoribus, naues naufragio preparabat, cum quibus assertores rectorum dogmatum  uariis nitebatur absorbere calumniis. Horum itaque erat dux quidam iuuenis Onager nomine, cum asperitate ueniens [ed., licenter uiuens], et iniqua conuersatione congaudens, qui non solum in plateis diuersos tormentis afficiebat, et fustibus lacerabat, sed etiam domos impudenter inuadens, uiros ac mulieres honestissimas abstrahebat. Et ne longius eius extendam calliditatem, contra optimos uiros preparatam narrabo presumptionem. Is enim Onager ad quamquam fornicariam ueniens, ait quosdam nuper uenisse peregrinos, et noctem habere necessariam meretricis. Porro sumens quindecim indisciplinatos, et eos in uicino episcoporum metato celans, perrexit cum meretrice ad ianuam ubi illi uiri requiescebant. Eamque apertam inueniens, persuasit uni  puerorum, pecunia data, ut mulierem introduceret intra ianuam quam ipse monstrabat, ibi quippe uterque sacerdotum dormire uidebantur, eamque mulierem interius precepit accedere: ipse uocaturus socios est egressus. Contigerat enim unum seniorem episcopum Euphratam nomine in loco exteriore dormire. uincentius autem  in interiori cubiculo quiescebat. Cumque intra ostium puella uenisset, sonum pedum Euphratas cognoscens, dum esset obscurum, quis ambularet interrogauit. Illa uero loquente, conturbatus Euphratas, demonemque putans esse mulieris imitatum uocem, repente Saluatorem Christum ad suum uocauit auxiium. Onager autem dux iniquitatis huius, hoc facto  cum sociis est ingressus, iniquos clamans eos, et iniquitatis iudices destinatos. Multoque clamore facto, concurrerunt et serui, surrexitque uincentius, et claudentes ianuam domus, septem quidem calumniatorum comprehendere potuerunt. Onager uero cum reliquis fugit. Detenta tamen est cum illis et mulier. Diluculo autem magistrum militum qui cum illis uenerat, excitantes, ad palatium processerunt. Et presumptiones Stephani proclamantes, dicebant iam non egere iudicio, neque uerberibus iniquitates eius. Magister uero militum precipue clamitabat: rogans ut iuberet imperator non synodice, sed iudicialiter potius iniquam examinari presumptionem: promittens primum se episcoporum clericos traditurum, et oportere etiam ministros Stephani ita contradi. Cumque ille impudenter contenderet, dicens clericos non  subdendos esse uerberibus, placuit et imperatori et iudicibus, ut intra palatium cause proueniret examinatio. Et primum quidem interrogauere mulierem, quis eam ad metatum deduxisset episcoporum. Que dixit quemdam iuuenem ad se uenisse, et aduentum indicasse peregrinorum, et quod opus haberent, et quia uespere ueniens deduxisset eam ad habitaculum quoddam, eamque intra ianuam domus et porticum introire preceperit. Adiecit etiam inquisitionem episcopi, et terrorem factum, et orationem eius, et superuenientium repentinas inuasiones.

Hec iudices agnoscentes, captum inter alios iuuenem ad medium deduxerunt. Qui non exspectans necessitatem uerberum, machinatum consilium patefecit, et Onagrum hec omnia perpetrasse confessus  est. Qui deductus ad medium, Stephanum dixit hec omnia precepisse. Sic igitur Stephani cognoscentes iniquitatem, presentibus tunc episcopis permiserunt ut eum damnarent, et ab ecclesia procul expulsus est. Non tamen ab Ariana peste Ecclesia liberata est. Nam Leontius post eum ordinatur, genere Phrygius, uoluntate nequissimus. uerum Constantius ea que contra episcopos fuerant machinata, experimento cognoscens, scripsit Athanasio maximo et semel, et secundo, et tertio, inuitans eum ut a 254 partibus remearet Hesperiis, sicut ipsis litteris indicatur. THEODORETUS, lib. II, cap. 8, 9 et 10, p. 83, 84.



CAPUT XXuI. Epistola Constantii ad Athanasium, ut ad eum ueniret.


Constantius uictor Augustus Athanasio episcopo.

Plurimum te circumferri et fluctuari ferocibus maris undis nostre mansuetudinis clementia non permisit. Patria quippe terra nudatum, et priuatum propriis rebus, errantemque per loca inuia bestiarum, indefecta nostra pietas non despexit. Ideoque tibi diu distuli scribere uoluntatis mee propositum: sperans sponte te ad nos forte uenturum, et laborum satisfactionem a nobis exigere. uerumtamen, quoniam forte timor impediuit uoluntatis tue propositum, litteras largitate plenissimas ad tuam beatitudinem [ms. Lyr., benignitatem] destinauimus, ut sine metu nostris aspectibus uelociter tuam presentiam  prebere festines; quatenus desiderio tuo potitus, experiaris nostram clementiam in propriis restitutus. Hac etenim causa et dominum meum fratremque Constantem uictorem Augustum pro te rogaui, ut tibi potestatem ad nos tribuat ueniendi, ut ambobus nobis annuentibus, restitutus in patria, habeas maximum gratie nostre pignus. SOCRATES, lib. II, cap. 18. Edit. Christ. uales. cap. 23, p. 107.



CAPUT XXuII. Alia epistola eiusdem pro eadem re.

Constantius uictor Augustus Athanasio episcopo.

Licet prioribus nostris litteris significauerimus, quatenus sine sollicitudine ad nostrum debeas uenire comitatum, eo quod maxime uelimus te ad propria destinare; tamen et nunc has litteras ad tuam  direximus sanctitatem; per quas inuitamus ut sine aliqua incredulitate uel metu ascendens, publicis uehiculis ad nos uenire festines, ut que desideras possis adipisci. SOCRATES, lib. II, cap. 18. Edit. Christ. uales. cap. 23, p. 108.



CAPUT XXuIII. Tertia Constantii epistola pro eodem.

Constantius uictor Augustus Athanasio episcopo.

Dum in Edessa degeremus, presentibus presbyteris tuis placuit ut ad te destinatis presbyteris ad nostrum debuisses festinare comitatum; quatenus uidens nostros aspectus, repente properares ad Alexandriam. Sed quoniam plurimum preteriit tempus ex quo suscipiens a nobis litteras non occurristi, propterea etiam nunc commonere te festinauimus,  ut uel nunc tuam presentiam nobis uelociter presentare contendas, et ita possis patrie tue restitui, tuaque securus oratione frui. Ad plenam uero cognitionem Achitum diaconum destinauimus, a quo possis agnoscere etiam nostri animi uoluntatem, et quoniam ea que optas poteris impetrare.

Has epistolas in Aquileia suscipiens Athanasius, illic enim relicta Sardica morabatur, mox recurrit ad Romam, et ostendens litteras episcopo Iulio, in maximo gaudio Ecclesiam fecit esse Romanam. Putabatur enim etiam Orientis imperator eorum fidei consentire, eo quod ad se Athanasium fiducialiter euocaret. Iulius autem in Alexandriam clericis atque plebi hec de Athanasio scripta direxit. SOCRATES, lib. II, cap. 18. Edit. Christ. uales. cap. 23, p. 108.



CAPUT XXIX. Epistola Iulii ad Alexandrinos pro Athanasio.


Iulius archiepiscopus presbyteris, et diaconibus, et plebi, habitantibus in Alexandria, dilectissimis fratribus, in Domino salutem.

Congaudeo uobis et ego, dilectissimi fratres, quoniam fructum uestre fidei ante oculos iam uidetis. Hoc etenim uere gestum quilibet inspiciet in fratre et cepiscopo nostro Athanasio, quem propter puritatem uite sue et uestras orationes restituit uobis Deus. Ex hoc itaque creditur puras et caritate plenas orationes uestras ascendisse semper ad Deum. Memores enim estis promissionum celestium atque dilectionis quam ex doctrina predicti fratris mei  Athanasii didicistis, et integrum cognouistis secundum insitam uobis fidem quam percepistis: quoniam non usque ad finem is a uobis possit abduci, cuius orationes in sanctissimis animabus uestris tanquam presentes semper habuistis. Ergo non plurimis mihi uerbis opus est uobis scribere. Quecunque enim uobis a me potuerint dici, hec iam fides uestra precessit, et diuina gratia communis orationis nostre uota compleuit. Congaudeo siquidem uobis; iterum enim dico, congaudeo, quoniam inexpugnatas animas in fide seruastis. Sed etiam ipsi fratri meo Athanasio non minus congaudeo: quia licet multam sit passus tristitiam, neque una hora uestri desiderii et caritatis oblitus est. Nam licet corpore ad tempus a uobis sit abstractus, tamen spiritu uobiscum semper  degere uidebatur. Et ego quidem, karissimi fratres, omnem tentationem contra eum surgentem reor sine gloria non fuisse. Nam et uestra, et eius fides cognita est uniuersis et comprobata. Si enim non tanta et talia prouenissent, quis crederet quia aut uos tale iudicium tantamque caritatem circa talem exhibuissetis episcopum, aut ille potuisset tantis circumdari uirtutibus, per quas spe celesti fraudatus non est? Promeruit igitur quolibet modo et nunc, et in futuro etiam confessionis gloriosum martyrium. Frequenter enim terra marique plurimum estuatus, omnem prauitatem Ariane conculcauit hereseos; et crebro per inuidiam usque ad periculum impulsus contempsit mortem, munitus omnipotente Deo et Domino Iesu Christo Saluatore nostro: sperans et  inimicitias declinare, et consolationi uestre restitui: deferens uobis maiora tropea ex fortissima conscientia, pro quibus 255 et usque ad terminos terre totius apparuit gloriosus. Fiduciam itaque habens sui propositi celestisque doctrine, clarificatus est immortali iudicio, et ad uos reuertitur. Diligendus igitur apud uos clarior nunc est, quam tunc quando profectus a uobis est. Nam si materias pretiosas, id est aurum atque argentum, ad purgandum ignis probat, quid dignum dici poterit de tali tantoque uiro, qui cum tantas tribulationes et pericula deuicisset, redditur nunc uobis immaculatus: non a nobis solummodo, sed comprobatus ab omni concilio? Suscipite siquidem nunc, fratres karissimi, cum omni diuina gratia pastorem uestrum ac presulem, tanquam uere Athanasium, cum his qui tantis laboribus eius participes  sunt effecti; et gaudete fruentes orationibus qui pastorem uestrum, ut ita dicam, esuritis atque sititis, quando etiam ipsi uestram sanctitatem salutaribus scripturis cibastis atque potastis. Nam cum degeret in peregrinis, uos ei consolatio fuistis, et in persecutione atque periculis refouistis eum fidelissimis uestris animabus et mentibus. Ego siquidem iam exsulto considerans et ratione prospiciens in eius reuersione uniuscuiusque uestrum gaudium, et plebis uotiuas occursiones, et concurrentium gloriosam festiuitatem; et qualis ille uobis erit dies et quantus, remeante scilicet fratre meo, et quiescentibus priscis malis quorumdam machinatione sarcitis; nec non pretiosa ac uotiua reuersione cunctos in quadam  plenissimi gaudii letitia copulante. Huiusmodi uero gaudium usque ad nos magnitudine sua pertingit: quibus diuinitus hoc etiam constat esse concessum, quatenus et nos debeamus ad laudem tanti uiri consurgere. Sed melius est ut epistolam oratione claudamus. Deus omnipotens, et eius unigenitus Filius Dominus et Saluator noster iehsu Christus hoc gaudium uobis prebeat in eternum: dignum tribuens premium admirabili uestre fidei, quam circa pontificem uestrum glorioso testimonio demonstratis; ut et uos et qui uobiscum sunt hic et in futuro meliora possideatis: Que oculus non uidit, nec auris audiuit, nec in cor hominis ascendit, que preparauit Deus diligentibus se . Per Dominum nostrum Iesum Christum, per quem et cum quo omnipotenti  Deo gloria in secula seculorum, Amen. ualere uos opto, karissimi fratres. SOCRATES, lib. II, cap. 18. Edit. Christ. uales. cap. 23, p. 109.



CAPUT XXX. Quid Constantius petierit Athanasium, et quid Athanasius Constantium, et quomodo, orthodoxis pontificibus recipientibus suas Ecclesias, heretici sint expulsi.

His itaque litteris confidens Athanasius, ad Orientem uenit. Quem Constantius imperator non tunc moleste suscepit; sed eum circumuenire tentabat, molitione submissus Arianorum, et dixit ad eum: Sedem equidem tuam decreto concilii nobisque consentientibus recepisti; sed quia sunt aliqui in Alexandria populi tuam declinantes communionem,  unam eos in ciuitate ecclesiam habere permitte. Ad hanc propositionem Athanasius mox occurrit, et ait: O imperator, potestatem habes iubere simul et agere quecunque uolueris. Sed etiam ego beneficium a te deposco, quod mihi concedi precor. Principe uero continuo se daturum esse pronuntiante, repente subiunxit Athanasius, idem beneficium sibi largiri petens, quod querebat imperator accipere. Unam enim et ipse ecclesiam postulabat dari per singulas ciuitates declinantibus Arianorum communionem. Igitur Athanasii sententiam inutilem sibi cognoscentes Ariani, hoc quidem differendum esse dixerunt, et agendum quod placeret imperatori: quia imperator Paulo, et Athanasio, et Marcello, et Asclepe Gaze, et Lucio Adrianopoleos secundum  ea que in concilio Sardiceno placuerant, proprias restituerat sedes. Unde principalia sacra [id est, sacre littere principis] per singulas ciuitates ad eorum mittebantur ecclesias, quibus iubebatur ut eos repente susciperent. Igitur in Ancyra, expulso Basilio, et pro eo introducto Marcello, non fortuita turba prouenit, que derogationem contraria sapientibus irrogauit: Asclepam uero continuo Gazei susceperunt. In Constantinopolitana ciuitate Macedonius ad modicum tempus Paulo successit, apud semetipsum in Ecclesia remota collectiones agens. Pro Athanasio tamen solo imperator episcopis, et clericis, atque plebi scripsit, ut eum libenter susciperent. Insuper etiam que contra eum in iudiciis acta fuerant, aliis litteris aboleri iussit. Que uero de ambabus rebus scripta  sunt, hec esse noscuntur. SOCRATES, lib. II, cap. 18. Edit. Christ. uales. cap. 23, p. 111. 



CAPUT XXXI. Epistola Constantii per quam omnia gesta contra Athanasium habita sunt cassata.

uictor Constantius Maximus, pius, episcopis et presbyteris catholice Ecclesie salutem.

Reuerendissimus episcopus Athanasius non est Dei gratia derelictus; nam licet breui tempore humana fuerit probatione submissus, tamen debitum prouidentie uniuersa perspicientis [Ms. Lyr., prospicientis] noscitur suscepisse decretum: recipiens uoluntate Dei nostroque iudicio patriam suam, pariter et Ecclesiam cuius diuino nutu presul exstabat.  Huic enim consequenter oportebat nostram adesse mansuetudinem; quatenus omnia aduersus eum, et eius communicatores definita, omnisque suspicio et illusio contra eum gesta, de cetero sit inanis et uacua; et releuatio, quam dudum clerici eius habuerunt, competenter firma permaneat. Sed etiam hoc eius gratie adiiciendum esse censuimus, quatenus omnes ordinis sacri cognoscant, concessum omnibus sibi coniunctis, ut sine timore sint, siue episcopi, siue sint clerici; sufficit enim unicuique circa eum recte uoluntatis unio. Quicunque enim meliori iudicio atque parte constituti, huius eligunt communionem, hos omnes precipimus ad instar precedentis prouidentie, etiam nunc uoluntate Dei, nostre gratie largitatem adipisci. SOCRATES, lib. II, cap. 18.  Edit. Christ. uales. cap. 23, p. 112. 



256 CAPUT XXXII. Epistola Constantii ad Alexandrinos, ut reciperent Athanasium.

uictor Constantius Maximus, Pius, populo Alexandrino Ecclesie catholice salutem.

In omnibus perhibentes nostre equitatis intentionem, scientesque quoniam diu prouidentia uestri contemplatoris estis alienati, id est, pontificis Athanasii, qui propter insertam rectitudinem, suorumque morum probitatem cunctis innotuit, eum denuo ad uos destinare censuimus. Hunc itaque consuete et competenter suscipientes, et apud clementem  Deum adiutorem orationum habentes, uobis congruam simul et nobis placitam concordiam atque pacem secundum Ecclesie sanctionem ubique probate [Ms. Lyr., prolate] sufficienter festinate seruare. Non enim rationabile est aliquam discordiam inter uos agitari, aut tumultum nostrorum temporum discipline contrarium; et hoc quidem abesse a uobis omnino uolumus. Orationibus autem sufficienter, eo scilicet presule et adiutore apud Deum, uos instare solemniter admonemus; quatenus tali proposito ad omnium uota perueniente, etiam gentiles idolorum errori hactenus seruientes, ad cognitionem sacre religionis sub alacritate festinent. O karissimi nobis Alexandrini, rursus igitur admonemus ut in his que dicta sunt persistatis, et omnes episcopum decreto  superno nostraque sententia destinatum libenter et pie suscipiatis, et toto animo totaque uoluntate amplectendum existimetis. Hoc enim et uos decet, et nostre mansuetudini noscitur conuenire. Ut autem omnis turbe seditionis occasio perimatur, iudicibus apud uos habitis, litteris nostris precipimus, quatenus omnes, quos seditiosos agnouerint, legitime uindicte subiiciant. Utraque igitur perspicientes, et nostram cum Deo sententiam, et rationem professionis uestre, nec non et supplicium contra seditiosos indictum, competenter et congrue sacre religionis iura seruate. Predictumque Deo amabilem uirum omni reuerentia et honore colite; et orationes una cum eo pro uobisipsis et nostre uite fauore [Ms. Theod., fautori] omnium Saluatori Deo letanter offerte. SOCRATES, lib. II, cap. 18. Edit. Christ. uales. cap. 23, p. 113.



CAPUT XXXIII. Epistola Constantii pro Athanasio, ut aboleretur quidquid contra eum gestum est.


uictor Constantius Augustus Nestorio salutem.

Eadem uero forma presidibus Augustorum Nicee, Thebaidis et Libye scriptum est. Quidcunque dudum ad lesionem et iniuriam Athanasio episcopo communicantium reperitur actum, hoc nunc aboleri precipimus. Nam et ministerium quo priuati fuerant eius clerici, eosdem rursus uolumus obtinere. Hanc itaque preceptionem nostram seruari censemus; quatenus Athanasio episcopo sue Ecclesie restituto, communicatores eius habeant ministerium quod semper habuerunt, quod etiam reliqui clerici habere noscuntur,  ut et ipsi gaudio potiantur. SOCRATES, lib. II, cap. 18. Edit. Christ. uales. cap. 23, p. 114.



CAPUT XXXIu. Quomodo Athanasius Alexandriam sit reuersus.

Tantis et talibus epistolis munitus sanctissimus Athanasius, per Syriam aggressus uenit in Palestinam, apprehendensque Hierosolymam, et episcopo Maximo innotescens gesta Sardiceni concilii, et quia Constantius imperator illorum decreto iudicioque consenserat, preparauit ut episcoporum illic habitantium synodus ageretur. Maximus autem in nullo segnis de Syria atque Palestina uniuersos euocauit episcopos. Factoque concilio restituit et ipse beato Athanasio communionem et dignitatem. Scripsitque etiam ipsa synodus Alexandrinis, et omnibus in  Aegypto, et Libyis episcopis, clericis atque plebi, ea que de Athanasio gesta atque decreta sunt. Ob quam rem ualde Maximo detraxerunt Athanasii derogatores episcopi: quoniam primitus deponens eum, rursus ex penitentia tanquam nichil fuisset actum, sententiam pro Athanasio protulit, que communionem ei dignitatemque preberet. Hec agnoscentes Ursacius et ualens, qui circa Arianum dogma studium primitus ardenter habuerant, declinantes a priori uoluntate Romam profecti sunt, libellumque penitentie Iulio offerentes episcopo, et in consubstantialitatis consensere sermone, et litteras Athanasio direxerunt, seque ei de cetero communicare professi sunt. Sic itaque tunc Ursacius et ualens gestis Athanasii superati, conuersi [Ms. Lyr., reuersi] sunt.  Athanasius ergo per Pelusium pergebat ad Alexandriam. Transiens autem per ciuitates, edocebat ut Arianos uniuersi declinarent, et consubstantialitatis dogma complecterentur. In quibusdam uero ecclesiis ordinationes fecit. Et hoc fuit initium alterius querele aduersus eum, quia in aliorum ecclesiis ordinare presumpsit. Hec itaque de Athanasio prouenerunt. SOCRATES, lib. II, cap. 19. Edit. Christ. uales. cap. 24, p. 114.



CAPUT XXXu. Quibus occasionibus tunc respublica turbabatur, et de diuisione Antiocheni populi propter fidem.

Interea respublica fortuitis casibus urgebatur: unde que sunt capitularia non est incongruum breuiter explanare. Igitur quia, edificatore Constantinopolitane  ciuitatis moriente, tres eius filii imperium susceperunt, in precedentibus est narratum. Sciendum autem quia cum istis imperauit consobrinus eorum, nomine Dalmatius, uocabulum patris habens; qui dum paululum imperasset, a militibus interemptus est, non iubente Constantio ut occideretur, nec tamen prohibente. Dum uero Constantinus minor fratris partes inuaderet, et ipse a militibus congressione facta peremptus est. Hoc autem iam sepe dictum est. Post mortem uero Constantini minoris, Persicum 257 contra Romanos motum est bellum, in quo Constantius proficere non ualebat; nam cum nocte prelium circa fines Romanorum atque Persarum fuisset gestum, ualidiores tunc Perse ad breue tempus inuenti sunt. Quo tempore neque  Christiani sub quiete degebant, sed per Athanasium de consubstantialis uerbo circa Ecclesias erat pugna. SOCRATES, lib. II, cap. 20. Edit. Christ. uales. cap. 25, p. 115.

Denique apud Antiochiam non concordabant in professione sua clerus et populus; sed per choros, ut est consuetudo, ad hymnos dicendos Deo in fine psalmorum monstrabant propriam uoluntatem. Et hi quidem Patri ET Filio, sicut equi honoris, gloriam dicebant; hi uero Patri IN Filio, per interpositionem prepositionis, Filium secundum esse monstrantes. His ita gestis, herens quid ageret Leontius, qui illo tempore ex heresi aduersa sedem Antiochie gubernabat, cum prohibere non presumeret eos qui secundum traditionem Niceni concilii psallerent Deo:  quia metuebat ne seditio nasceretur in populo, hoc dixisse fertur, tangens caput suum iam canum: Hac, inquit, niue soluta, lutum congeretur immensum. Per hoc ostendens quod se defuncto seditionem populo generaret illa discordia que in hymnis fiebat, non patientibus suis successoribus cum populi uarietate sentire. Athanasius igitur ueniens ad Aegyptum, innotuit synodales epistolas Iulii Rom. pont., insuper et synodalem Maximi Hierosolymitani, que talia continere dignoscuntur. SOZOMEN., lib. III, cap. 19. Edit. Christ. uales. cap. 20, p. 533.



CAPUT XXXuI. Epistola Hierosolymitani concilii ad Aegyptiacos episcopos.

Sancta synodus Hierosolymis congregata per Aegyptum,  Libyam et Alexandriam constitutis presbyteris, diaconibus et plebi, fratribus desideratissimis, in Domino salutem.

Cunctorum Deo digne gratias agere non ualemus, fratres karissimi; in quibus enim miracula semper egit, etiam modo cum Ecclesia uestra fecit: pastorem uestrum, et dominum, consacerdotemque nostrum Athanasium uobis sua pietate restituens. Quis enim aliquando sperauit oculis carnalibus intueri, quem nunc et nos et uos inspicitis, respicientes quem uidere desiderastis? Sed uere orationes uestre a Deo omnium sunt audite, qui curam habet Ecclesie sue, et uestras lacrymas atque gemitus semper inspexit; quapropter uestras audiuit preces. Eratis enim sicut oues abiecte et fatigate, non habentes utique pastorem. Propterea uisitauit uos celitus Pastor uerus,  et de propriis ouibus curam gerens, restituit uobis quem noscimini concupisse. Ecce enim et nos omnia pro ecclesiastica pace facientes, uestreque dilectioni conspirantes, in eius amplexu precessimus; et communicantes ei per eum uos alloquimur, scriptaque presentia destinamus. Itaque secundum gratifica uota uestra, scitote nos quoque cum eo uinculo caritatis obstrictos. Debetis ergo etiam pro pietate Deo amabilium nostrorum imperatorum incessanter orare, quoniam et ipsi cognoscentes uestrum desiderium, eum uobis restituere destinarunt. Omni ergo honore tensis manibus suscipientes illum, gratificas orationes offerte Deo, qui uobis talia condonauit. Festinate siquidem semper in Deo gaudere, et glorificare Dominum, per quem et cum quo Patri est gloria in secula  seculorum, Amen. ueniens igitur Athanasius in Aegyptum, quos quidem agnouit Arii sectatores deposuit. Quibus a se depositis, Ecclesias eorum precepit fidem tenere Niceni concilii, eamque summo studio custodiri. SOZOMEN., lib. III, cap. 21 Edit. Christ. uales. cap. 22, p. 535.



CAPUT XXXuII. De Magnentio tyranno, et de Britannioine atque Nepotiano.

Sic itaque se rebus habentibus Magnentius tyrannus circa partes emersit Hesperias ; qui Constantem imperatorem Occidentalium partium, facto dolo, circa Gallias interemit. Quo gesto, intestinum inflammatum est bellum. Magnentius etenim  tyrannus cunctam tenebat Italiam, Africamque, et Libyam, simul et Gallias. In Illyrico uero et in Sirmio aliud rursus a militibus exortum est bellum per tyrannum nomine Britannionem. Sed etiam Romam tumultus non fortuitus detinebat. Fratruelis namque Constantini Nepotianus nomine imperium assumpserat, monomachorum uirtute suffultus, et Nepotianum quidem Magnentii milites deposuerunt; Magnentius autem procedens, uniuersas partes uastabat Hesperie. Horum igitur omnium malorum immensa confluxio breui tempore generata est. Quarto enim anno post Sardicense concilium, hec acta noscuntur consulatu Sergii et Nigriani . His itaque nuntiis apparebat quia ad Constantium solum imperii iura peruenissent; quo prouectu, contra tyrannos  semetipsum quo poterat preparabat. SOCRATES, lib. II, cap. 20. Edit. Christ. uales. cap. 25, p. 116.



CAPUT XXXuIII. De insidiis contra Athanasium gestis, et de leuitate Constantii.

Aduersarii siquidem Athanasii opportunum se tempus inuenisse iudicantes, rursus aduersus eum machinabantur. Tunc imperatori Constantio suggesserunt quia omnem Aegyptum subuertisset et Libyam. Inuidiam uero maxime auxit eius, eo quod ordinationes in parochiis fecisset alienis. Athanasius interea, dum uenisset ad Alexandriam, synodum Aegyptiorum congregauit episcoporum. Qui consona decreuerunt  Sardiceno concilio atque Hierosolymis celebrato. Constantius igitur imperator, dudum et ipse Arianorum secta preoccupatus, omnia que paulo ante ei placuerant in contrarium demutauit. Et primum quidem Ecclesie Constantinopolitane pontificem Paulum deportari iussit exsilio; quem deducentes, in Cucuso Armenie suffocarunt. Marcello autem denuo proiecto, Ecclesiam Ancyranam Basilius rursus inuasit. Lucius autem Adrianopoleos ferro uinctus, in carcere moritur. Tantumque ualuerunt que de Athanasio 258 dicebantur, ut in immensum furorem cadens imperator, eum ubicunque reperiretur iuberet occidi: cum quo Theodulum et Olympium presules Ecclesiarum Thracensium. Igitur Athanasium uoluntas imperatoris non latuit, sed presentiens, fuga dilapsus  est et minas principis declinauit. Cuius fugam dilatauerunt Ariani, precipue Narcissus Neroniadis episcopus, Georgius Laodicie, et Leontius tunc Antiochene presul Ecclesie. Is enim cum presbyter esset, dignitate priuatus est, quia cum muliere Eustolia nomine degens, et turpem suspicionem celare uolens, genitalia sibimet noscitur abscidisse, et de cetero quidem fiducialiter cum muliere uiuebat. Postea uero studio imperatoris Constantii in Antiochena Ecclesia ordinatur episcopus post Stephanum, qui primitus successerat Placito. Hec igitur de his dicta sufficiant. SOCRATES, lib. II, cap. 21. Edit. Christ. uales. cap. 26, p. 116.



CAPUT XXXIX. De Macedonio eiusque crudelitate.


Eo tempore Constantinopoli Macedonius tenebat ecclesias, Paulo scilicet amputato predicto modo. Qui de imperatore presumens, Christianis commouit bellum, et non minus quam quod tyranni eo tempore faciebant: suadens enim imperatori ut ei ecclesias uastanti ferret auxilium, egit ut lege firmarentur quecunque pessime agere nitebatur. Muniens enim semetipsum monasteriis plurimis, que ipse propria uoluntate in Constantinopolitana urbe constituit, et pactis episcoporum in circuitu positorum, frequenter dicitur afflixisse Pauli dogmata sapientes. Et primum quidem expulit eos ex ecclesiis, deinde uero communicare sibi cegit, ita ut plurimi plagarum immanitate dificerent, alii uero substantiis, alii humana  ciuilitate priuarentur, aliis in frontibus characteres ponerentur, ut essent huiusmodi signo notati. Hec itaque faciebant per omnes Orientis urbes, precipue tamen Constantinopoli. Quam persecutionem primo  tardantem Macedonius auxit episcopus. Helladice uero ciuitates Illyrici, necnon et Hesperie partes manebant immote. SOCRATES, lib. II, cap. 22. Edit. Christ. uales. cap. 27, p. 117.



LIBER QUINTUS.



259 CAPUT PRIMUM. Quod defuncto Constante rursus Ariani Constantium aduersus Athanasium excitauerint.


Breui siquidem tempore pretereunte, defuncto Occidentis imperatore Constante, Constantium fautores Arii compulerunt, Athanasii ad eum memoriam reuocantes quasi ipse fuisset qui ei fratrem fecerit  inimicum, ita ut pene disruptis nature uinculis usque ad bella descenderent. His incitantibus Constantius motus, non solum expelli, sed etiam perimi sacratissimum Athanasium imperauit. Et mittens quemdam Sebastianum ducem cum maxima militari manu, uelut erroreum iussit interimi. Quomodo autem et ille cum exercitu uenerit, et iste diffugerit, ipse qui passus et mirabiliter liberatus est melius enarrabit; nam in satisfactione sue fuge sic ait. THEODORETUS, lib. II, cap. 13, p. 87.



CAPUT II. Quid Athanasius in satisfactione sue fuge retulerit.

uerumtamen exquirant modum etiam discessionis, et agnoscant a suis. Erant enim Ariani cum militibus  concurrentes ut eos accenderent et ignorantibus nos ostenderent; et licet sine ulla compassione sint, uel audientes tamen confusi quiescant. Erat itaque iam nox, et aliqui populorum ad uigilias uenerant, exspectabatur futura die collectio. Dux autem repente astitit cum militibus ultra quinque millibus habentibus arma, et gladios enudatos, arcus, sagittas et uectes; et ecclesiam quidem ipse circumdedit, statuens milites sibimet coherentes, ut nullus posset egredientium ab ecclesia eorum manus euadere. Ego uero irrationabile iudicans in tanta confusione populum derelinquere, et non magis ante illos pericula sustinere, residens in sede precepi ut diaconus psalmum legeret, populis respondentibus: Quoniam in seculum misericordia eius ; et sic omnes  in domos suas abierunt [ed., abirent]. Sed duce postea ingrediente, et militibus sacrarium circumdantibus ut nos capere potuissent, clerici quidem qui sunt inuenti, simul et populi clamabant, poscentes ut et nos discederemus una cum populo. Ego uero magis e diuerso dicebam non nos discedere, nisi omnes sigillatim prius exirent. Surgens itaque oratione facta, sic precepi uniuersos abscedere, melius esse dicens me periculo subiacere, quam quemlibet eorum excipere lesionem. Egredientibus igitur plurimis, et reliquis subsequentibus, quidam monachi qui ibi nobiscum fuerant, et aliqui clericorum ascendentes traxerunt nos; et ita testis est ipsa ueritas. Militibus aliis sacrarium circumdantibus, aliis per ecclesiam discurrentibus, per medium eorum, Domino iter dante  atque custodiente, pericula cuncta transiuimus, Deum magnifice glorificantes, quoniam neque populum neci tradidimus, sed etiam quatenus saluaretur actum est, et manus querentium nos effugere preualuimus. THEODORETUS, lib. II, cap. 13, p. 87.



260 CAPUT III. Quid Athanasius rursus de gestis Georgii in libro de fuga sua retulerit.


Que etiam Georgius eodem tempore in Alexandria gesserit, ipsius Athanasii, qui hec passus est uoce narremus. In libro enim quem de fuga sua scripsit, hec ait: Igitur in Alexandria surrexerunt denuo nos querentes occidere. Et facta sunt nouissima peiora prioribus . Repente namque milites circumdantes ecclesiam, pro orationibus prelia celebrabant. Ingrediente namque Quadragesima Georgius ex Cappadocia ab eis missus, auxit mala que illorum calliditate didicerat. Post septimanam itaque Pasche, uirgines mittebantur in carcerem, episcopi uincti a militibus ducebantur, orphanorum et uiduarum domus abripiebantur, et inuasiones in domibus  agebantur, et noctibus Christiani deponebantur, obsignabantur domus, et fratres clericorum pro fratribus pericula sustinebant. Hec quidem pessima, sed grauiora postea sunt presumpta. Septimana enim que fuit post sanctam Pentecosten, populus ieiunans est egressus ad cemeterium orationis causa, eo quod omnes communionem Georgii declinarent. Sed hoc agnoscens ille nequissimus ipse concitauit Sebastianum ducem Manicheum, qui cum multitudine militum armatorum, gladios euaginatos, arcus, sagittasque ferentium, facto impetu in ipso die dominico, super populum irruit; et paucos orantes inueniens, cum iam plurimi discessissent, talia gessit qualia ab eis decebat impleri. Incendio namque facto, statuens uirgines secus ignem, cogebat eas ut se profiterentur  Arianas. Cumque eas cerneret esse uictrices, et de igne nullo modo cogitare, sic earum uultus lacerauit, ut uix agnosci post tempora potuissent. Tenens autem et quadraginta [ms. Lyr., quadringentos] uiros tormento nouiore discerpsit. Sectis namque de palma uirgis et habentibus suos aculeos, eorum dorsa ita uerberibus lacerauit, ut quidam eorum sepius a medicis incisi sint propter spinas que eorum dorsis inherebant; alii uero, dum non ferrent tormenta, mortui sint. Eos autem qui uiuere potuerunt, et quamdam uirginem exsilio deportauit in maximam Oasim [ed., Stasim]. Corpora uero mortuorum primo quidem reddi non passus est, sed celauit, insepulta relinquens ea, ut quasi tanta crudelitas latere uideretur. Hoc autem agunt qui mentis errore desipiunt.  Nam cum parentes mortuorum gauderent equidem propter confessionem, flerent autem propter corpora defunctorum, potius eorum impietatis iudicia personabant. Post hec autem ex Aegypto atque Libyis exsilio deportauerunt episcopos Ammonium Muium, Gaium, Philonem, Hermen, Plenium, Psenosirim, Nilamonem, Agathonem, Anagamphum, Ammonium, Marcum, Dracontium, Adelphium, Athenodorum et presbyteros Hieracem et Dioscorum; et sic eos acerbissime per itinera compulerunt, ut quidam eorum in ipsis itineribus, alii uero per exsilia morerentur. Fugauerunt autem episcopos plus quam triginta, habentes studium secundum Achab, ut, si possent, amputarent penitus ueritatem. SOCRATES, lib. II, cap. 23. Edit. Christ. uales. cap. 28, p. 118.

 Super hec igitur Athanasius etiam consolatorios libros uirginibus illis scripsit que crudelissimas pertulerunt passiones, dicens inter hec: Propterea nemo uestrum sit tristis, licet et sepulturam uobis denegent impii et prohibeant uos efferri. Nam usque ad hoc nequitia peruenit Arianorum, ut et portas clauderent, et circa sepulturarum loca, ueluti demones, residerent, ne quis sepeliretur fidelium dilectorum [ms. Lyr., electorum]. Hec ergo et his similia Georgius in Alexandria faciebat. Sanctus autem Athanasius nullum locum munitum cautele sue putabat, cum utique aut uiuum eum deduci, aut mortuum decollari, et caput eius imperator sibi iussisset afferri. Pro qua re etiam premium maximum compromisit huiusmodi aliquid nuntianti. THEODORETUS, lib. II, cap. 14, p. 90.



CAPUT Iu. Quemadmodum Britannio sit priuatus imperio.


Imperator interea in Illyricum castrametatus est, cogebat eum publica necessitas, et maxime Britannionis, qui per milites Augustus fuerat appellatus. Cumque uenisset in Sirmium, mutuo federibus habitis Britannionem uidit. Actumque est ut milites qui eum constituerant transirent ad fauorem Constantii. Quo facto, solum Constantium imperatorem Augustum uoce emissa clamauerunt . Cumque de Britannione nulla memoria fieret, ille repente sentiens se traditum, ad pedes se prostrauit imperatoris. Porro Constantius auferens eius coronam simul et purpuram, clementer ei locutus est, monens  ut sub schemate priuato quiesceret; quod utique eius etati potius conueniret, quam habere nomen sollicitudinibus onustatum; iussitque ei sumptus uberrimos ex publicis functionibus exhiberi. Cumque in Prusa Bithynie Britannio moraretur, Constantius scripsit ei, dicens quia multorum bonorum ei causa fuisset, quem a tantis cogitationibus et malis ipsi prouenientibus liberasset; nec se bene fecisse, quia que sibi prestare debuerat, illi potius impendisset. SOCRATES, lib. II, cap. 23. Edit. Christ. uales. cap. 28, p. 120.



CAPUT u. De Gallo Cesare, et de signo crucis quod tunc in celo apparuit.

Tunc igitur imperator Gallum consobrinum suum  Cesarem fecit. Cui suum nomen imponens in Syriam Antiochie destinauit, ut partes per eum custodirentur Orientales. Quo Antiochiam ueniente, circa Orientem signum Saluatoris apparuit. Columna namque sub specie crucis in celo uisa maximo miraculo conspicientibus fuit. Alios autem suos duces cum multo exercitu contra Magnentium destinauit. Ipse uero in Sirmio morabatur, et rei sustinebat euentum. Tunc igitur et Photinus Ecclesie presul aperte dogma quod ipse compererat exponebat. SOCRATES, lib. II, cap. 24. Edit. Christ. uales. cap. 28, p. 120.

Dicebat autem: Deus quidem omnipotens unus, qui in proprio uerbo condidit uniuersa. Ante secula uero natiuitatem et existentiam Filii dicere fugiebat,  sed ex Maria natum docebat Christum . SOZOMEN., lib. Iu, cap. 5. Edit. Christ. cap. 6, p. 542.



261 CAPUT uI. De Photino heresiarcha eiusque damnatione.

Quamobrem tumultu surgente, iussit imperator concilium in Sirmio congregari. Conuenitque illic ex Orientalibus quidem Marcus Arethuse, et Georgius Alexandrinus, quem remoto Gregorio ordinauerant Ariani. uenit etiam Basilius expulso Marcello Ancyre presule, Pancratius Pelusii, Hippacianus Heraclee; Occidentalium uero ualens Myrsenus, et tunc famosissimus hominum Osius Cordube pontifex, pariter inuitus. Isti siquidem post consulatum Sergii et Nigriani   conuenerunt in Sirmio, et Photinum  repente damnauerunt. SOCRATES, lib. II, cap. 24. Edit. Christ. uales. cap. 29, p. 121.



CAPUT uII. Fides exposita in Sirmio cum capitulis subiectis.

Post hec de fide propositiones ediderunt, unam Grece, aliam Latine, multum sibimet textu sensuque concordes. SOZOMEN., lib. Iu, cap. 5. Edit. Christ. uales. cap. 6, p. 542.

Tunc etenim quasi antiqua fidei dogmata reprehendentes, alias propositiones de fide sanxerunt. Et unam quidem Attico eloquio Marcus edidit Arethuse, sed  cum Romana lingua concordiam non habentem neque sermone, neque compositione, sed nec ipsi Grecitati conuenientem. Unam itaque Latine a Marco compositam hic subiungamus; secundam uero, quam in Arimino postea relegerunt, loco proprio ponemus, cum ea que ibi gesta sunt dixerimus: utraque tamen in Grecitatem conuersa est. Marcus ergo hoc modo expositionem de fide dictauit.

Credimus in unum Deum Patrem, omnipotentem, creatorem et factorem uniuersorum, ex quo omnis paternitas in celo et in terra nominatur; et in unigenitum eius Filium Dominum nostrum Iesum Christum, qui ante omnia secula ex Patre natus est; Deum ex Deo, lumen ex lumine, per quem facta sunt omnia in celis et in terra, uisibilia et inuisibilia:  uerbum existens, et sapientia, et lumen uerum, et uita; qui nouissimis diebus propter nos humanatus est ex sancta uirgine, et crucifixus, et mortuus, et sepultus, et resurrexit a mortuis tertia die, et ascendit in celum, et sedet in dextera Patris, et uenturus est in consummatione seculi iudicare uiuos et mortuos, et reddere unicuique secundum opera sua. Cuius imperium sine fine existens, in secula permanet infinita. Erit enim sedens in dextra Patris, non solum in hoc seculo, sed etiam in futuro. Et in Spiritum sanctum Paracletum, id est consolatorem, quem promittens apostolis post ascensionem ad celos esse mittendum, ut doceret et commemoraret eis uniuersa, transmisit. Per quem etiam sanctificantur anime credentium in eo ueraciter.

 Eos autem qui dicunt ex non existentibus Filium, aut ex altera essentia, et non ex Dei; et, quia erat tempus aut seculum quando non erat, alienos nouit sancta Ecclesia catholica. Rursus igitur dicimus:

1. Si quis Patrem et Filium duos deos dicit, anathema sit.

2. Et si quis Deum Christum ante secula Filium Dei, ministrantem Patri ad creationem uniuersorum non confitetur, anathema sit.

3. Si quis ingenitum, aut Patrem eius ex Maria natum dicere presumit, anathema sit.

4. Si quis secundum prescientiam ante Mariam dixerit Filium esse, et non ante secula ex Patre natum apud Deum esse, et per ipsum omnia facta , anathema sit.

 5. Si quis substantiam Dei dilatari aut contrahi dixerit, anathema sit.

6. Si quis dilatatam substantiam Dei Filium dixerit facere, aut dilatationem eius substantie Filium nominauerit, anathema sit.

7. Si quis affectiuum, aut prolatiuum uerbum dixerit Dei Filium, anathema sit.

8. Si quis hominem solum dixerit Filium, qui ex Maria est, anathema sit.

9. Si quis Deum et hominem ex Maria dicens, Deum ingenitum eumdem intelligit, anathema sit.

10. Si quis illud quod scriptum est: Ego Deus primus, et ego postea, et preter me non est Deus , cum in destructionem idolorum et deorum non existentium dictum sit, ad destructionem magis  unigeniti ante secula Dei, Iudaice percipit, anathema sit.

11. Si quis audiens, uerbum caro factum est, uerbum in carnem mutatum putauerit, aut conuersione facta suscepisse carnem, anathema sit.

12. Si quis unigenitum Filium Dei crucifixum audiens, corruptionem, aut passionem, aut conuersionem, aut mutationem, aut peremptionem sustinuisse dicit, anathema sit.

13. Si quis quod scriptum est: Faciamus hominem , non Patrem ad Filium dicere, sed ipsum ad semetipsum asserit dixisse Deum, anathema sit.

14. Si quis contra Iacob non Filium tanquam hominem  luctasse , sed ingenitum Deum, aut Patrem eius dixerit, anathema sit.

15. Si quis illud quod scriptum est: Pluit Dominus a Domino , non de Patre et Filio perceperit, sed ipsum a semetipso pluere dixerit, anathema sit. Pluit enim Dominus Filius a Domino Patre.

16. Si quis audiens Dominum Patrem, aut Filium Dominum, et Dominum Patrem et Filium, et Dominus a Domino dicens, duos asseruerit Deos, anathema sit; non enim coaptamus Filium Patri, sed subditum nouimus. Neque enim descendit in corpus sine uoluntate Patris, neque pluit a semetipso, sed a Domino, auctoritatem uidelicet prebente Patre. Neque sedit a dextris a semetipso, sed audit, dicente Patre: Sede  a dextris meis .

17. Si quis Patrem, et Filium, et Spiritum sanctum unam personam dicit, anathema sit.

18. Si quis Spiritum sanctum Paracletum dicens ingenitum asserit Deum, anathema sit.

19. Si quis, sicuti docuit nos, non alium dicit Paracletum preter Filium; ait enim: Et alium Paracletum mittet uobis Pater, quem ego rogabo , anathema sit.

262 20. Si quis Spiritum dicit partem Patris aut Filii, anathema sit.

21. Si quis Patrem et Filium, et Spiritum sanctum, tres dicit Deos, anathema sit.

22. Si quis consilio Dei tanquam unam creaturarum factum asserit Filium Dei, anathema sit.

 23. Si quis nolente Patre natum Filium dixerit, anathema. Non enim inuitus et uim passus Pater necessitate naturali, quasi nolens, genuit Filium; sed illico, ut uoluit, etiam sine tempore et sine passione ex semetipso genuit eum.

24. Si quis ingenitum et sine principio dicit Filium tanquam duos sine principio, et duo ingenita dicens, et duos faciens Deos, anathema sit. Caput enim est et principium omnium Filius, caput autem Christi Deus. Sic enim ad unum omnium principium, quod est sine principio, per Filium pie omnia referuntur. Rursus autem subtiliter inspicientes Christianum sensum, dicimus:

25. Si quis Christum Deum Filium Dei ante secula, ministrantem Patri ad omnem creationem non dixerit, sed ex quo ex Maria natus est, ex tunc dicit Filium  et Christum esse uocatum, et initium percepisse, ut Deus esset, anathema sit, sicuti Samosatenus. SOCRATES, lib. II, cap. 25. Edit. Christ. uales. cap. 30, p. 121.



CAPUT uIII. Alia fides exposita Sirmii Latine, quam nos ex Greco transtulimus; et de disputatione Photini.

Quoniam de fide quemdam placuit fieri tractatum, omnia caute quesita sunt et exposita Sirmii sub presentia ualentis, et Ursacii, atque Germani, et ceterorum. Constat unum Deum esse Patrem omnipotentem, sicut etiam in omni orbe terrarum annuntiatur. Et unum unigenitum Filium eius Iesum Christum Dominum et Deum, Saluatoremque nostrum ex  eo ante secula genitum; duos autem Deos non oportere dici, quoniam et ipse Dominus ait: Ibo ad Patrem meum, et ad Patrem uestrum, Deum meum et Deum uestrum . Propterea et omnium Deus est, sicuti etiam Apostolus docuit: Iudeorum Deus non solum, nonne et Grecorum et gentilium? Utique. Quoniam circumcisio ex fide, et preputium per fidem ; et cetera quidem omnia consonant, et nulla remanere uidetur discordia. Quia uero multos mouet sermo Latinus substantie, que Greca lingua dicitur , ut scrupulosissime cognoscatur , hoc est eiusdem substantie, aut , id est similis substantie, non oportet horum sermonum quamdam omnino fieri mentionem, neque de his exponi apud Ecclesiam:  propter hanc causam ac rationem, quia in sanctis Scripturis nichil tale conscriptum est, et quoniam hec ultra humanam scientiam et intellectum sunt, et quia nullus potest generationem Filii narrare, sicut scriptum est: Generationem eius quis enarrabit ? Hoc enim sciendum, solum Patrem nosse quemadmodum Filium generauit, et rursus Filium, quomodo ipse de Patre sit genitus. Nulli uero dubium est maiorem esse Patrem honore, et dignitate, atque diuinitate, et ipso nomine paterno esse potiorem, testificante Filio ipso: Qui me, inquit, misit Pater, maior me est . Et hoc esse catholicum nullus ignorat, duas personas esse Patris et Filii; et Patrem quidem maiorem, Filium uero subiectum cum omnibus que ei Pater subiecit eius; Patrem uero initium non habere, et inuisibilem, et immortalem, et impassibilem  esse; Filium uero natum ex Patre, Deum ex Deo, lumen ex lumine, et huius natiuitatem, sicuti predictum est, nullum nosse, nisi solum Patrem. Ipsum uero Filium Dominum et Deum nostrum, carnem seu corpus, hoc est hominem assumpsisse, sicut et angelus annuntiauit, et omnes Scripture docent, et maxime ipse Apostolus doctor gentium: hominem assumpsit Christus ex Maria uirgine, per quem passus est. Apex autem totius fidei et firmamentum est, ut Trinitas seruetur semper, sicut in Euangelio legimus: Euntes docete omnes gentes, baptizantes eos in nomine Patris, et Filii, et Spiritus sancti . Integer autem atque perfectus est numerus Trinitatis. Paracletus uero Spiritus sanctus per Filium missus, uenit secundum promissionem, ut  apostolos et omnes credentes sanctificaret. His igitur explanationibus, etiam post damnationem, Photinum consentire et subscribere suadebant, promittentes ei reddere episcopatum, si per penitentiam anathematizaret dogma quod ipse compererat, et in eorum sententia consonaret. Ille uero eorum quidem propositum non suscepit; sed prouocauit eos ad disputandum. Quapropter definito die imperatoris uoluntate conuenerunt presentes episcopi et senatorum non pauci, quos preceperat adesse disputationi princeps. Inter quos restitit Photino Sabinus, Ecclesie tunc Ancyre presul, exceptoribus uoces eorum conscribentibus. Magnaque certamina sermonum inter utramque partem facta noscuntur, uictusque Photinus  damnatus est. Et in fuga consistens, de cetero libros utraque lingua conficiebat, quoniam neque Latino sermone uidebatur ignarus. Scripsit quoque contra omnes hereses, proprium studens dogma firmare. Et de Photino quidem hec dicta sufficiant. Sciendum tamen quoniam Sirmio conuenientes episcopi, penitentia ducti sunt in expositione fidei Latina lingua prolate. Post editionem namque sibi eam contrariam iudicabant. Quam studuerunt ab episcopis qui eam iam subscripserant reddi, quoniam celabatur [ms. Santheod., celebrabatur] a plurimis. Imperator autem edictis queri precepit editionem ipsam, supplicium minatus si quis eam celasse comperiretur. Sed neque terror destruere potuit quod semel fuerat institutum, eo quod apud multos haberetur. Et de his quidem  ista dixisse sufficiat. SOCRATES. lib. II, cap. 25, edit. Christ.



CAPUT IX. De Osio Hispano.

Quia uero et de Osio Hispano, inuito illuc ueniente, fecimus mentionem, breuiter etiam de eo dicendum est. Ante paululum tempus iste uir molimine Arianorum fuerat missus exsilio. Tunc autem studio eorum qui Sirmio conuenerunt eum euocauit imperator, uolens eum aut suasione aut necessitate concordare presentibus. Hoc enim facto, maximum fidei eorum putabatur esse testimonium. Quapropter, sicuti dixi, ex necessitate uenit. Et dum eis consentire 263 respueret, tormenta longeuus, plagasque perpessus  est; unde etiam necessitate uehementi expositionibus tunc editis consensit atque subscripsit. Hunc ergo terminum habuerunt que tunc Sirmio gesta noscuntur. Imperator autem Constantius morabatur in Sirmio, et belli, quod gerebatur contra Magnentium, exspectabat euentum. SOCRATES, lib. II, cap. 26. Edit. Christ. uales. cap. 31, p. 126.



CAPUT X. De Magnentio tyranno et de tyrannide Syluani.

Interea Magnentius ad seniorem perueniens Romam, multos peremit senatorum ac populi. Et agnoscens uicinos esse contra se Constantii milites, abscessit ad Gallias partis occidentalis. Cumque illic bellum sepius inter alterutros exercerent, modo isti, modo illi uictores esse uidebantur. Nouissime autem deuictus  Magnentius, fugit in Mirsam, quod est Gallie castrum; uidensque suos milites quasi de perditione tristes, stans celsiore loco, eos nitebatur allocutionis consuetudine confortare. Tunc illi fauorem solitum Magnentio exhibere preparati, e diuerso nolentes, clamauerunt omnes: Constanti Auguste, tu uincas. Hoc augurium Magnentius traxit ad semetipsum, tanquam ei non diuinitus concederetur imperium. Et propterea relinquens castrum ad ulteriora tendebat. Sequentibus autem Constantii militibus, circa Seleucum montem facta congressione, solus fugiens uenit in Lugdunensem urbem; comperiensque suam matrem et fratrem, quem Cesarem constituerat, interfectos, nouissime interfecit et semetipsum, consulatu Constantii  sexto, et Constantis Galli secundo , Augusti die quinto decimo. Non post multum uero tempus, etiam Decentius, alter eius frater, semetipsum strangulauit. Sed neque sic circa rempublicam quies uenit. Nam post paululum apud Gallias Occidentales Syluanus quidam tyrannus est exortus, quem duces Constantii uelociter peremerunt. SOCRATES, lib. II, cap. 27. Edit. Christ. uales. cap. 32, p. 127.



CAPUT XI. De resultatione Iudeorum, et de tyrannide Galli Cesaris atque peremptione.

Porro Iudei in Diocesarea Palestine resistentes, uicina loca turbabant; et sumentes arma, tentabant resultare Romanis. Post hec itaque Gallus Cesar cum  Antiochie degeret, exercitu destinato eos apprehendit, ciuitatemque uastauit. Cumque uideretur sibi prospere gessisse, felicitatem non ferens, accessit ad tyrannidem. Et non insinuans imperatori suam intentionem, questorem uocabulo Magnum, et Domitianum prefectum Orientis occidit. Ob quam rem Constantius indignatus, euocauit eum. Qui cum contemnere non ualeret, pergebat ad principem. Cumque contra insulam Flaconensem uenisset, eum illic Constantius precepit interimi. SOCRATES, lib. II, cap. 27. Edit. Christ. uales. cap. 33, p. 128.



CAPUT XII. De Iuliano Cesare, et quod Iulio successerit Liberius.

Post paululum uero tempus Constantius Iulianum  Galli fratrem Cesarem constituens, contra barbaros direxit in Gallias. Gallus uero, qui et Constans septimo Constantii consulatu et sui tertio , ita perimitur. Iulianus sequenti consulatu Arbitionis et Iuliani [lege ex Cass. Chron., Lolliani], constituitur Cesar, die septimo mensis Nouembris. SOCRATES, lib. II, cap. 27. Edit. Christ. uales. cap. 34, p. 128.

Sublatis itaque tyrannis, requiem malorum uidebatur habere Constantius; et deserens Sirmium, ueniebat ad seniorem Romam, illic uolens triumphum de tyrannicis exercere manubiis. Credens autem ea occasione posse utriusque partis episcopos in dogmate concordare, rursus synodum in Italia celebrandam esse constituit. Interea Iulius papa, cum quindecim annis Romanam rexisset Ecclesiam, moritur. Cui successit  Liberius. SOZOMEN., lib. Iu, cap. 7. Edit. Christ. uales. cap. 8, p. 545.



CAPUT XIII. De Aetio heretico.

Igitur in Antiochia Syrie alter heresiarchus emersit Aetius, cognomento Sine Deo . Is enim eadem que Arius sapiebat; sed ab Arianis se segregabat, eo quod Arium in sua communione recepissent. Qui, sicuti predictum est, aliud mente gerens, aliud uoce confessus est; dum terminum synodi Nicene suscipiens subscripsisset, uolens circumuenire tunc principem; propterea ergo Arianos Aetius declinabat. Erat namque is Aetius prius hereticus, et feruentissime defendere Arii dogma uidebatur. Eruditus  enim aliquantulum, Alexandriam reuersus est. Et ueniens in Antiochiam Syrie, unde oriundus erat, a Leontio tunc Antiochene urbis pontifice diaconus ordinatur. Tunc ergo uenientes ad se, disputationibus sophisticis eludebat. Hoc enim faciebat sequens Categorias Aristotelis, disputans et quedam commenta concinnans, que non sentiebat, neque ab eruditis intentionem Aristotelis agnouerat. Ille namque propter sophistas tunc deridentes philosophiam, hoc opus iuuenibus exercitationis causa conscribens, dialecticam sophistis per huiusmodi contentiones opposuit. Contemplatiui autem philosophi, libros Platonis et Plotini declarantes, ea que artificiose ab Aristotele sunt conscripta redarguunt. Sed Aetius contemplatiuum doctorem non habens, in commentationibus  sophisticis perdurauit. Quamobrem nec intelligere potuit quomodo sit ingenita generatio, et quemadmodum quod nascitur ceternum sit generanti. Parum ergo imbutus erat Aetius, et diuinarum litterarum ignarus, tantummodo in contentionibus preparatus, quod etiam quilibet rusticus facere potest. Et dum nec ueteres, qui eloquia Christiana fuerant interpretati, legisset, asserebat se multum gaudere libris Clementis et Africani, nec non Origenis, cum utique fuerint illi uiri totius sapientie uirtutibus eruditi. Fecit igitur is epistolas ad imperatorem Constantium, 264 et ad alios quosdam, contentiones inuoluens et quedam commenta conficiens. Quamobrem etiam Sine Deo uocabatur. Et licet eadem que Arius uindicaret, tamen a suis non ualentibus  intelligere perplexiones syllogismorum eius, cum eadem que ille saperet, putabatur hereticus. Et propterea eorum pulsus Ecclesia credebatur, cum ipse illis potius communicare noluisset. Hactenus enim ex illis sunt qui tunc quidem Aetiani, nunc autem Eunomiani uocantur. Posteriore namque tempore Eunomius notarius eius, eruditus ab eo, editionem eius hereticam diuulgauit. Sed de Eunomio locis conuenientibus explanabimus. SOCRATES, lib. II, cap. 28. Edit. Christ. uales. cap. 35, p. 129.



CAPUT XIu. De Inimicis Athanasii.

Inimici quidem fidei, putantes se tempus inuenisse contra defensores eius, ualde apud principem laborabant  ut de Ecclesiis pellerentur omnes qui ab eis uidebantur esse depositi, tanquam alterius fidei; uel quia, uiuo Constante, imperatori Constantio restitissent, ita ut fuisset pene ad bella prouentum. Precipue tamen Athanasium accusabant, quia inuidie nimietate, neque Constante uiuo, et Constantio eum se diligere profitente, ab eius molestia recedebant; sed Antiochie congregati Narcissus Cilix, Theodorus Thracie, Theogonius Nicenus, Patrophilus Scythopoleos, Minophantus Ephesius, et alii circa triginta, scripserunt omnes uniuersis episcopis: quia contra sanctiones ecclesiasticas Alexandriam remeasset, nec in concilio sine culpa fuisset inuentus; et iubebant ut neque communicarent ei, neque scripta dirigerent, sed Georgio, qui ab eis fuerat ordinatus. uerum  Athanasio nullus hinc sermo fuit. SOZOMEN., lib. Iu, cap. 7. Edit. Christ. uales. cap. 8, p. 546.



CAPUT Xu. De synodo apud Mediolanum facta.

Igitur deuicto Magnentio, cum solus Constantius Romanorum tenuisset imperium, omni studio laborabat ut Occidentales episcopi consentirent eis qui consubstantialem esse Patri Filium denegabant. Et hoc faciebat, nolens a primordio aperte uim facere, sed eis callide suadere, ut decreto contra Athanasium ab Orientalibus episcopis habito consentirent. Sperabat enim quia si communi decreto damnaretur Athanasius, facilius suam uoluntatem in religione [ed. u. et Frob., regione] compleret. SOZOMEN., lib. Iu, cap. 7. Edit. Christ. uales. cap. 8, p. 546.

 Tunc igitur in Italiam conuenerunt episcopi Orientalium non multi, quoniam plurimos eorum aut senectus aut itineris longitudo prohibuit. Occidentalium uero ultra trecentos, ut precepto principis concilium Mediolani celebraretur: ubi conuenientes Orientales, ante omnia contra Athanasium decretum fieri commune poscebant, ut hoc facto penitus ei aditus Alexandrie clauderetur. Quod cum sensissent Paulinus Gallicane Treuiris, Dionysius Albe metropolis Italorum, et Eusebius uercellensis episcopi, quia ad destructionem fidei Orientales contra Athanasium agere molirentur: surgentes magna uoce clamabant dolum et circumuentionem per ea que gerebantur, Christianitatis dogmatibus irrogari. Non enim ueras contra Athanasium culpas esse dicebant, cum ad retractationem  fidei talia probarentur inuenta. Illis ergo talia proclamantibus, concilium tunc soluitur episcoporum. SOCRATES, lib. II, cap. 29. Edit. Christ. uales. cap. 36, p. 130.



CAPUT XuI. De exsilio orthodoxorum episcoporum, quod Athanasius in fuge sue satisfactione conscripsit.

Deposito siquidem Athanasio, aliam heretici fidei exponere sunt nisi doctrinam. Sed neutrum horum perduci potuit ad effectum, cum presente principe clamaretur quia iniuste agebatur et impie. Quo facto et ipsi Ecclesiis sunt expulsi et in ultimis terre finibus habitare precepti. Quod rursus mirabilis Athanasius hoc modo in illa satisfactione conscribit. Quis tantum poterit memorare quantum illi gesserunt?  Tunc enim Ecclesiis pacem habentibus , et populis per collectas orantibus, pontifex quidem Romane urbis Liberius, et Paulinus Galliarum metropolitanus episcopus, et Dionysius Italus, Lucifer metropolitanus insularum Sardinie, et Eusebius ex Italia, omnes episcopi boni, et predicatores ueritatis, abripiuntur et traduntur exsilio, nullam habentes culpam, nisi quia in Arianam noluerunt consentire uesaniam, neque in calumniis subscripserunt nostris. De maximo autem et optimo sene, et uere confessore Osio, etiam loqui superfluum credo. Omnibus enim notum est quod etiam hunc exsilio deportari fecerunt. Non enim ignobilis, sed cunctis noscitur esse notissimus. Cui namque non prefuit synodo, aut recte loquens non satisfecit uniuersis?  Que Ecclesia huius patrocinii memoriam non habet? Quis aliquando dolens cum ueniret apud eum, non remeauit sanus? Quis indigens cum petisset, non meruit quod poposcit? Et tamen etiam contra hunc talia presumpserunt, quia impia eorum molimina cognoscens, noluit propria subscriptione firmare. THEODORETUS, lib. II, cap. 15, p. 90.

Igitur imperator illos quidem mittit in exsilium. Generale uero concilium fieri cogitabat, quatenus omnes Orientales episcopos uenientes ad Occidentem, si posset, concordes efficeret. Quod cum propter itineris spatia difficile uideretur, duplicem tractauit synodum celebrari: ut in Arimino quidem Itali qui tunc aderant conuenirent, Orientales autem in Nicomedia Bithynie ciuitate. Hoc ergo imperatore tractante,  effectus non euenit ut uoluit. Neutrum enim concilium sibimet concordauit, sed utrumque diuisum est. Nam neque Arimino conuenientes alterutris inter se consonare potuerunt, et Orientales in Seleucia Isaurie congregati, aliud schisma sunt passi; quod suo loco narrabitur. SOCRATES, lib. II, cap. 29. Edit. Christ. uales. cap. 37, p. 131.



265 CAPUT XuII. Dialogus inter Liberium et Constantium gestus, et quomodo Liberius fuerit exsilio destinatus.

Ego quidem Liberii per omnia famosissimi habitum pro ueritate dialogum contra Constantium uolo referre, quoniam a fidelibus illius temporis est conscriptus. Is enim post Iulium Syluestri successorem, Romanam gubernauit Ecclesiam. Constantius imperator  dixit: Nos, eo quod Christianus sis et episcopus nostre ciuitatis, dignum hoc iudicauimus, ut, euocantes te, moneremus quatenus communionem scelestissimi Athanasii et ineffabili superbia detenti abnegare non differas. Hoc enim terrarum orbis bene fieri comprobauit, et synodali sententia alienum ab ecclesiastica communione decreuit. Liberius episcopus dixit: O imperator, iudicia ecclesiastica decet cum maxima proferri iustitia. Quapropter si uidetur pietati tue, disceptationem iube constitui, et si apparuerit Athanasius condemnatione dignus, tunc secundum ecclesiastice consequentie formam proferatur in eum digna sententia. Non enim possibile est condemnari uirum de quo nichil examinatum est. Constantius imperator dixit: Uniuersus mundus adiudicauit eius facinora;  sed ille, sicut ab initio, tempus illudit. Liberius episcopus dixit: Quicunque subscripserunt non ipsi uiderunt que gesta sunt; sed propter gloriam et timorem, et ne a te contumelias paterentur, acquieuerunt. Imperator dixit: Quid est gloria, et timor, et contumelie? Liberius dixit: Quicunque gloriam Dei non diligunt, tua magis dona preponunt. Quem ergo isti non uiderunt, non examinantes adiudicauerunt quod est Christianitatis alienum. Imperator dixit: In facie utique condemnatus est in concilio Tyri, et in concilio contra eum pariter decreuerunt omnes totius orbis episcopi. Liberius dixit: Nunquam in presentia sui homo ille adiudicatus est. Quicunque enim tunc conuenientes condemnauerunt eum, discedente Athanasio a iudicio, sententiam protulerunt. Eusebius eunuchus  dixit: In Niceno concilio alienus catholice fidei probatus est. Liberius dixit: Quinque soli iudicauerunt ex his qui cum eo nauigio uenerunt in Mareoten, quos miserunt ad accusationem eius, ut contra eum gesta conficerent. Horum itaque qui destinati sunt, duo sunt mortui, Theogonius et Theodorus; reliqui uero tres uiuunt, hoc est Maris, ualens et Ursacius. Ab his qui missi sunt Sardice, propter hanc causam synodus celebrata est; qui in synodo libellos obtulerunt, ueniam postulantes, quoniam in Mareote per calumniam ex una parte contra Athanasium gesta confecerunt. Libellos eorum nunc pre manibus habemus. Cui horum nos credere et communicare conuenit, imperator; his qui primitus damnauerunt et ueniam postea poposcerunt, an eis qui adhuc hec accusare contendunt?  Epictetus episcopus dixit: O imperator, non fidei causa hodie, neque iudiciorum ecclesiasticorum sermonem facit; sed ut apud senatores in Romana constitutos urbe glorietur, quasi superauit principem. Imperator ad Liberium dixit: Quota pars es totius orbis, quoniam tu solus hominem uindicas nefandissimum, ut orbis terrarum pacem Ecclesieque dissoluas? Liberius dixit: Non eo quod ego sum solus, fidei causa minuitur. Nam et antiquitus tres soli reperti sunt resistentes precepto regis. Eusebius eunuchus dixit: Imperatorem nostrum Nabuchodonosor fecisti? Liberius dixit: Non. Sed ita irrationabiliter adiudicandus [ed. Niu. et Frob., adiudicatus] est homo qui non est examinatus? Hec ergo peto primitus generalem proferri subscriptionem, confirmantem fidem  in Nicea prolatam; ut ita reuocatis ab exsilio fratribus nostris, et in locis propriis restitutis, si hi qui turbas pariunt Ecclesiis, uisi fuerint apostolice fidei consentire, tunc apud Alexandriam conuenientes omnes, ubi et accusatores sunt et defensor eorum, examinata causa possimus proferre sententiam. Epictetus episcopus dixit: Sed cursus publicus [a 1Kb] non sufficit subuectui episcoporum. Liberius dixit: Ecclesiastice cause publico cursu non egent. Ecclesie namque sufficiunt usque ad mare perducere suos episcopos. Imperator dixit: Que dudum susceperunt formam solui non possunt; plurimorum namque episcoporum debet ualere sententia. Tu solus es qui amicitias illius scelerati defendis. Liberius dixit: Imperator, nunquam audiuimus, absente accusato, iudicem eius scelera  proferentem, nisi quia propria uidentur hec odia. Imperator dixit: Omnibus quidem nocuit in communione, nulli tamen ita sicuti mihi. Cui cum non sufficeret interitus fratris mei maioris, neque beate memorie Constantem cessauit in meis inimicitiis frequenter impellere, nisi nos maiori mansuetudine detenti, impellentis momenta temperassemus. Nulla itaque mihi uictoria est, neque contra Magnentium uel Syluanum, nisi illum scelestum ab ecclesiasticis rebus expulero. Liberius dixit: Noli per episcopos tuas uindicare inimicitias; manus enim ecclesiasticorum ad sanctificandum uacare debent. Quapropter si  tibi uidetur, iube uocari ad loca propria sacerdotes; et si concordes apparuerint ei quem nos in presenti defendimus secundum fidem orthodoxam in Nicena synodo constitutam, tunc conuenientes prouidebunt pro mundi pace, ut homo qui non peccauit non reprobetur iniuste. Imperator dixit: Unum est quod queritur: uolo enim te amplectentem ecclesiasticam communionem Rome denuo destinare; et propterea concorda paci, et subscribens, Rome reuertere. Liberius dixit: Rome iam fratribus ualedixi; maiores enim sunt ecclesiastice sanctiones quam Romane habitatio ciuitatis. Imperator dixit: Ergo trium dierum spatium ad deliberationem habes: Si uis subscribere, Rome reuertere, aut certe cogita in quem uis deportari locum. Liberius dixit: Spatium trium  dierum rationem nequaquam mutare potest. Quapropter ubi uis dirige me. Imperator autem post duos dies examinato Liberio, et nequaquam a suo proposito reuocato, iussit eum in Beream Thracie exsilio deportari. Egredienti Liberio, imperator ad expensas quingentos solidos destinauit. Tunc Liberius deferenti dixit: uade, da eos imperatori; opus enim habet suis militibus erogare. Similiter 266 et Augusta tantos ei direxit. Liberius dixit: Redde hec imperatori; opus enim habet his ad expensas militum suorum. Si autem imperator his non habet opus, det eos Auxentio et Epicteto; illi enim opus his habent. Dumque ab eis nichil accepisset, Eusebius eunuchus obtulit ei alios solidos. Cui Liberius dixit: Totius orbis Ecclesias desolasti, et tanquam damnato mihi hec affers?  uade prius, disce esse Christianus. His ita gestis, post tres dies nichil accipiens, missus est exsilio. THEODORETUS, lib. II, cap. 15 et 16, p. 92.



CAPUT XuIII. Quomodo Liberius per aditionem Romanarum matronarum ab exsilio sit reductus.

ueritatis itaque propugnator et uictor Thraciam, sicut iussum fuerat, usque peruenit. Duobusque transactis annis Constantius Rome [ed Niu. et Frob., Romam] uenit. Procerum uero senatorumque coniuges rogabant uiros suos ut Constantio supplicarent, quatenus pastorem gregibus restitueret. Aiebant enim quia nisi flecterent animum principis, eos ipse relinquerent, et ad pastorem illum maximum properarent. At illi dixerunt: Nos furorem principis formidamus, nec  forte aliquam ueniam promeremur. Sed uobis, inquiunt, magis rogantibus forsitan parcet, et unum alterius fiet; aut preces suscipiet, aut si flecti nequiuerit, sine aliqua iniuria uos dimittet. Hoc consilium mulieres ille, laudibus maximis proferende, percipientes, cum ornatu solito adierunt imperatorem; quatenus ex ueste sublimi insignes eas et nobiles arbitratus, reuerentiam eis haberet et parceret. Adeuntes enim principem tali uoce clamabant: Miserere tante ciuitatis, pastoris prouidentiam non habentis, que luporum patet insidiis. At ille respondit: Non egere pastore alio ciuitatem; esse namque pontificem  qui eorum curam haberet. Post magnum namque Liberium quidam diaconorum eius, Felix nomine, fuerat ordinatus. Is expositam in Nicea fidem inconcusse seruauit, sed corruptoribus eius sine discretione communicabat. Nullus tamen Rome habitantium in basilicam ingressus est, cum ille intus astaret. Hoc autem etiam matrone ille imperatori dixerunt: Qua gratia flexus, precepit illum inter omnes egregium reuocari, et utrumque Ecclesiam gubernare communiter. His ergo litteris in circensi spectaculo relectis, populus clamabat iustam principis esse sententiam, ut sicut dupliciter coloribus diuisi sunt spectatores, sic oporteret alterum his, alterum aliis presidere. Cum ergo primitus principis litteris sic fauissent, postea commoti, communi uoce clamauerunt:  Unus Deus, unus Christus, unus episcopus. Ipsas enim uoces et ego ponere iustum iudicaui. Post has uero Christo amabilis populi pias et iustitia exornatas uoces, sanctissimus quidem Liberius est reuersus. Felix autem recedens habitauit aliam ciuitatem. THEODORETUS, lib. II, cap. 17, Edit. Christ.



CAPUT XIX. Quomodo Eudoxius Antiochenum usurpauerit episcopatum.

Ea tempestate Leontio moriente, qui hereticum Aetium diaconum ordinauerat, Eudoxius Germanicie episcopus, que est ciuitas Syrie, cum esset tunc Rome presens, finxit sibi causam necessitatis incumbere, et imperatori callide locutus, quasi ciuitas Germanicianorum eius prouidentia atque custodia  indigeret, petiit ut remearet ad propria. Quem princeps nichil prospiciens, abire dimisit. At ille cubicularios cooperatores habens, relicta ciuitate sua Antiochenum usurpauit episcopatum. Fouere namque studebat Aetium. Ob quam rem nisus est concilium facere sacerdotum, et ordinationem ei restaurare diaconatus. Quod nequaquam gestum est, eo quod magis ualeret odium contra Aetium quam Eudoxii desiderium. Et de his quidem tantum nosse sufficiat. SOCRATES, lib. II, cap. 29. Edit. Christ. uales. cap. 37, p. 132.



CAPUT XX. De Ariminensi concilio et contentionibus ibi factis.

Eorum igitur qui Arimino conuenerunt, Orientales ea que de Athanasio gesta sunt, taciturnitati tradentes,  ad concilium se occurrisse dicebant. Quorum studio coherebant Ursacius et ualens, qui ab initio quidem Arianorum dogma tenuerant; in medio autem Homousianis consenserant, dato libello Romano pontifici, sicuti iam dictum est. Isti namque semper ad partes pro tempore ualentium declinabant. Quorum adiutores erant Germinius, Auxentius, Demophilus et Gaius. Dum ergo in concilio presentium alter aliud proponere conaretur, tunc Ursacius et ualens dicebant omnia que de fide dicta sunt debere suspendi, et suscipiendam nouellam expositionem, quam paulo ante Sirmio conuenientes ediderant. Hec dicentes, et chartulam pre manibus habentes legi fecerunt secundum expositionem fidei Sirmio prolatam,  quam ibi quidem, sicuti predixi, celauerunt, Arimino autem ostensa est. Cuius exemplar hoc est:


EXPOSITA FIDES APUD SIRMIUM, Presente domino Constantino Aug., coss. Eusebio et Hypatio, XI cal. Iunii .

Credimus in unum et uerum Deum, Patrem omnipotentem, creatorem et opificem omnium. Et in unum unigenitum Filium Dei ante omnia secula, et ante omne principium, et ante omne quod potest opinari tempus, et ante omnem perceptibilem opinionem, natum impassibiliter ex Deo, per quem et secula perfecta et omnia facta sunt. Natum autem Unigenitum solum ex solo Patre, Deum ex Deo, similem generanti Patri secundum Scripturas: cuius  generationem nullus nouit, nisi solus, qui genuit eum, Pater. Hunc nouimus unigenitum eius Filium nutu paterno uenisse de celis ad destructionem peccati, et natum 267 ex Maria uirgine, et cum discipulis conuersatum, et omnem complesse dispensationem secundum paternam uoluntatem; crucifixum et mortuum, et ad inferos descendisse, et que ibi erant dispensasse: quem ianitores inferni uidentes expauerunt; et die tertia resurrexisse, et cum discipulis conuersatum; et quadraginta diebus expletis, in celos ascendisse, et sedere a dextris Patris; et uenturum nouissima die in gloria Patris, ad reddendum unicuique secundum opera sua. Et in Spiritum sanctum, quem ipse unigenitus Dei Filius iehsu Christus mittere compromisit generi hominum consolatorem, secundum quod scriptum est: uado ad Patrem  meum, et rogabo Patrem meum, et alium consolatorem mittet uobis, Spiritum ueritatis; ille ex meo accipiet, et docebit, et commemorabit uobis omnia . Nomen uero substantie, eo quod simpliciter a Patribus positum, a populis ignoretur, et scandalum faciat, et quia nec Scripture hoc continent, placuit abrogari, et omnino nullam memoriam substantie in Deo esse de cetero; eo quod diuine Scripture nusquam de Patris substantia Filiique meminerint. Similem uero dicimus Filium Patri per omnia, sicuti sancte Scripture dicunt ac docent. His itaque lectis, consurgentes quibus hec displicebant, aiunt: Non fide egentes huc uenimus , sed magis ut si qua circa hec nouitas sit, omnino prohibeamus.  Si ergo hec que lecta sunt nullam faciunt nouitatem, aperte iam anathematizate heresim Arianam, sicut et alias hereses regula Ecclesie tanquam blasphemas abiecit. Quia enim blasphemum Arii dogma turbas Ecclesie, que etiam nunc fiunt, excitauit, atque seditiones, toto orbi terrarum ualde notissimum est. Hec ergo propositio, dum ab Ursacio, et ualente, et reliquis suscepta non fuisset ad plenum, diuisit Ecclesiam. Alii namque his que Arimino sunt lecta consenserunt, alii uero Nicenam denuo roborauerunt fidem. Deriserunt autem conscriptionem illius lectionis, et maxime Athanasius Alexandrine ciuitatis episcopus in epistola quam suis familiaribus destinauit: quam qui legit, inueniet quam forti  dictione sit plena. SOCRATES, lib. II, cap. 29; edit. Christ. uales. cap. 37, p. 132.

Dicebant enim Ariani conuenientes Arimino, uolentes Hesperiis suadere simplicibus, quia non oporteret propter duo uerba, que nec inuenirentur scripta, separari corpus Ecclesie; sed similem per omnia profiteri Filium genitori, substantie uero tacere nomen. Sed fallaciam sentientes horum homousiani pontifices, eos abdicauerunt. Ipsi uero litteris insinuauerunt imperatori propriam uoluntatem: dicentes filios se esse Patrum Niceni concilii, pariter et heredes. THEODORETUS, lib. II, cap. 18, p. 97.

Hoc tamen sciendum, quoniam synodus quidem Ursacium et ualentem, Auxentium et Germinium, Gaium et Demophilum, eorumque socios condemnauit,  Arianum dogma anathematizare fugientes. Qui propter hanc damnationem indignati, ad principem celeriter aduenerunt, portantes lectam in concilio fidem. SOCRATES, lib. II, cap. 29; edit. Christ. uales. cap. 38, p. 136.

Apertius autem integram fidei regulam eorum epistola ad Constantium scripta monstrabit. Cuius uerba sunt hec. THEODORETUS, lib. II, cap. 18 et 19, p. 97.



CAPUT XXI. Epistola concilii Ariminensis orthodoxorum episcoporum ad imperatorem Constantium.

Diuina iussione et precepto pietatis tue, olim dogmatizata confidimus. In Ariminum namque ex uniuersis Occidentalibus ciuitatibus omnes conuenimus  simul episcopi, ut et fides catholice cognosceretur Ecclesie, et qui contraria sapiunt panderentur. Multum namque disceptantibus nobis inuenimus optimum esse statutam fidem antiquitus permanere, quam etiam prophete, euangeliste, nec non apostoli per Iesum Christum Dominum nostrum predicasse noscuntur , quatenus hanc tenentes custodiamus, et custodientes ad finem usque seruemus. Incongruum enim nefariumque uidetur ex his que recte iusteque definita sunt aliquid permutare, id est horum que Nicee communiter cum gloriosissimo Constantino tuo patre et imperatore deliberata atque defixa sunt. Quorum doctrina atque sensus discurrit, et predicatus est in omnium hominum auditus et mentes. Hec  fides sola Arianam heresim expugnauit et perdidit; per quam non illa sola, sed etiam relique hereses sunt damnate. Cui uere et addere quidquam incautum est, et auferre periculosum. Et siquidem horum alterum fiat, erit inimicis facultas agendi que uolunt. Quapropter Ursacius et ualens, quoniam participes et concordes Ariam dogmatis erant, a nostra sunt communione segregati. Quam ut reciperent, cognoscentes delicta quibus peccauerunt, penitentiam atque ueniam impetrare poscebant; et rescripta eorum hec ita se habere testantur, per que criminum ueniam consecuti sunt. Erat enim tempus quo hec gesta noscuntur, quando Mediolani synodus celebrata est, presentibus Ecclesie Romane presbyteris. Cognoscentes simul etiam post mortem dignissime memorie  nominandi Constantini, eum omni integritate et examinatione conscriptam exposuisse fidem, qui cum ab hac luce baptismate percepto discesserit, et ad premia debite pacis abierit, incongruum esse iudicamus post illum aliquid nouitatis admittere, tantosque sanctos confessores, et martyres, et huius dogmatis conscriptores inuentoresque despicere, qui secundum antiquam Ecclesie sanctionem per omnia sapuisse noscuntur. Quorum fidem Deus in tempora imperii tui transmisit, per Dominum nostrum Iesum Christum, per quem tibi imperium tale concessum est, ut etiam nostri orbis terminos obtineres. Rursus ergo infelices isti, et sapientia uilissimi, presumptione nefaria impie cogitationis predicatores semetipsos annuntiauerunt, et ueritatis terminum  mutare contendunt. Dum enim secundum tuum preceptum concilii iura celebrarentur, illi consilium sue fallacie nudauerunt. Nitebantur enim calliditate quadam atque seditione aliquid nouitatis inferre. Huiusmodi enim malitie captos inuenimus Germanum quemdam, et Auxentium, atque Gaium, heresim contentionemque facientes. Quorum doctrina una quidem existens, uniuersam molem 268 blasphemiarum transcendere comprobatur. Qui cum uiderent nos neque sue uoluntatis esse, neque concordes horum que male sapere uidebantur, a nostro se concilio mutauerunt, ut quasi aliud conscribere uiderentur. Erat uero tempus breue, quod etiam eorum aperuit uoluntates. Sed ut non semper ecclesiastice cause in easdem incurrant concussiones , firmum nobis uisum est, ut que dudum decreta sunt, legaliter immutabiliterque seruentur. Predictos autem uiros a nostra communione secreuimus. Qua de causa legatos ad tuam mansuetudinem misimus, concilii sententiam per nostram denuntiaturos epistolam Legatis autem pre omnibus ista precipimus, ut ueritatem affirment ex priscis et iustis rationibus exponentes, qui etiam tuam religionem instruant; quoniam non, sicut ait Ursacius et ualens, erit pax, si quid iustarum sanctionum fuerit immutatum. Quomodo enim pax esse credenda est apud eos qui pacis iura subuertunt? Contentio enim et seditio per hec inter reliquas ciuitates et Ecclesiam Romanam potius orietur. Quapropter tue mansuetudini supplicamus,  ut placidis auribus nostros legatos, et oculo tranquillo respicias, neque ad iniuriam defunctorum noui aliquid immutari permittas; sed permanere nos sinas in his que a progenitoribus definita atque sancita sunt: quippe quos omnia cum deliberatione, atque sapientia, et Spiritu sancto celebrasse confidimus. Ea enim que ab illis nunc innouantur, credentibus quidem incredulitatem inferunt, non credentibus uero credulitatem. Supplicamus itaque ut precipias eos qui per diuersa loca detinentur, quos et etatis grauamen et angustia paupertatis affligit, ad propria remeare: ne desolate sublatis episcopis uideantur Ecclesie permanere. Super hec etiam hoc rogamus ut nichil his que iam terminata sunt, aut addatur, aut adimatur; sed omnia inuiolata permaneant que et a  pietate tui patris, et tuis quoque sunt conseruata temporibus. Neque de cetero nos fatigari, et a propriis parochiis alienos esse permittas, quatenus episcopi cum proprio populo in pace orare et diuino cultui uacare possint: supplicantes Deo pro pace tui imperii pariter et salutis, quam tibi Diuinitas in perpetuum largiatur. Nostri uero legati episcoporum subscriptiones et nomina deferunt, qui etiam lectione diuine Scripture religionem tuam poterunt edocere. THEODORETUS, lib. II, cap. 18 et 19, p. 97.

Hec itaque synodus scripsit, et per episcopos destinauit. Ursacius autem et ualens eorum preuenientes aduentum, derogauerunt concilio: ostendentes imperatori expositionem fidei quam portabant. Imperator Ariano dogmati fauens, indignatur aduersus synodum,  et Ursacium ac ualentem potius honorauit. Quamobrem qui a concilio fuerant destinati tardauerunt, non ualentes impetrare responsum. Sero tamen ad synodum Constantius per presentes episcopos huiusmodi scripta direxit. SOCRATES, lib. II, cap. 29; edit. Christ. uales. cap. 37, p. 139.



CAPUT XXII. Epistola Constantii ad Ariminense concilium.

Constantius uictor ac triumphator Augustus uniuersis episcopis Arimino congregatis salutem.

Semper equidem et pre omnibus cogitare nos de sacra et adoranda lege, non ignorat uestra benignitas. Nunc autem uiginti quos uestra sapientia destinauit episcopos, legationis sue causa, interim uidere nequiuimus, cum sit nobis necessarium circa barbaros  iter, et, sicut nostis, deceat animo puro ab omni cogitatione utilitatem diuine legis examinare. Iussimus igitur episcopos in Adrianopoli nostram sustinere regressionem; ut cum uniuersa respublica fuerit bene disposita, tunc que gesserint audire possimus. uestre ergo sanctitati non uideatur onerosum eorum exspectare regressum; ut dum redeunt nostrum uobis referentes responsum, perducere possitis ad terminum que Ecclesie catholice utilia esse noscuntur. Has litteras suscipientes episcopi, talia rescripserunt. SOCRATES, lib. II, cap. 29; edit. Christ. uales. cap. 37, p. 139.



CAPUT XXIII. Epistola Ariminensis concilii ad imperatorem Constantium destinata.


Litteras clementie tue suscepimus, domine Deo amabilis imperator: quibus continetur, quia propter necessitatem publicam interim non potuisti nostros uidere legatos, nosque iubetis ut eorum sustineamus aduentum, donec ea que a nobis decreta sunt et nostris progenitoribus consonare noscuntur, ab eis pietas uestra cognoscat. Quamobrem et nunc per has litteras profitemur atque firmamus nequaquam nos a proposito nostro recedere. Hoc etiam nostris legatis iniunximus. Supplicamus igitur ut animo tranquillo et presentes nostre mediocritatis litteras relegi iubeas, et illa que per legatos nostros mandauimus, libenter accipias. Illud itaque nobiscum considerare tua mansuetudo debet, quanta sit modo tristitia  quantusque meror, ut beatissimis temporibus tuis, tante Ecclesie priuate uideantur episcopis. Et propterea rursus tuam clementiam deprecamur, domine Deo amabilis imperator, ut ante asperitatem hiemis  nos ad nostras Ecclesias remeare precipias; quatenus etiam nunc possimus omnipotenti Deo et Domino Saluatori nostro Christo, eius Filio unigenito, pro tuo imperio solemnes orationes celebrare cum populo. SOCRATES, lib. II, cap. 29; edit. Christ. uales. cap. 37, p. 139.



CAPUT XXIu. Quod discedentibus episcopis fuerit Constantius indignatus.

Cum hec scripsissent, et modicum sustinuissent tempus, imperatore nullum dante responsum, 269  ad ciuitates proprias recesserunt. Princeps autem, cum et prius contenderet Arianam sectam per Ecclesias seminare, occasionem iniurie sue illorum habuit discessionem: dicens se contemptum, eo quod preter iussionem eius concilium uideretur esse solutum. Quapropter Ursacio et his qui circa eum erant permissionem dedit contra Ecclesias agendi fiducialiter quodcunque placuisset. Explanationem uero lecte in Arimino fidei iussit per Ecclesias Italicas destinari: precipiens ut nolentes in ea subscribere pellerentur Ecclesiis, et in eorum locis alii subrogarentur episcopi. SOCRATES, lib. II, cap. 29; edit. Christ. uales. cap. 37, p. 140.



CAPUT XXu. De synodo in Nicea Thracie celebrata.

 Ursacius autem eiusque consentanei ab Italia discedentes, uenerunt ad ciuitatem Thracie nomine Niceam: quo breui tempore commorantes aliud fecere concilium. Et lectam in Arimino expositionem fidei Greco interpretantes eloquio publicatam confirmauerunt; et postea diuulgabant eam esse fidem que ab uniuersali concilio et dictata esset et edita in Nicea; ut similitudine nominis Niceni simpliciores hac subreptione deciperent: putabant enim in Nicea Bithynie esse dictatam fidem. Sed nichil profuit eis tale commentum. Post paululum namque confusi atque derisi sunt. SOCRATES, lib. II, cap. 29; edit. Christ. uales. cap. 37, p. 141.



CAPUT XXuI. Quomodo Athanasius furorem Constantii denuo declinauerit


Interea sentiens Athanasius sibi insidias preparari, nequaquam ad imperatorem uenire presumpsit, neque hoc utile iudicauit; sed electos ex Aegypto quinque episcopos, inter quos Serapionem Thmuiensem uirum precipua uita sanctum et ad loquendum ualde copiosum, mittit ad principem tunc in Occidente degentem, cum quibus etiam tres presbyteros, per quos sibi placaret imperatorem, et pro derogationibus satisfacerent inimicorum, aliaque facerent que ei uel Ecclesiis expedirent. Quibus nauigantibus, paulo post littere uenerunt imperatoris euocantes eum. Ob quam rem et Athanasius, et populus est turbatus, cum neque heretico imperatori obedire cautum esset,  neque reluctari sine periculo. uerumtamen ire distulit, et litterarum portitor sine effectu reuersus est. Superueniente autem estate ueniens alius ab imperatore missus cum prouincie iudicibus cogebat eum, cleroque nimis erat infestus. Porro populum paratum uidens ad bellum, etiam iste reuersus est. Non multo post tempore congregantur ex Aegypto et Libya legiones. Et cum nuntiatum fuisset celari Athanasium in ecclesia, que uocatur Theone: assumens milites dux eorum, et Hilarium ab imperatore denuo destinatum, inopinato fractis ianuis in ecclesiam introiuit, et ubique requirens Athanasium non inuenit. Dicitur enim quia sepius diuino nuntio pericula multa fugerit, sicut etiam, Deo prouidente, hoc discrimen euasit. SOZOMEN., lib. Iu, cap. 8; edit. Christ. uales.  cap. 9, p. 547.



CAPUT XXuII. Quomodo paganis insultantibus futuram tristitiam prophetauit.

Ex his et huiusmodi factis ei a Deo prenuntiatis, a paganis et hereticis appellabatur magus. Sermo namque fertur, eo quod aliquando, eo procedente per ciuitatem, contigerit auolantem corniculam clamitare. Quo facto astans multitudo paganorum, uelut mago derogantes, petebant ut eis aperiret quid cornicula illa significaret. Ille uero fertur silentio dixisse subridens: Cras Latina lingua dies uentura significatur. Hoc ergo clamans, tristem uobis crastinum significat diem, per imperatoris Romani iussionem. Et ita  contigit ut Athanasii sermo, licet derisus fuerit, uenerit ad effectum. Altera namque die principis littere uenerunt ad iudices, iubentes ut pagani sua ingredi non permitterentur ad templa, neque solemnes superstitiones festiuitatesque celebrarent. Tunc ergo festiuitas eorum uenerabilis generalisque destructa est. SOZOMEN., lib. Iu, cap. 9; edit. Christ. uales. cap. 10, p. 549.



CAPUT XXuIII. Que mala per Georgium in Alexandria gesta sint.

Cum igitur frequenter, sicut dictum est, Athanasius pericula declinasset, clerus et populus ei fauens tenebat ecclesias, donec prefectus Aegypti et dux militum  eiicientes eos et sustinentes, Georgio eas contraderent. Qui non multo post uenit, et ecclesias suo iure possedit. Qui dum preter schema et mores sacerdotii uiolentus existeret, et maxime circa Athanasii laudatores, quibus utique uincula et plagas uiris et feminis uelut tyrannus inferebat; accensus populus pene peremerat eum, nisi uix [ms. Lyr., ui] ereptus fugisset ad principem. Quo facto, rursus sequaces Athanasii ecclesias multo tempore tenuerunt. Quas iterum ueniens dux Aegypti, Georgii noscitur tradidisse fautoribus. Post hec autem exceptore principis ueniente, multi Alexandrinorum supplicio traditi sunt. Post quem etiam ipse Georgius terribilior superuenit, et priori tempore magis odibilis, tanquam qui mouerit principem ad multorum necem.  Cui utique derogabant Aegyptii monachi, quorum gloriam multitudo uniuersa sequebatur, et uera eorum testimonia iudicabat: quia in summe philosophie uirtute degebant. SOZOMEN., lib. Iu, cap. 9; edit. Christ. uales. cap. 10, p. 550.

Quia igitur expositam fidem in Nicea Thracie omnes accusant milites ueritatis, et precipue habitantes Hesperiam, testantur littere ab eis ad Illyricum destinate. Quarum litterarum auctor fuit episcopus Ecclesie Romane tunc Damasus, qui post Liberium pontificatus iura susceperat, multis uirtutum ornatus insignibus. Habuitque in his litteris nonaginta consortes ex Italia atque Galliis in Romana urbe conuenientes. Quorum nomina propter multitudinem ponere distuli. Textus autem epistole talis est.



270 CAPUT XXIX. Littere Damasi et ceterorum ad Illyricum contra concilium in Nicea Thracie factum.


Damasus, et ualerianus, et ceteri episcopi dilectissimis fratribus in Illyrico constitutis episcopis in Domino salutem.

Credimus sanctam fidem nostram in apostolorum eruditione fundatam, hanc uos tenere, et hanc populis uniuersis exponere, que uidelicet a constitutis Patrum nulla ratione dissentit, per quos iustum est ceteros erudiri. Sed relatione Gallicanorum et uenetorum fratrum, quosdam heresibus fauere cognouimus. Quod malum non solum cauere debent episcopi, sed etiam reluctari contra ea que gesta sunt imperitia  aut simplicitate quorumdam prauis interpretationibus deceptorum. uariis ergo doctrinis non decet labefactari, sed magis Patrum nostrorum roborari sententiam. Auxentium igitur Mediolani precipue in hac causa damnatum esse prescriptum est. Unde iustum est omnes in uniuerso Romanorum orbe doctores legis, ea que legis sunt sapere, et non fidem doctrinis uariis maculare. Itaque dum primum hereticorum cepisset nequitia pullulare, sicut etiam nunc blasphemia nefandorum patet Arianorum, tunc Patres nostri trecenti decem et octo electi, habito tractatu in urbe Nicena, hunc murum firmissimum contra arma diabolica statuerunt; et hoc remedio uenena mortifera sunt depulsa, ut Pater et Filius unius diuinitatis, unius uirtutis, uniusque magnitudinis debeat  credi, uniusque essentie, siue substantie, simul et Spiritus sanctus. Aliter uero sapientes alienos esse a nostra communione iudicauerunt. Quem terminum salutarem adorabilemque deliberationem corrumpere quidam aliis cogitationibus atque temerare uoluerunt. Sed in ipso principio ab his ipsis qui in Arimino renouare atque retractare compellebantur, usque ad hoc causa correcta est, ut confiterentur alia sibi circumuentione subreptum, aut certe quia non intellexerunt Patrum sententie in Nicea constitute, hoc esse contrarium. Neque enim preiudicium aliquod fieri potuit per numerum Arimino congregatum: quando constat neque Romanum episcopum, cuius ante omnia decebat eos exspectare decretum, neque uincentium,  qui tantis annis episcopatum inuiolabiliter custodiuit, neque alios talibus prebuisse consensum; maxime dum, sicut prediximus, isti ipsi, qui per conuentionem declinasse uidebantur, ipsi denuo utentes meliori consilio, hec sibi displicere testati sunt. Perspicit itaque uestra salubritas hanc solam fidem, que Nicee apostolorum auctoritate fundata est, esse perpetua firmitate seruandam; et simul Orientales hoc facere nobiscum qui se catholicos esse cognoscunt, Occidentales etiam gloriari. Credimus autem languentes in isto conamine, non tarde a nostra separandos esse communione, et ab eis episcopatus nomen auferri, quatenus populi eorum liberati errore respirent. Nullo enim modo a deceptione poterunt corrigere populum, qui deceptionis laqueo detinentur.  Concordet igitur cum omnibus Dei sacerdotibus, etiam caritatis uestre sententia, in qua uos stabiles ac firmos existere iudicamus. Sic ergo etiam nos uobiscum recte credere debemus. uestre nos caritatis letificate reciprocis litteris. ualete, fratres karissimi. THEODORETUS, lib. II, cap. 22, p. 102.

Sed et maximus Athanasius in epistola quam scripsit ad Afros, taliter de Ariminensi concilio disputauit.



CAPUT XXX. Ex litteris Athanasii de Ariminensi concilio.

His itaque prolatis, quis recipiat eos qui Ariminense aut aliud concilium preter Nicenum nominare presumunt? Aut quis non habeat eos odiosos qui  respuunt quidem constituta Patrum, et ea que nuper Arimino contentiose atque uiolenter composita sunt, preponunt? Quis istis concordabit hominibus, neque propria recipientibus? Nam in suis decem et amplius, sicuti predixi, conciliis alio tempore aliud conscribentes, manifesti sunt, quia singula eorum accusare noscuntur. Et hoc patiuntur quod tunc Iudei proditores perpessi sunt. Nam, sicut illi relinquentes solum Fontem aque uiuentis, lacus sibimet foderunt, qui aquam continere non possunt , quod scriptum est apud Ieremiam prophetam: sic et isti reluctantes uniuersali concilio, foderunt sibi multa concilia, que apud eos inania et uirtutem non habere manifesta sunt. Non igitur patiamur eos qui preter Nicenum Ariminense presumunt, uel aliud nominare  concilium; cum et ipsi qui Ariminense suscipiunt, ignorasse que in eo gesta sunt noscantur; nam tacere potuerant. Nostis enim, karissimi, cognoscentes et uos a uestris, qui tunc interfuerunt Arimino, quoniam Ursacius et ualens, Eudoxius et Auxentius, simulque Demophilus condemnati sunt, uolentes aliud quam quod statutum est Nicee conscribere: quando compulsi anathematizare Arianam heresim respuerunt, cui potius patrocinari conati sunt. Episcopi uero, uere integri Domini serui, recteque credentes, pene ducenti conscripserunt sufficere Nicenam solummodo fidem, et nichil amplius nichilque minus preter illam querere uelle, seu sapere. Hec enim etiam Constantio significauerunt, qui iusserat celebrari concilium. THEODORETUS, lib. II, cap. 23, p. 104.



CAPUT XXXI. Que mala Macedonius in Constantinopolitana urbe commiserit, et quod posthec offenderit imperatorem.


Interea Macedonius uicinas Constantinopolitane urbi prouincias ciuitatesque turbabat: excitans ministros proprii languoris aduersus Ecclesias, et in Cyzico quidem Eleusium fecit episcopum, in Nicomedia Marathonium, qui primum diaconus fuerat, habens studium constituendi monasteria uirorum ac feminarum. Is itaque Macedonius episcopatu potitus, affligebat eos qui ipsi consentire fugiebant, et non 271 solum orthodoxos, sed etiam Nouatianos: sciens eos quoque consubstantialitatis nomen suscipere. Quorum  episcopus Agelius, persecutione faciente, fugit. Plurimi uero insignes uiri detenti, nolentesque ei communicare, puniti sunt. Qui post tormenta uiolenter communionem ore suo suscipere et tenere compellebantur. Ligno namque ora hominum aperientes, eis sacramenta deponebant. Porro mulieres et paruulos arripientes, communicare cogebant. Si quis uero contradiceret, mox plage, uincula et tormenta sequebantur; ita ut etiam feminarum communicare nolentium mamillas in arca comprimentes, abscinderent; aliarum uero aut ferro, aut ouis ardentibus eadem membra comburerent. Quod ego ab Auxonio sene, qui eadem supplicia est passus, audiui. SOCRATES, lib. II, cap. 30; edit. Christ. uales. cap. 38, pag. 141.

 He igitur Macedonii pro Christianitate orte sunt actiones, cedes, pugne, sollicitationes, intestina bella. Que res non solum apud eos qui ledebantur, sed etiam apud familiares ei odium uehementer excitauerunt. Offendit autem etiam ipsum imperatorem, et ob hoc et pro alia huiusmodi causa. Domus in qua erat arca Constantini principis corpus habens, ruinam minabatur; ideoque custodes eius et qui ad orationem intrabant erant positi sub timore. Macedonius ergo cogitauit imperatoris ossa transferre, ne arcam ruine casus comprimeret. Hoc agnoscentes populi prohibebant, dicentes, non oportere principis ossa migrari, ne quasi exorbiri [ed. Frob. et Niu., exsopiri]  uiderentur. Ob quam rem in duas partes populus est diuisus: aliis dicentibus  nullam esse migrato mortuo lesionem, aliis asserentibus esse nefas, cum quibus etiam erant homousii defensores. Macedonius autem paruipendens uerba contradicentium, transtulit corpus imperatoris in ecclesiam ubi corpus iacet martyris Acacii. Quo facto, concursus discordantium populorum ad illam uenit ecclesiam, et ad manus usque peruentum est; ita ut multi hominum morerentur, et uestibulum ecclesie ac uicina porticus sanguine compleretur. Hoc agnoscens imperator, irascitur contra Macedonium, et propter eos qui mortui sunt, et quia corpus patris eius absque ipsius consilio migrasse presumpserit. Relinquens ergo gubernatorem Hesperiarum partium Cesarem Iulianum, ipse pergebat ad Orientem. SOCRATES, ibidem, et SOZOMEN., cap. 20, edit. Christ



CAPUT XXXII. De Leontio Antiocheno episcopo, et Actio, qui magister Eunomii fuit.


Leontius igitur Antiochenus episcopus, cum esset Arianus, languorem suum celare nitebatur. uidensque diuisos sacerdotes et populum, et alios dicentes, Gloria Patri, et Filio; alios, Gloria Patri per Filium in Spiritu sancto; ipse sub silentio dicebat orationem, et nichil aliud audiebant astantes, nisi cum diceret, in secula seculorum. Et siquidem hoc non maligne fecisset, diceretur quia pro concordia populi fieret. Sed quia et contra milites ueritatis acuebatur, et nonnisi hereticos prouehebat, ostendebatur celare pestem, modo timore [ed., amore] populi, modo formidine pressus imperatoris, qui Filium dissimilem  prohibuerat dici. Ea siquidem tempestate Aetius magister Eunomii, qui Arii blasphemiam suis opinionibus auxerat, in diaconatus ordine ministrabat. Sed Flauianus et Diodorus monachicam quidem amplectentes uitam, clare autem pro apostolicis dogmatibus laborantes, episcopi Antiocheni Leontii redarguerunt quas contra pietatem gerebat insidias: dicentes quia elegisset uirum studiis malignis imbutum, qui impietatis causa culmen sumpsisset potentie, atque ad Ecclesie cladem diaconatus haberet nomen. Minabantur autem etiam ab apostolica eum communione suspendi, et ad Hesperiam uenientes, ea que callide gerebantur aperire. Hoc metuens Leontius, ab officio suspendit Aetium, aliis tamen rebus fouebat eum. Porro mirabilis illa societas, id est, Flauianus atque Diodorus, sacerdotali ministerio nondum  potiti, populis tamen nimium complacentes, noctibus ac diebus cunctos ad zelum pietatis armabant. Isti namque primi in duas partes choros psallentium diuidentes, ex successione Dauidicam melodiam cantare docuerunt. Et hoc in Antiochia primitus fieri cepit, et dispersum ad terminos totius orbis usque peruenit. Isti diuinos amatores ad sepulcra martyrum, prouocantes, uigilias celebrabant, cum illis laudantes Deum. Hec Leontius intuens, prohibere quidem iudicauit incautum, cum uideret multitudinem ualde uiris illis optimis adherere. Sed utens mansuetudine sermonum, poscebat ab eis ut has festiuitates in ecclesiis potius celebrarent. Cuius quidem calliditatem integre cognoscentes, quod iubebatur egerunt, et amatores suos ad Ecclesias congregauerunt, ut alacriter  Deum concordi uoce laudarent. Sed Leontius flexus non est ut a sua malitia temperaret. uultum namque mansuetudinis gerens, Stephani et Placiti [ms. et ed., u., Flacite] celauit iniquitatem. Is enim aduersarios dogmatis recti suscipiens, licet turpem habentes uitam, ad presbyteratus tamen ordinem et diaconatus euexit. Eos autem qui uniuersis uirtutibus ornabantur et apostolica dogmata defendebant, absque honore deseruit. Hac gratia clerus quidem multos habebat hereticos; populus uero maxime pro dogmatum rectitudine decertabat, ita ut neque doctores illorum blasphemiam suam nudare presumerent. Quid autem Placitus [ms. et ed. u., Flacitus], et Stephanus, atque Leontius impietatis atque iniustitie  Antiochie gesserint, opus proprie conscriptionis exquirit. Nos autem ad reliqua ueniamus. THEODORETUS, lib. II, cap. 24, p. 106.



CAPUT XXXIII. De Eudoxio, qui Antiochenum inuasit episcopatum, et terremotu in Nicea Bithynie facto.

Germanicia ciuitas est in termino Cilicie, Syrie et Cappadocie constituta. Huius urbis ecclesie presidebat Eudoxius, qui moriente Leontio, arripuit Antiochie sedem, et cepit sua ferocitate uineam uastare dominicam. Neque iam celabat, sicuti Leontius, malitiam suam; sed aperte apostolicis dogmatibus repugnabat, et orthodoxos multis cladibus affligebat. Eo tempore Ancyrane Ecclesie post Marcellum Basilius  presidebat; Eustathius uero Sebastie Armenie; qui iniquitatem Eudoxii et rabiem cognoscentes, 272 Constantio in Occidente posito litteris suis indicauerunt. Erant enim imperatori noti, et propter claritatem uite eius fauore potiebantur. Quod dum cognouisset Constantius, Antiochenis scripsit, quia non ipse Eudoxio Ecclesie concesserit presulatum, sicut ille uulgabat; ipsumque Eudoxium expelli, et penas gestorum suorum in Nicea Bithynie dare precepit: iubens ibi celebrari concilium. Ipse enim Eudoxius egerat apud potentes palatii, ut in Nicea synodus ageretur. Sed omnium prescius Deus, cognoscens futura, ac si iam fuerint gesta, quodam terremotu terribili prohibuit concilium celebrari . Plurimam namque ciuitatis partem terremotus ille destruxit, et multos habitantium interemit. Hoc agnoscentes  qui conuenerant, ad suas reuertuntur Ecclesias. Arbitror enim hoc Dei sapientia gestum; in illa namque ciuitate aduersus Arium a sanctis Patribus apostolice fidei doctrina prolata est. Et forte secunda congregatio potuit illic sentire (ed. Niu., Frob., sancire] contraria, ut Arianis occasio [ed., accusatio] eo nomine preberetur, quo magis simpliciores capere possent, tanquam illam ueterem synodum proferentes. Sed Ecclesiarum prospector citius soluit tale concilium. THEODORETUS, lib. II, cap. 25 et 26, p. 108 et 109.

In momento siquidem temporis ciuitate concussa, neque fugere potuerunt; sed primo experimento periculi sunt perempti. Dicitur autem antequam fieret ea clades, quemdam Ursacium [alii, Arsacium] militem  [ed., Frob., exmilitem] preuidisse, genere Persam, qui sub Licinio confessor effectus, relictaque militia, in turre ciuitatis diuinam exercebat philosophiam. Cui superna uisitatio aperte precepit exire de ciuitate passura que post paululum fierent manifesta. Quo facto, cum uelocitate ad ecclesiam currens, nuntiauit clericis, ut Domino supplicarent quo eos ab imminenti periculo liberaret. Quibus cum uideretur esse ridiculum, reuersus ad turrim, pronus lacrymas cepit effundere. Interea terremotu superueniente plurimi perierunt, reliqui uero per agnos et montana dispersi sunt. Ursacius autem in illa turre repertus est mortuus, pronus iacens, sicut solebat orare. Sermo tamen est quia antequam moreretur  rogauerit Deum ut prius eius finiret uitam quam cladem inspiceret ciuitatis in qua prius Christum agnouerat, et ecclesiasticam uidebatur participatus esse philosophiam. Is enim conuersatione digna etiam demones effugabat. Quodam namque tempore dum aliquis demonio uexaretur, euaginato gladio cepit per totam discurrere ciuitatem; cunctisque fugientibus, occurrens ei solus, et nominans Christum, sermone mundauit uirum, et fecit ab illo furore quiescere. Inter cuius diuersa uirtutum ornamenta, etiam hoc meminisse conuenit. Erat draco ante Nicomediam, qui transeuntes suo flatu perimebat, habebatque cubile circa quamdam uallem. Quo ueniens Ursacius, orauit. Tum sponte egrediens ille serpens, ac secundo caput percutiens, interemptus est. Quod hi  mihi retulerunt qui eumdem Ursacium uiderunt. SOZOMEN., lib. Iu, cap. 15. Edit. Christ. uales. cap. 16, p. 559.



CAPUT XXXIu. De concilio Seleucie celebrato.

Nunc igitur de alia synodo, quam uelut adinstar Ariminensis concilii in Oriente Constantius imperator fieri iusserat, pauca narrabo. Egerat enim primitus ut in Nicea Bithynie congregarentur episcopi. Quorum conuentum prohibuit maximus terremotus. Hoc enim contigit consulatu Tatiani et Cerealis , octaua die mensis Augusti. Tractabant ergo transponere synodum in uicinam Nicee ciuitatem. Quod cum displicuisset, rursus uolebant in Tarso Cilicie  conuenire. Deinde placuit apud Seleuciam Isaurie, que uocatur Aspera, celebrare concilium. Quod actum est consulatu Eusebii et Hypatii . Fueruntque qui conuenerunt numero centum sexaginta. Cum quibus aderat unus in palatio clarus nomine Leonas. Quo presente, questionem fidei proponendam imperatoris iubebat oraculum; simulque preceptum fuerat adesse Lauritium militem, Isaurie ducem, ut in quo opus esset episcopis ministraret. Conuenerunt ergo uicesima septima die Septembris mensis, et sub gestorum confectione disputabant. Aderant etiam exceptores, utriusque partis uerba signantes; que sub uno apud Sabinum collecta reperiuntur. Nos autem capitulatim ista describimus. Prima siquidem die Leonas iussit ut que uiderentur  unicuique proponerent. Porro qui presentes erant non prius dixerunt quamlibet mouendam esse questionem, nisi reliqui conuenirent. Erant enim absentes episcopi Macedonius Constantinopolitanus, Basilius Ancyre, et alii quidam accusari timentes. Et Macedonius quidem languorem finxit, Patrophilus oculorum dolorem, et alii similes adinuenerunt occasiones absentie. Cumque Leonas etiam illis absentibus proponendam diceret questionem, rursus aiebant episcopi non aliter quidquam fieri, nisi impetitorum uita discuteretur. Accusati namque iam fuerant Cyrillus Hierosolymorum, Eustathius Sebastie Armenie, et alii quidam. Ob quam rem contentio inter presentes exorta est. Alii namque dicebant uitas accusatorum discutiendas, alii uero ante fidem  nichil esse querendum. Mouebatque questionem imperatoris diuersa sententia; cuius litteris, nunc de fide prius agendum, nunc de accusatorum conuersatione, legebatur. Hec causa presentes ad schisma perduxit, et in duas partes synodi multitudo diuisa est. Unius enim partis dux erat Acacius Cesaree Palestine, Georgius Alexandrie, Ursacius Tyri, Eudoxius Antiochie, quos alii triginta duo secuti sunt. In alia parte fuit Georgius Laodicie Syrie, Sophronius Pompeiopoleos Paphlagonie, Eleusius Cyzici, quos plurimi sequebantur. Cumque placuisset ut prius de fide questio moueretur, hi quidem qui erant partis Acacii, Nicenam fidem aperte negauerunt, aliamque fidem dictare nitebantur. Alterius uero partis numero pluriores, omnia quidem Niceni concilii  receperunt: de sermone consubstantialitatis tantummodo querebantur. Multis igitur inter alterutros contentionibus usque ad uesperam generatis, nouissime Syluanus Tarsensis presul Ecclesie, uoce magna clamauit, dicens non oportere nouam dictari fidem, sed dudum in Antiochia expositam tempore dedicationis debere seruari. Quo dicto sequaces sunt egressi. Alterius uero partis protulerunt fidem Antiochie recitatam, quam relegentes soluerunt illa die concilium. Altera uero die conuenientes in oratorium Seleucie, ianuasque claudentes, relecte fidei 273 subscripserunt. Subscribebant autem etiam pro absentibus presentes lectores atque diaconi, per quos rate se ferre hanc definitionem absentes profitebantur. SOCRATES, lib. II, cap. 31. Edit. Christ. uales,  cap. 39, p. 146. Acacius autem et alii partis eius querebantur, eo quod ecclesia clausa subscriberetur, dicentes: Ea que occulte geruntur improbitatis suspicione plenissima sunt. Hec autem faciebant, uolentes aliam fidei explanationem; ipse quoque eam quam preparatam habebat legit, ibi quidem iudicibus Lauritio et Leone: studens ei robur acquirere. Hec ergo die secunda sunt gesta. Tertia uero die Leonas rursus congregare partes festinabat episcoporum: quo die nec Macedonius defuit Constantinopolitanus, nec Basilius Ancyre. Dumque ambo in una parte conuenissent, denuo qui circa Acacium erant, occurrere noluerunt: dicentes oportere prius de concilio eiici eos qui pridem fuerant condemnati, et qui accusabantur in presenti. Cumque contentio cresceret,  egressis eis qui positi in accusatione uidebantur, etiam qui circa Acacium erant sunt ingressi. Tunc itaque Leonas ait libellum sibi datum ab eis qui cum Acacio erant, celans dogmatis esse dictationem. Et cum presentes episcopi tacuissent: aliud quiddam, non expositionem fidei libellum continere iudicantes, mox fidei Acacii conscriptio cum proemio hoc modo relecta est:

Nos qui congregati sumus Seleucia Isaurie, secundum imperatoris uoluntatem hesterna die, quinto calend. Octobrium , omne studium habuimus cum disciplina ecclesiasticam seruare pacem, et de fide cogitare constanter, sicuti precepit Deo amabilis imperator noster Constantius secundum propheticas euangelicasque uoces, et nichil preter  Scripturas superinducere in ecclesiastica fide. Quia uero aliqui in concilio alios nostrum iniuriis affecerunt, alios loqui prohibuerunt, alios recluserunt inuitos, et damnatos secum ex diuersis prouinciis habuerunt, nec non et eos qui contra regulas ordinati sunt, introduxerunt secum; ita ut undique tumultu synodus impleretur, sicuti et uir clarissimus comes Leonas et uir clarissimus dux prouincie Lauritius inspexerunt. Propterea hec interloquimur, quoniam non declinamus expositam cum auctoritate fidem in Antiochena dedicatione, proferentes eam; licet patres nostri illo tempore ad subiectam concurrerint questionem: quoniam multos turbauit consubstantialitatis nomen preterito tempore et usque ad presens. Nunc uero quia dicitur innouatum ab aliquibus de dissimilitudine Filii apud Patrem, hac ergo gratia  et , id est eiusdem substantie et similis substantie nomen abiicimus, tanquam Scripturarum extraneum, , id est dissimilitudinis uerbum anathematizamus, et omnes huiusmodi existentes ab Ecclesia alienos existimamus. Similem uero Filium apud Patrem aperte profitemur, secundum Apostolum dicentem de Filio: Qui est imago Dei inuisibilis . Confitemur autem et credimus in unum Deum Patrem omnipotentem, factorem celi et terre, uisibilium omnium et inuisibilium. Credimus autem et in unum Iesum Christum Filium eius, ex eo natum impassibiliter ante omnia secula, Deum uerum [ed., Niu. et Frob., uerbum] ex Deo unigenitum, lumen, uitam, ueritatem, sapientiam, uoluntatem: per quem omnia facta sunt in celis et in terra,  siue uisibilia siue inuisibilia. Hunc credimus in consummatione seculorum pro destructione peccati assumpsisse carnem ex sancta uirgine Maria, et hominem factum, passum pro peccatis nostris, ac resurrexisse, et assumptum in celis, sedere in dextera Patris, et iterum uenturum in gloria iudicare uiuos et mortuos. Credimus et in Spiritum sanctum, quem Paracletum, id est consolatorem nominauit Saluator Dominus noster : promittens, postquam iret, discipulis eum esse mittendum, quem etiam destinauit, per quem et sanctificat credentes in Ecclesia, et baptizatos in nomine Patris, et Filii, et Spiritus sancti. Eos autem qui preter istam fidem aliud quidquam predicant, a catholica Ecclesia decernimus alienos existere. Hec est autem Acacii de  eius fide prolatio. Cui subscripsit et ipse, et consentientes ei, numero quem paulo ante prediximus.

Hac fide lecta, Sophronius Pompeiopoleos Paphlagonie hec uerba clamauit: Si per singulos dies propriam edere licuerit fidem, ueritatis integritas non manebit. Hec quidem Sophronius ait. Ego autem dico quia si ab initio hec uerba de Nicena fide dixissent qui ante eos et post illos fuerunt, omnis potuisset cessare contentio. Tunc ergo plurima inter alterutros ob hoc et propter eos qui fuerant accusati, uerba dicentes et audientes, abierunt. Quarta uero die conuenientes omnes, rursus mouebant cum contentione sermones. Inter quos Acacius his uerbis suam sententiam patefecit: Si semel Nicena fides  mutata est, nichil prohibet etiam nunc aliam dictare fidem. Ad hec Eleusius Cyzici hec uerba respondit: Presens concilium celebratum est, non ut anathema discat neque ut fidei explanationem suscipiat, tanquam non habens eam; sed possidens Patrum fidem, hanc usque ad uitam mortemque custodiet. His ergo uerbis Eleusius sententie occurrit Acacii, fidem Patrum uocans Antiochie declaratam. Cui recte quilibet poterit obuiare, dicens: Quomodo Patres hos nominas, o Eleusi, dum illorum non recipis Patres? Hi namque, qui in Nicea conuenerunt, concordantes in consubstantialitatis uerbo pro fide sancito, proprie dicuntur Patres, eo quod et tempore precesserunt; et qui postea Antiochia conuenerunt ab illis sacerdotii iura susceperunt. Si autem hi qui Antiochia congregati sunt Patres propios negauerunt, consequenter  istorum posteri Patrum destructores secuti sunt. Quomodo ergo et quorum illi fidem uelut improbam respuerunt, isti quasi probabilem susceperunt? Si autem illi non habuerunt Spiritum sanctum, qui per officium manus impositionis accipitur, neque isti sacerdotium perceperunt. Quomodo enim acciperent a non habentibus quod dabatur? Hec obiicere ergo responsa poterit quilibet Eleusio.

Cum hec ita agerentur, ad aliam uenere questionem. Quia enim Acacius in fide que lecta est, similem dixit Filium Patri, consulebant alterutros, secundum quid esset similis Filius Patri. Et qui circa Acacium erant dicebant secundum uoluntatem solummodo, non secundum substantiam Patri similem Filium esse. Alii uero omnes etiam secundum substantiam  declarabant. In hac ergo contentione tota manserunt die. Et Acacium arguerunt, qui in suis sermonibus quos conscripsit, similem per omnia Patri Filium dixit: 274 nunc autem secundum substantiam similem denegauit. Quibus multum contendentibus et ad nullam concordiam uenientibus, surgens Leonas concilium soluit. Et iste fuit terminus synodi Seleucie congregate. Altera namque die rogatus ut interesset, noluit, dicens: Directus sum ad concordiam concilii: uobis distantibus adesse non possum. Quo facto, nec qui circa Acacium erant ad synodum concurrere uoluerunt. Altera uero pars in ecclesiam ueniens, Acacium et qui erant cum eo uocauit, ut de Cyrillo Hierosolymorum episcopo haberetur examinatio. Sciendum itaque quoniam Cyrillus  iam dudum fuerat accusatus atque damnatus: quoniam sepe euocatus ad iudicium, duobus annis iugiter declinauit, metuens accusantes. Condemnatus autem, appellationis libellum condemnatoribus destinauit, iudicium maius appellans. Cui appellationi consensit etiam Constantius imperator. Hoc itaque solus, et primus preter ecclesiasticam consuetudinem atque regulam Cyrillus fecit episcopus; ut, sicut in publicis iudiciis, libellis uteretur appellatoriis. Tunc ergo in Seleucia interfuit iudicandus. Et ob hoc episcopi Acacium eiusque consentaneos euocabant; ut de accusationibus cognoscentes, decretum commune proferrent. Euocabant igitur etiam alios quosdam qui fuerant accusati, et semetipsos contulerant ad  Acacium. Quos post crebram citationem nolentes occurrere, damnauerunt, et ipsum Acacium, Georgium Alexandrinum, Uranium Tyri, Theodulum Cheree, Penum Phrygie, Theodosium Philadelphie Lydie, Euagrium insule Mytilene, Leontium Tripoleos Lydie, et Eudoxium, qui primo quidem Germanicie fuit, postea uero Antiochie Syrie inuasit episcopatum; damnauerunt pariter et Patrophilum, quia et ipse a Dorotheo presbytero accusatus, euocatus noluit obedire. Hos itaque damnauerunt. Excommunicauerunt autem Asterium, Eusebium, Abgarum, Basilium, Phebum, Fidelem, Eutychium, Magnum, et Eustathium, sic eos manere decernentes, donec habita satisfactione, accusationibus semetipsos exuerent. His actis, damnationem celebratam eorum parochiis  innotuerunt; inque locum Eudoxii Anianum constituerunt episcopum, quem comprehendentes qui circa Acacium erant, Leone et Lauritio tradiderunt, a quibus exsilio destinatus est. Quo facto, episcopi qui ordinauerant Anianum contestationem obtulerunt Leone et Lauritio contra Acacium et consentaneos eius, dicentes synodi iudicium fuisse uiolatum. Cumque nichil agerent, Constantinopolim sunt profecti, ut que gesta fuerant panderentur imperatori. SOCRATES, lib. II, cap. 32. Edit. Christ. uales. cap. 40, p. 148.



CAPUT XXXu. De legatis concilii Seleucie, et de examinatione Aetii, et gestis Ariminensium.

Hunc terminum habuit synodus in Seleucia constituta. Qui uero uoluerit subtiliter uniuersa cognoscere,  exceptorum debet acta relegere. Post hec ergo talia gesta sunt. Consentientes quidem Acacio ad imperatorem quam propere peruenerunt. Alterius uero partis episcopi singuli ad propria sunt reuersi. Decem tantummodo eorum communi decreto missi, uenientes ad principem, inuenerunt directos decem ab Ariminensi concilio. Porro sequaces Acacii iam egerant ut potentes palatii ipsorum tuerentur partes, et per eos fauor illis arridebat imperatoris. Dicebant enim alios quidem sibimet consentire, alios autem ecclesiasticis pecuniis esse corruptos, alios incongruis falli seductionibus [ed. u., seditionibus]. Hec agebat Acacius natura uersutus, et preparatus ad intelligendum atque dicendum, cum etiam insignem haberet ecclesiam, id est Eusebii Pamphili, post quem eius tenebat episcopatum,  et gloriabatur eum se habuisse doctorem. Et cum talis esset, persuadebat facile quod uolebat. Cum igitur Constantinopoli ex utroque concilio essent episcopi uiginti, et alii qui casu presentes erant; primo quidem iubetur ut de Aetii questione iudicaret, presentibus maximis proceribus, Honoratus, quem non ante multum tempus imperator ab urbe Roma reuertens, primum prefectum urbis Constantinopolitane constituit. Postea uero, etiam ipso Constantio cum iudicibus audiente, capitur circa fidem Aetius egrotare; ita ut etiam imperator et alii quasi circa blasphema eius uerba commouerentur. Dicitur autem Acacium eique consentientes primum se hanc heresim ignorare finxisse, et sub uelamento quodam egisse cum principe, ut ipse cum suis proceribus  iudicaret: credens Aetium non posse uinci sermonibus, et magis necessario capi iudicantis auditus, ac sine contentione preualere conamen hereseos. Cumque hoc perfici nequiuisset, proferri scripturam prolatam ab Arimino, et a Seleucie synodo missos hanc suscipere, deposcebant. Et cum questio esset de substantie nomine, iureiurando firmabant: quia nullatenus dissimilem secundum substantiam Filium faterentur, seque paratos hanc heresim abdicare dicebant. Et quoniam inopinate Occidentales nomen substantie in Arimino reliquerant, necessariam huiusmodi scripturam esse fatebantur. Dicebant autem quia si nomen substantie taceatur, cum nomine substantie etiam illud quod de consubstantialitate decretum est, sine dubitatione tacebitur: quod plurimi  Occidentalium sacerdotum pro reuerentia Niceni concilii nimis amplectebantur. Hanc autem etiam imperator flexus est laudare conscriptionem: considerans multitudinem Arimino congregatam, et quia non peccaret qui similem Patri Filium diceret: idem esse uirtute credens, consubstantialem et similis substantie professionem; nichilque intellectu differre, nisi nominibus que Scriptura diuina nesciret. Hanc ergo sententiam habens, episcopos concordare precepit in Ariminensis fide concilii. Cumque se altera die pararet ad consulatum , totam diem et maximam noctis partem expendit, inter episcopos certamen habens, donec scripture ex Arimino delate subscriberent episcopi a Seleucia uenientes. SOZOMEN., lib. Iu, cap. 21 et 22. Edit. Christ. uales., cap. 32 et  33, p. 577.



275 CAPUT XXXuI. Quomodo affirmauerint fidem Ariminensis concilii, et Aetium deposuerint simul et alios.

Acacius autem et qui cum eo erant aliquantum tempus Constantinopolim commorantes, euocauerunt episcopos ex Bithynia, inter quos erat et Macarius Macedonensis [lege Mares Chalcedonensis], et Ulphilas Gothorum episcopus. Qui omnes numero quinquaginta conuenientes, confirmauerunt Arimino lectam conscriptionem: adiicientes ut de cetero nequaquam substantia uel essentia nominaretur in Deo; et preter hanc scripturam omnes alias, aut factas, aut faciendas penitus abdicari. Quo facto,  Aetium diaconatus ordine deposuerunt, tanquam heretice sapientem, et qui contra ecclesiasticam consuetudinem quedam humane sapientie facta conscriberet, et dialogos plenos blasphemia dictaret, atque turbarum ecclesiasticarum et seditionis auctor exstaret. Dicitur autem ab aliquibus, quia non eum integro corde deposuerunt; sed uolentes se principi commendare, eo quod dicerentur similia sapere. uidentes autem imperatoris indignationem quam circa Macedonium tunc habebat, etiam eum deposuerunt, et Eleusium Cyzici, et Basilium Ancyre, et Ortasium Sardicorum, Dracontium Pergami. Et dum in dogmate uiderentur habere discordiam, tamen tempore depositionis memoriam eorum fidei non fecerunt; sed culpas eis omnibus inferebant singulariter,  per quas eos asserebant in ecclesiasticis regulis deliquisse. SOZOMEN., lib. Iu, cap. 23. Edit. Christ. uales. cap. 24, p. 579.



CAPUT XXXuII. Pro qua causa sit Cyrillus Hierosolymorum depositus.

Inter quos Cyrillum quoque Hierosolymorum deposuerunt, tanquam Eustathio Elpidioque communicantem. Hi enim contraria sapuerant eis qui in Mitylene fuerant congregati. Inter quos etiam ipse conuenerat, et tanquam post depositionem in Palestina factam, communione participatus fuerat cum Basilio et Georgio Laodicie ciuitatis episcopis. Cum enim Cyrillus Hierosolymorum suscepisset episcopatum, de iure metropolite contendebat cum Acacio  Cesaree Palestine, tanquam sedis apostolice pontifex. Hinc ergo in Antiochia constituti, derogabant alterutris, tanquam non saperent recte de Deo. Nam et prius uterque sibimet in suspicione esse uidebatur. Alter quidem Arii dogma laudabat; Cyrillus autem predicantes consubstantialem Patri Filium sequebatur. Inueniens ergo tempus Acacius cum consentientibus sibimet episcopis, Cyrillum pro huiusmodi causa deposuit. Cum fames Hierosolymorum prouinciam occupasset, tanquam in episcopum necessitate ciborum turba respiciebat egentium. Cumque pecunie ad consolandum [ed. Niu. et Frob., consulendum penurie] non essent, uasa sacrata atque uela distraxit, et populi necessitati subuenit. SOZOMEN., lib. Iu, cap. 24. Edit. Christ. uales. cap. 25, p. 583.

 Imperatoris igitur animum hoc commouit, et maxime quod Acacius contra Cyrillum noscitur machinatus. Sacram namque uestem quam famosissimus imperator Constantinus ad honorem Hierosolymorum Ecclesie dederat Macario, illius ciuitatis pontifici, ut ea circumamictus, ministerium sacri baptismatis adimpleret : uidentes indignari contra Macedonium principem, primum condemnauerunt eum, tanquam plurime necis auctorem, et quia diaconum in fornicatione captum,  in communione susceperat. SOCRATES, ibidem.



276 CAPUT XXXIX. Quod Eudoxius Arianus post Antiochenum Constantinopoleos inuaserit episcopatum, et de praua Aetii doctrina.

Expulso siquidem Macedonio Eudoxius spernens Antiochie sedem, Constantinopolitanam inuasit Ecclesiam, studio fultus Acacii, qui obliti suorum suis iudiciis contraria sanciuerunt. Nam cum prius Dracontium deposuissent, eo quod ex Galatia transisset in Pergamum, non cogitantes quod actum fuerat, Eudoxium ad sedem aliam migrauerunt. Quo facto, lectam fidem Arimino cum augmento quod ipsi in Constantinopolitana urbe adiecerant, ubique direxerunt: mandantes ut qui non subscriberent, iussione  imperatoris exsilio mitterentur. Innotueruntque sua gesta et aliis Orientalibus sibi concordibus, et Patrophilo Scythopoleos episcopo, qui de Seleucia ad propriam mox redierat ciuitatem. Eudoxio siquidem constituto Constantinopoli, tunc etiam maior ecclesia que dicitur Sophia, dedicatur consulatu Constantii decimo, et Iuliani Cesaris tertio , quinta decima die Februarii mensis. Eudoxius enim cum sedisset in sedem illam, primus uocem que ubique uulgata est protulit, dicens: Pater , Filius . Ista duo Greca uerba diuersos habent apud Grecos intellectus; enim dicitur et impius et sine cultu; dicitur pius et bene colens. Cumque dixisset hec uerba, turba generatur in populo, quasi Patrem dixisset impium, Filium uero pium.  Quo facto, nolite, inquit, turbari ad ea que dixi: Pater enim est, quia nullum colit: Filius autem , quia colit Patrem. Hec cum dixisset Eudoxius, turba quidem sedata est: multus uero risus compleuit ecclesiam. Et hactenus illud dictum cum derisione permansit. His enim heresiarche seductionibus sermonibusque uacantes, Ecclesiam lacerabant. Huiusmodi ergo termino etiam synodus Constantinopolitana conclusa est. SOCRATES, lib. II, cap. 33. Edit. Christ. uales., cap. 43, p. 156.

Igitur Acacius et socii eius non cessabant, sed congregati apud Antiochiam, que eis dudum placuerant destruebant; et ex conscriptione que Arimino et Constantinopoli fuerat lecta, nomen similitudinis abscindere nitebantur, et per omnia substantiam atque uoluntatem dissimilem esse Patri apud Filium,  et ex non existentibus factum introducebant, sicut Ario primo placuerat: quibus Aetiani etiam consentiebant. Is enim Aetius post Arium primus aperte his nominibus uti presumpsit. Quapropter Sine Deo uocabatur: eiusque sequaces propterea Dissimiles, et Non existentiales sunt dicti ab his qui Antiochia consubstantialitati consentiebant. Hos ergo dum requirerent cultores Niceni concilii, cur in expositione fidei sue Deum ex Deo Filium dicentes dissimilem, et ex non exstantibus nominare presumerent? his sermonibus respondebant: Sic dictum est Deum ex Deo, sicut habetur apud Apostolum : Omnia autem ex Deo, unus ergo omnium etiam Filius Dei; et propterea positum est in expositionibus, secundum Scripturas. SOZOMEN., lib. Iu, cap. 28. Edit.  Christ. uales., cap. 29, p. 588.

Huius uerbi princeps fuit Gregorius Laodicenus episcopus; qui cum talia doceret, ignorauit quemadmodum Apostoli proprietates superiori tempore Origenes latius examinarit atque interpretatus sit. SOCRATES, lib. II, cap. 35. Edit. Christ. uales. cap. 45, p. 157.



CAPUT XL. De crudelitate Georgii apud Alexandriam, et qui post Cyrillum Hierosolymorum tenuerunt episcopatum.

Interea dum adhuc Athanasius celaretur, Georgius Alexandrie crudeliter paganos afficiebat, et aduersantes sibimet Christianos; utrosque enim cogebat ad suam uenire sententiam, et respuentes afficiebat. Erat enim apud sapientes odibilis, quasi despiciens  eos, et iudicibus imperans, apud populum uero quasi tyrannus, et ultra potentes elatus: precipue tamen paganos opprimebat, quos sacrificare et paternas festiuitates agere prohibebat. Tunc enim milites et Aegypti ducem armatos in ciuitatem introduxit, imagines et ornamenta templorum abstulit, quod ei postea causam necis adduxit. Cyrillo siquidem deposito, sicut predictum est, apprehendit Hierosolymorum Ecclesiam Herennius, et post illum Heraclius, post quem Hilarius. Hos enim tunc Ecclesiam illam gubernasse percepimus usque ad imperium Theodosii principis, quando rursus Cyrillus ad proprium remeauit episcopatum. SOZOMEN., lib. Iu, cap. 29. Edit. Christ. uales. cap. 30, p. 589.



CAPUT XLI. De Macedonio et Macedonianis.


Igitur Macedonius Constantinopolitana pulsus Ecclesia, damnationem non ferens, quiescere respuebat. Declinauit enim ad eorum partem qui apud Seleuciam Acacium cum sociis deposuerant. Misitque legationem ad Sophronium et Eleusium, quatenus defenderent expositam prius in Antiochia fidem, et postea apud Seleuciam roboratam, et similis substantie fidem diuulgandam esse commonuit. Ad quem concurrunt multi familiarium, qui nunc ab eo Macedoniani uocantur. Quicunque enim in Seleuceno concilio Acacium declinauerunt, aperte uerbum similis substantie sanciuerunt, cum prius hoc non manifesto indicio declarassent. Est enim opinio apud multos,  quia non inuentum sit Macedonii, sed magis Maratonii Nicomediensis episcopi: unde etiam Maratonii uocitantur; ad quos Eustathius expulsus de Sebastia confugit. Cumque Macedonius sanctum Spiritum comprehendere in tractatu diuine Trinitatis declinaret, tunc et Eustathius: Ego, inquit, neque Deum nominare Spiritum sanctum patior, neque creaturam presumo. Propter hanc ergo causam Spiritui repugnantes appellant huiusmodi personas, hi qui in consubstantialitatis expositione concordant. SOCRATES, lib. II, cap. 35. Edit. Christ. uales. cap. 45, p. 158.

Cum itaque Macedonius de Ecclesia Constantinopolitana fuisset expulsus, non ea que Acacius atque Eudoxius sapiebat; sed tradebat magis Filium Deum, per omnia et secundum substantiam similem esse Patri. Sanctum uero Spiritum non earum rerum esse  participem, sed ministrum, et perhibentem officium, et quecunque de sanctis angelis dici possunt. SOZOMEN., lib. Iu, cap. 26. Edit. Christ. uales. cap. 27, p. 585.



277 CAPUT XLII. De his que rursum ab Arianis contra ipsos Arianos gesta sunt; et quomodo Eustathius nequitiam patefecerit Eudoxii; et epistola Constantinopolitani concilii ad Georgium Alexandrinum, condemnantis Actium cum scriptis eius.

Igitur sequaces Acacii in Antiochiam magno studio conuenerunt, acti penitentia, quia similem dixerant Filium Patri. Et consulatu sequenti, id est, Tauri et Florentii , cum Euzoius eam gubernaret Ecclesiam, imperatore ibidem constituto,  pauci quidem rursus mouebant ea que dudum placuerant: dicentes oportere sermonem similis substantie auferri ab expositione fidei tradite, tam in Arimino quam Constantinopoli: non celantes, sed aperte dicentes, quia per omnia dissimilis Filius est Patri, non solum secundum substantiam, sed etiam secundum uoluntatem; et ex non exstantibus esset, sicuti predicauerat Arius. Cum quibus erant sectatores Aetii. SOCRATES, lib. II, cap. 35. Edit. Christ. uales. cap. 45, p. 159.

Ea siquidem tempestate, dum perfidia accusaretur Eudoxii, inter alios Eustathius, quoniam de fide, inquit, examinationem uis fieri, o imperator, Eudoxii considera blasphemias. Obtulitque eius expositionem, inter alia sic habentem:

 Que dissimiliter proferuntur, dissimilia secundum substantiam sunt:

Unus Deus Pater, ex quo omnia; et unus Dominus iehsu Christus, per quem omnia.

Dissimile autem est, ex quo, et per quem: dissimilis igitur est Filius Deo Patri.

Hac lectione commotus imperator, requisiuit Eudoxium, si fateretur suam. At ille negauit, dicens, quia esset Aetii. Quem dum iussisset imperator adduci; requisitus, licet eius non fuerit, suam esse professus est; et ideo exsilio destinatus. Eustathius tamen etiam Eudoxium ita sapere proclamabat, exigens ut scripturam anathematizaret Aetii. Quod licet tarde, fecit tamen; et damnauit quod prius et postea predicabat. Deinde etiam ipse exigebat ut ille  anathematizaret, quod Scripture non haberent. Tunc Syluanus, et ex non existentibus, inquit, et creatura, et alterius substantie, scripta nusquam sunt. Iustum ergo est hec abdicari. Quod imperator quoque decreuit ut fieret; quod, licet cum difficultate, fecerunt. Quo gesto, exigebant ut et ipsi abdicarent. Tunc disputatiue atque ueraciter Syluanus ait: Si ex non existentibus non est, neque creatura, nec ex alia substantia Deus uerbum: igitur consubstantialis est genitori Patri; sicut Deus ex Deo, et lumen ex lumine, eamdemque habet cum genitore naturam. Tunc imperator iratus, exsilium interminatus est eis. At illi: Potestatem, inquiunt, habes puniendi: non tamen nos Patrum statuta destruimus. Tunc imperator illos pelli iussit  Ecclesiis, et pro eis alios ordinari. Tunc Eudoxius, cum tyrannice Constantinopoleos teneret Ecclesiam, pulso Eleusio Cyzici, Eunomium ordinauit episcopum. Et Aetium in scriptis abdicauerunt, cuius uidebantur esse consortes; scripseruntque Georgio quod fuerat gestum. THEODORETUS, lib. II, cap. 27, p. 111.


EXEMPLAR EPISTOLAE UNIuERSI CONCILII Ad Georgium contra Aetium, Propter nefariam blasphemiam eius.

Sancta synodus Constantinopoli congregata, domino honorabili Alexandrine ciuitatis episcopo Georgio salutem.

Synodo reprehendente Aetium propter nefandas  eius et plenas scandalis scripturas, secundum consequentiam ecclesiasticarum sanctionum, super eo ab episcopis actum est quod decebat. Diaconatu namque depositus est, et ab Ecclesia factus extraneus. Et a nobis hec monita processerunt, ut neque ad lectionem cuiuspiam ueniant nefande eius epistole: sed abiiciantur, eo quod uehementer inutiles sunt. His autem adiicimus etiam anathematizandum eum, si permaneat in eo proposito, cum sequacibus suis. Consequens enim erat ut omnes in synodo conuenientes episcopi deponerent auctorem scandalorum et schismatum in omni terrarum orbe factorum inter Ecclesias, et concordarent in sententia contra cum iuste prolata. Sed extra uota spemque nostram Serras et Stephanus, Heliodorus et Theophilus in  nostra sententia concordare noluerunt, neque in eius depositione subscribere; cum scilicet Serras etiam aliam uesanam arrogantiam eiusdem accusaret Aetii. Dicebat enim eum asperiora presumere, atque dixisse: quoniam ea que Deus hactenus celasset apostolis, reuelata sibimet affirmaret. Post huiusmodi uesanos superbosque sermones a memorato Serra de Aetio protestatos flecti precibus nequiuerunt, ut in nostra fierent determinatione concordes. uerumtamen nos longanimitate detenti, multo tempore sustinuimus eos, nunc indignantes, nunc rogantes, nunc interminantes, nunc iterum supplicantes, ut conuenirent nobiscum, et consona omni concilio definirent. Sustinebamus ergo si forsitan audirent, si forsitan intelligerent, si forte prospicerent. Cumque,  multo tempore nobis perdurantibus, non flecterentur sequi sententiam super predicto uiro prolatam, Ecclesie honorabiliorem esse quam horum uirorum amicitias iudicantes, finiuimus contra eos excommunicationis tempus, sex mensium ad agendam penitentiam eis dantes inducias; ut si intra hoc tempus conuerterentur et consentirent definitionibus fratrum suorum, susciperentur in Ecclesia, et propriam fiduciam caritatemque repararent. Si uero sine penitentia permanerent, amicitiasque hominum regulis Ecclesie et concordie nostre preponerent, tunc eos episcopatus dignitate esse iudicamus extraneos. Quibus depositis, necessarium erit ut in eorum locis alii constituantur episcopi, quatenus legalis Ecclesia competentem sumens ordinem, sibi concordet:  episcopis uidelicet uniuersis seruantibus uinculum caritatis, eademque cum perfectione dicendo in uno intellectu unaque essentia. Ut ergo cognoscas que concilio placuerunt, hec tue reuerentie scripta transmisimus: orantes ut gratia Christi ista custodiens, pacifice et legitime regas sub te constitutas ecclesias. THEODORETUS, lib. I, cap. 28, p. 114.



278 CAPUT XLIII. De Eunomio, et quomodo in Cyzico fuerit ordinatus, et inde rursus expulsus, hereseos auctor exstiterit.

Hunc enim Aetium Eunomius suis libris exaltat, et hominem Dei uocat, multisque fauoribus honorat, Sed tunc et abdicantibus eum interfuit, et ab eis episcopalem ordinationem ipse suscepit. Eudoxius igitur et Acacius cum suis prebentes consensum his  que in Nicea Thracie gesta sunt, pro Basilio et Eleusio alios constituerunt episcopos: de quibus superuacaneum loqui nunc censeo. De Eunomio solum habito sermone narrabo. Igitur cum, Eleusio uiuo, Cyzicenam Ecclesiam percepisset Eunomius, et populi salubritatem uideret Eudoxius, atque imperatorem conspiceret seuientem contra eos qui creatum profitebantur unigenitum Dei Filium, eum compuliut celaret hunc sensum, nec eum aperiret inuestigant tibus accusatoribus: dicens Eunomio quoque, quoniam opportuno tempore predicabimus que modo celamus, et ignorantes docebimus, et contradicentes aut flectemus, aut cogemus, aut puniemus. His promissionibus persuasus Eunomius, obumbratam proferebat impietatem. Sed qui diuinis educati sunt sermonibus,  uidentes dictorum calliditatem, moleste quidem ferebant: aperte uero contradicere presumptionis opus, et non sapientie iudicabant. Circumponentes ergo speciem sibimet heretice prauitatis, et hoc se esse fingentes, accesserunt ad domum eius: rogantes ut eis exponeret aperte dogmatis ueritatem, nec pateretur huc et illuc eos diuersis ferri doctrinis. Tunc ille accepta presumptione, sensum quem celabat aperuit. Quibus dicentibus nimis esse nefarium ut non omnes sub eo constituti ueritate fruerentur, his et huiusmodi seductus uerbis, in conuentu ecclesie suam blasphemiam reuelauit. At illi zelo suas animas accendentes, ad Constantinopolim perrexerunt. Et primum quidem apud Eudoxium inscripserunt Eunomium; quo eos non suscipiente,  adeuntes principem, pestem illius cum gemitu panderunt. Dicebant enim potius istius dicta impia esse quam Arii. Pro his indignatus imperator, precepit Eudoxio ut deduceretur Eunomius, et conuictus sacerdotio nudaretur. Cumque frequenter ab accusatoribus importunitatem passus Eudoxius declinaret, adierunt rursum imperatorem, ingemiscentes, quia nichil quod preceperat fecisset Eudoxius; sed tantam despiceret ciuitatem, blasphemiis Eunomii percuntem. Tunc Constantius expulsurum se interminatus Eudoxium est, nisi Eunomium iudicandum deduceret, et conuictum in accusatione puniret. Hoc metuens Eudoxius, scripsit Eunomio ut de Cyzico fugeret, sibique reputaret, qui nequaquam eius monitionibus obedisset. uerum Eunomius metuens abscessit  quidem; sed contumeliam non ferens, proditionis quidem accusabat Eudoxium, lesumque se et Aetium asserebat; ac deinde gregem proprie cohortis instituit. Quicunque enim eius dogmatis concordiam sequebantur ab Eudoxio recesserunt: proditionem accusantes eius, sociantes semetipsos Eunomio, qui hactenus ab illo nomen habere noscuntur. Hinc ergo heresiarches factus Eunomius, impietatis cumulo auxit Arii blasphemias. Quia uero arrogantie seruiens passioni, proprium probatur fecisse collegium, ipsa que sunt gesta conclamant. Nam cum abdicatus Aetius fuisset et expulsus, cum eo egressus non est; licet doctorem eum et Dei hominem nominaret; sed mansit coniunctus Eudoxio. Cum autem impietatis pena exigeretur, ratum non habuit concilii  decretum; sed ordinauit episcopos atque presbyteros episcopali dignitate priuatus. THEODORETUS, lib. II, cap. 26, p. 115.



CAPUT XLIu. De Apollinare patre simul et filio, et eorum heresi.

Per idem tempus in Laodicia Syrie duo erant uiri uno nomine nuncupati, pater atque natus, uterque dicebatur Apollinaris. Pater presbyteri dignitate functus, filius autem habens lectoris officium. Grecorum ambo doctores eloquiorum. Pater grammaticus, filius erat rhetor. Pater namque, cum fuisset Alexandrinus genere, et prius docuisset in Beryto, postea Laodiciam, et ueniens duxit uxorem, et filium habuit Apollinarem. Tunc igitur ambo exercebantur cum  Epiphanio sophista; et cum essent eius amici, ualde fouebant eum. Hoc metuens Theodotus Laodicenus episcopus, ne frequenti confabulatione sophiste declinarent ad paganitatem, prohibuit ne ad eius scholas accederent. Qui paruipendentes episcopum, Epiphanii amicitias magis amplectebantur. Postea Georgius Theodoti successor, cum eos prohibere non potuisset, ambos communione priuauit. Tunc Apollinaris filius arbitratus esse iniuriam, et fretus eloquii tumore sophistici, nouitatem et ipse introduxit hereseos, que nunc fertur nomen inuentoris gerens. Aiunt enim quidam excitatos eos aduersus Georgium, non tantum propter predictam causam, sed quia uidebant eum uaria dogmata proferentem; et nunc quidem profitentem similem Patri Filium, sicut erat Seleucia constitutum; nunc autem in Arianam declinare  sententiam. Quapropter uelut opportunam sumentes occasionem, abscedunt. Cumque nullus eis intenderet, sub schemate religionis pestem hereseos introducunt. Et primum quidem dicebant animam a Deo uerbo in dispensatione incarnationis non assumptam. Deinde quasi penitentia ducti, corrigentes semetipsos adiecerunt: Animam quidem assumptam, que tamen non haberet mentem, sed Deum uerbum esse pro mente in homine assumptum. Circa hoc itaque solum dicuntur esse corrupti, qui nunc illorum nomine uocitantur; nam Trinitatem consubstantialem esse profitentur. SOCRATES, lib. II, cap. 36. Edit. Christ. uales. cap. 46, p. 160.



279 CAPUT XLu. Quomodo Iacobi episcopi orationibus Persarum rex non potuerit preualere Romanis.


Cum inter hec Sapores rex Persarum contra Romanos castra metaretur, Constantius cum magno exercitu ueniens Antiochiam, fugauit hostes . Quod non militia Romanorum egit, sed Deus, qui colitur a Romanis. Tropeum ergo nunc studeo narrare uictorie. Nisibis, quam quidam Antiochiam Mygdoniam uocant, in termino posita est Persicarum Romanarumque terrarum. Huius erat episcopus atque rector, et dux Iacobus, apostolice gratie radiis illustratus. Cuius digna laudandaque miracula in hac historia conscribere aut enumerare superuacaneum iudicaui. Sed unum tantummodo eius opus narrationis causa exponam. Huius igitur ciuitatem Romanis subditam Persarum exercitus obsidebat;  et cum septuaginta dies iugiter obseruaret, et multas quidem cepisset ciuitates, plurimaque circa hanc molimina posuisset et uallos, atque fossata pro capienda urbe fecisset, eam nequaquam ualuit obtinere. Postea uero Perse impetum Mygdonii fluminis, per ciuitatem mediam properantis, a longe retinentes, et utrasque ripas eius facientes celsiores, ut aqua in se collecta concresceret, quo ui maiori posset irruere: cum uidissent iam etiam illas quas fecerant sublimes ripas impleri, subito auferentes quas fecerant cataractas, dimiserunt impetum fluminis contra murum, qui uehementis aque pondus non ferens, est inclinatus et cecidit. Quo facto, ingrediens aqua cum magno impetu, etiam aliam partem muri,  unde fluuius solebat exire, cum magna ruina deposuit. Hoc Sapores inspiciens, credidit se sine pugna capere ciuitatem. Et illa quidem die quieuit, ut et fundus fluminis purgaretur, et posset ambulari per fluuium. Altera uero die cum omni militia credens per loca ruinosa murorum ciuitatem intrare, uidit murum ex utraque parte fabricatum. Ille namque sacratissimus homo orationibus milites coarmauit, et alios urbis habitatores. Quo facto, et murum restituit, et propugnacula fecit, quibus repelleret accedentes. Et hoc non ad murum ueniens egit, sed intra templum sacratum Domino supplicans adimpleuit. Porro Saporem non solum muri fabrica terruit, sed etiam altera uisio perturbauit. uidit enim stantem supra murum quemdam imperiali schemate circumamictum, et tam purpura quam diademate resplendere.  Arbitratus autem esse Romanorum imperatorem, mortem minatus est eis qui nuntiauerant non illic eum esse presentem. Quibus affirmantibus se uera dixisse, et Constantium Antiochia commorari, ex uultu, quem uidebat, agnouit eorum uerba esse ueracia; et ait, Deum bella gerere pro Romanis. Cumque hoc grauiter haberet, infelix sagittam dimisit in erem. Et cum uidisset quia in corpore eum iaculari non potuit, tamen a uesanie sue impetu non recessit. Tunc igitur Ephrem uir mirabilis, et conscriptor egregius apud Syros, sacratissimo Iacobo supplicabat ut ueniret ad murum, et uidens barbaros, maledictionis iacula contra eos emitteret. Flexus ergo uenerabilis homo, ascendit in quamdam  turrim; et cum millia millium uideret exercitus, aliam maledictionem eis non petiit, nisi cinyphes et culices; ut per parua animalia supernam uirtutem potuissent agnoscere. Orationem uero secute sunt nebule cinyphum et culicum. Et elephantorum quidem promuscidas, cum sint concaue, equorum uero, aliorumque iumentorum aures simul et nares impleuerunt. At illi ferre uim paruorum animalium non ualentes, sessores suos, ductoresque excussos dorsis proiecerunt, et diruptas acies confuderunt; exercitumque relinquentes, summo impetu fugiebant. Hoc modo ter miserrimus imperator paruam clementemque correptionem in se cognoscens factam, a Deo habente prouidentiam animarum eum pie colentium, suum exinde reduxit exercitum: confusionem, non uictoriam ex illa obsidione percipiens. THEODORETUS,  lib. II, cap. 30, p. 117.



CAPUT XLuI. De concilio denuo apud Antiochiam congregato.

Hoc itaque tempore Constantius Antiochia morabatur. Et, Parthico prelio quiescente, rursus colligebat episcopos: cogens omnes negare uerbum et unius substantie et alterius substantie. uerum cum Eudoxius post Leontium Antiochenam arripuisset sedem, deinde pulsus post multa concilia, cum Constantinopolitanum inique tenuisset episcopatum, Antiochena Ecclesia pastore priuata uidebatur. Tunc ergo conuenientes episcopi, cum essent plurimi, et undique congregati, dicebant imperatori oportere  primitus pastorem constitui, et ita cum illo de dogmatibus cogitari. THEODORETUS, lib. II, cap. 31, p. 119.



CAPUT XLuII. De translatione sancti Meletii ad Antiochenum episcopatum, et de eius expositione de unitate Trinitatis.

Illo tempore sacratissimus Meletius ciuitatem quamdam Armenie regens, et barbaros edocens, quietem habere uidebatur. Quem putantes Ariani sibi consentire, petierunt a Constantio ut Antiochene constitueretur presul Ecclesie. Cum quibus etiam orthodoxi propter claritatem eius uite et salubritatem rectorum dogmatum, in eius subscripsere decreto; ipsumque decretum utraque pars Eusebio Samosateno commendauit episcopo. ueniente siquidem  magno Meletio, occurrit ei populus utriusque partis, cum quibus Iudei pariter et pagani desiderantes famosissimum illum uidere Meletium. Tunc imperator et ei et aliis qui exponere poterant iussit ut populis explanarent locum illum: Dominus creauit me in initio uiarum suarum in opera sua ; precipiens ut exceptores eorum uerba conscriberent. Et primum quidem Georgius Laodicie fetorem heretice pestis euomuit. Post quem Acacius Cesaree, quamdam nisus mediam proferre 280 doctrinam, multum ab illorum blasphemia recessit: non tamen summum apostolice integritatis dogma seruauit. Tertius autem magnus surrexit Meletius, et rectitudinem regule in sacra disputatione monstrauit. Nam ueluti quodam pondere ueritatis utens, et quod plus, et  quod minus erat, euitauit. Cumque turba uniuersa faueret, rogans ut breuem eis doctrine daret imaginem: tres ostendens digitos, deinde colligens duos, et unum tendens, illam laudabilem protulit uocem Tria sunt que intelliguntur, sed tanquam de uno disputamus. THEODORETUS, ibidem.



CAPUT XLuIII. Quod, expulso Meletio, Euzoius Arianus Antiochie sit ordinatus episcopus.

Eo tempore fertur archidiaconem eius Ecclesie, adhuc eo loquente, extensa manu eius os obstruxisse. At ille suam sententiam manu clarius quam uoce signauit. Tribus enim apertis digitis, et denuo clausis, et uno tantum digito rursus extenso, pollicis schemate diuulgabat: quia tres unum sunt. Deinde archidiacone  eius manum, ore dimisso, tenente, libera uoce clamabat, Nicenum seruari debere concilium. SOZOMEN., lib. Iu, cap. 27. Edit. Christ. uales. cap. 28, p. 587.

Contra hanc doctrinam Ariani calumnie linguas exacuerunt, Sabellianum asserentes sanctum esse Meletium. Ob quam rem principi suaserunt ut in propriam prouinciam exsilio mitteretur. Et supradictus Euzoius aperte Arianum dogma laudauit; hunc enim cum Ario magnus Alexander diaconatu priuauerat. Hoc itaque facto, Christianus populus ab hereticis diuisus, in apostolicam ecclesiam positam loco qui dicitur uetus, conueniebat. Annis namque triginta postquam magnus Eustathius fuerat expulsus, orthodoxi Arianorum onera sunt perpessi, rerum  mutationem utilem sustinentes. THEODORETUS, lib. II, cap. 31, p. 120.

Sequacibus enim Meletii communicare noluerunt hi qui ab initio Nicenum dogma seruauerant: dicentes, quia ex Ariano decreto Meletius fuerit ordinatus, et sequaces eius ab illo sint baptizati: ob quam rem Antiochena Ecclesia in aliam diuiditur partem. SOZOMEN., lib. Iu, cap. 27. Edit. Christ. uales. cap. 28, p. 588.

Cumque uiderent orthodoxi hereticorum crescere magis impietatem, et apostolici dogmatis defensores aperte debellari, sanctumque Meletium pulsum, et Euzoium hereticum ordinatum, uerborum memorati sunt, que dicta sunt Loth: Salua , salua animam tuam . Ad hec etiam euangelici  uerbi dicentis: Si oculus tuus dexter scandalizat te, aufer eum et abiice abs te . Idem et de manu et pede Domino sanciente, qui etiam adiecit, dicens: Melius est enim tibi ut pereat unum membrum tuum, quam totum corpus in gehennam mittatur . THEODORETUS, lib. II, cap. 31. Edit. Christ. uales. cap. 32, p. 121.



CAPUT XLIX. De constantia Eusebii propter Meletium.

Porro mirabilis Eusebius, cuius dudum memini decretum fuisse commendatum, uidens preuaricationem pactorum circa Meletium meditatam, ad suam reuersus est ciuitatem. Ariani uero scriptum testimonium metuentes, Constantio suaserunt ut mitteret  qui decretum de Meletio factum ab Eusebio reuocaret. Tunc missus est ueredarius qui hec uelociter adimpleret. Cumque uenisset et imperatoris uerba nuntiasset, tunc Eusebius admirandus, commune, inquit, depositum non restituam, nisi omnes qui tradiderunt dicant. Quod dum qui fuerat missus renuntiasset, indignatus imperator, denuo misit, ut redderet quod accepit: adiiciens scripto, ut si reddere nollet, dexteram manum eius abscinderet; uerbo tamen iubens illi quem misit, ne faceret quod habebatur in litteris. Cumque epistolam legisset Eusebius, et inuenisset penam ab imperatore dictatam, cum dextera manu obtulit et sinistram, ambas incidi petens. Nam decretum, inquit, non dabo, clarum Ariane pestis indicium. Hanc eius firmitatem Constantius  uidens, laudauit egregie. Mirantur enim et impii resistentium sibi laudes, cum gestorum magnitudine superantur. THEODORETUS, lib. II, cap. 32, p. 121.



CAPUT L. Quomodo Iulianus, negata Christiana religione, bellum contra Constantium parabat, et de morte Constantii.


Hec igitur apud Orientales agebantur Ecclesias. Interea Iulianus Cesar bello deuincens barbaros apud Rhenum fluuium residentes , alios quidem peremit, alios cepit; claraque uictoria decoratus, dum mediocritate uite atque mansuetudine militibus gratus esset, ab eis appellatur Augustus. Hoc facto, nichil de Constantio cogitans, iudices ab illo factos honoribus mulcebat; et ad illius inuidiam litteras proferebat, quibus ostenderet eum propter bellum contra Magnentium gestum, in Italiam barbaros induxisse. Repente uero religione mutata, cum prius Christianus esse putaretur, semetipsum pontificem nominauit; et ueniens ad templa paganorum, sacrificabat, subiectisque talia colere suadebat.  Cumque Constantius propter bellum Persicum Antiochie moraretur, sperans ille quia sine bello posset Illyricum detinere, ad eos agebat iter: dicens se uelle Constantio satisfacere, tanquam non sponte, sed uoluntate militum infulas imperii suscepisset. Dicitur itaque quia dum ad hos terminos accessisset, uindemia iam collecta, circa occasum pleiadum uuas denuo fuisse prolatas. Insuper etiam imbrem ex ere descendentem, in eius ueste simul et ceterorum guttas singulas crucis formasse signacula. Hoc facto, uidebatur et ipsi et aliis, quia botris extra tempus illatis, bonum rei panderetur indicium; imber autem cadens uestem supra quam ceciderat roboraret. 281 Alii uero dicebant, uuarum signum preter tempus significare perditionem imperatoris ad instar huiusmodi  botrorum, et parui temporis fore eius imperium. Porro de cruce dicebant prenuntiare hoc signum, quia sit celeste dogma Christianorum, et oporteat signari cunctos crucis indicio. Unde cognoscitur quia diuersa interpretati, quam dixerat imperator, ueritate fraudati non sunt; utrumque enim opportune dictum sequens tempus ostendit. Cum audiret itaque Constantius contra se uenire Iulianum, instructione belli Parthici derelicta, Constantinopolim ueniebat. SOZOMEN., lib. u, cap. 1, p. 394.

Et Mopsucrenis inter Cilicas atque Cappadocas, nimia cogitatione apoplexie passione defunctus est, consulatu Thauri et Florentii, tertia die mensis Nouembris, anno uite sue quadragesimo et quinto : ex quibus tredecim cum patre regnauit,  uiginti quinque post illum. SOCRATES, lib. II, cap. 37. Edit. Christ. uales. cap. 47, p. 161.

Quo defuncto, Iulianus quidem iam Thracias obtinebat. Et non post multum Constantinopolim ueniens, appellatus est imperator. SOZOMEN., lib. u, cap. 1, p. 591.



LIBER SEXTUS.



282 CAPUT PRIMUM. De Iuliani genere ac disciplinis, et quomodo peruenerit ad imperium.


Nunc igitur de Iuliano pauca dicenda sunt, eiusque  genere ac disciplina, et quomodo uenerit ad imperium [ms. Lyr., principatum]. Constantinus, qui Byzantium suo nomine Constantinopolim appellauit, duos habuit ex eodem patre, non ex eadem  matre, germanos; quorum unus Dalmatius, alter Constantius uocabatur. Et Dalmatius quidem habuit sui nominis filium; Constantius autem duos habuit natos, Gallum et Iulianum. Post mortem Constantini conditoris Constantinopolitane ciuitatis, dum milites iuniorem Dalmatium peremissent, tunc et isti, defuncto iam patre, pene mortis periculum cum Dalmatio sustinuerant, nisi Gallum quidem egritudo que putabatur ineuitabilis liberasset; Iulianum uero etas infantis; erat enim annorum octo. Cumque ab eis feruor imperatoris quieuisset, Gallus circa Ephesum apud doctores erat, ubi etiam a progenitoribus nossessiones habebat. Porro Iulianus crescens, in auditoriis Constantinopolitane urbis exercebatur in basilica ubi doctores erant, habitu priuato procedens;  habebatque pedagogum eunuchum nomine Mardonium, grammaticum Nicoclem Laconensem. Rhetoricam uero legebat apud Eubolum [ms. Frob. et Niu., Ecebolum] sophistam tunc Christianum. Quod prouidentia quippe Constantii gestum est: ne apud paganum sophistam legens, ad eius superstitionis dogmata declinaret. Erat enim Iulianus ab initio Christianus. Cumque lectione proficeret, fama per populum uolitabat, quia posset etiam Romanam gubernare rempublicam. Quod dum latius panderetur, estuationes induxit imperatori Constantio. Quamobrem abstulit eum ab urbe regia, et misit in Nicomediam: precipiens ne conueniret apud Libanium sophistam Syrum. Tunc enim Libanius a pedagogis Constantinopolitanis expulsus, Nicomedia morabatur. Prohibebatur ergo Iulianus apud Libanium legere,  eo quod paganus esset, uerumtamen librorum eius lectionibus utebatur. Cumque proficeret in rhetorica, superuenit in Nicomediam Maximus philosophus, non ille Byzantius pater Euclidis, sed Ephesius; quem postea quasi artes magicas exercentem, ualentinianus imperator precepit occidi. Tunc igitur non ob aliam causam Nicomediam uenerat, nisi Iuliani fama pertractus. Apud quem Iulianus cum uerba philosophica [ms. Lyr., sophistica] pregustasset, cepit etiam doctoris imitari religionem. Is enim etiam imperii cupidinem animo eius immiserat. Cumque hec non laterent aures imperatoris, inter spem metumque constitutus, suspicionem celare uolens , tonsus monachicam simulabat uitam; et latenter quidem exercebatur in philosophia; in manifesto autem sacros Christianorum legebat libros. Denique in ecclesia Nicomedie lector est constitutus; et sub hoc habitu furorem declinauit imperatoris. Hec equidem pro timore faciebat, nequaquam a spe recedens quam mente conceperat. Dicebatque plurimis amicorum suorum feliciora fore tempora quibus ipse rerum potiretur imperio. 283 Dum hec itaque contra eum sic agerentur, Gallus germanus eius Cesar constitutus, uenit ad Nicomediam uisurus eum, dum pergeret ad Orientem. Post paululum uero perempto Gallo, repente Iulianus quoque fit suspectus imperatori, qui etiam eum custodiri precepit; et dum fuga lapsus fuisset, diuersa loca circumeundo  saluatus est. uixque sero uxor imperatoris Eusebia celatum inueniens, supplicauit imperatori quatenus nichil mali pateretur: sed ut potius ad philosophandum mitteretur Athenas. SOCRATES, lib. III, cap. 1, p. 164.

Cepit igitur Iulianus imperialia sceptra desiderare. Quamobrem discurrens uniuersam Helladam, uates querebat responsa reddentes: consulens si ad suum imperium perueniret; inuenitque uirum qui ei desiderata se dicere fateretur. Is eum perducens ad quemdam idolorum locum, et intromittens in adytum, seductores demones euocauit. Quibus solemniter apparentibus, terrore compellitur Iulianus in fronte sua crucis formare signaculum. Tunc demones tropei dominici figuram respicientes, et sue recordati deuictionis,  repente disparuerunt. Quod agnoscens magus, cepit culpare Iulianum. At ille et terrorem significauit, et crucis se dixit obstupuisse uirtutem, eo quod uidentes hoc signum demones euanuerint. Porro magus: Non hoc suspiceris, inquit, o bone uir, quia timuerunt, sicut ais: sed abominati hoc signum potius, abscesserunt. Et ita capiens miserum, odio repleuit Christiani signaculi Iulianum. THEODORETUS, lib. III, cap. 3, p. 126.

Post hec igitur imperator euocauit Iulianum, et constituit Cesarem : dansque ei coniugem Constantiam sororem suam, contra barbaros eam destinauit ad Gallias. Hi namque barbari, quorum imperator Constantius contra Magnentium solatia petierat, cum nichil profuissent contra tyrannum, Romanorum uastabant urbes. Cum esset ergo  iuuenculus Iulianus, iussit ut preter consilium ducum nichil moliri presumeret. Cumque illi accepta potestate negligerent, et propterea barbari superarent, tunc Iulianus duces quidem deliciis uacare permisit. Sumens autem milites, eisque spolia peremptorum hostium compromittens, initium uincendi barbaros fecit, et amorem suum apud milites collocauit. Fertur itaque, dum in aliquam ciuitatem fuisset ingressus, quia corona laurea, quibus soleat ciuitates ornari, inter columnas pendens, rupto fune super eius caput decidit, eumque aptissime coronauit. Quo facto, cuncti clamauerunt, quia ei signum foret imperii. Aiunt enim quidam Constantium propterea eum contra barbaros direxisse, ut ibi deficeret.  Sed nescio utrum uera suspicio sit; nam qui ei germanam dedit uxorem, si hoc cogitasset, contra se potius insidias excitaret. Cum igitur Iulianus apud imperatorem de ducum negligentia quereretur, alter mittitur magister armorum, eius alacritati conueniens, cuius ministerio cum barbaris est fiducialiter congressus; et dum illi per legatos litteras imperatoris eos ad prouincias inuitantis ostenderent, tunc ille legatos eorum misit in uincula; factaque congressione uicit, ita ut etiam captum regem Constantio dirigeret. Hac felicitate prouectus, a militibus appellatur Augustus. Cumque corona deesset imperialis, unus signa portantium torquem quem habebat in collo, sumens, Iuliani capiti circumposuit. Hoc ergo modo Iulianus imperator est factus. Que  uero postea gesserit ille philosophus iudicent audientes. In ipso namque principio non missa legatione apud Constantium, nec animum benefactoris placans, quecunque ei uidebantur agebat: modo iudices mutando prouinciales, modo derogando Constantio, et per urbes singulas publice relegendo ab eis barbaris definitas epistolas. Quamobrem plurimi cum sequebantur, a Constantio recedentes. Tunc igitur etiam figmentum Christianitatis quod habebat abiecit. Et dum circumiret diuersas urbes, aperiens templa, idolis offerebat, et semetipsum paganorum pontificem nominabat. Cumque talia gereret, intestinum bellum contra Constantium quesita occasione preparabat, et quantum ad eum perfici potuit. Non enim sine multo sanguine studium eius philosophie poterat adimpleri, nisi Deus consiliorum iudex, alterum  sine alterius concertatione finisset. Nam cum uenisset Iulianus ad Thracias, nuntiatum est ei mortuum fuisse Constantium. Et hoc modo intestino bello Romanum liberatur imperium. ueniens autem Iulianus Constantinopolim, cogitare cepit quemadmodum sibi populum complacaret, et eius fauorem decenter acquireret. Quod hac arte fecit. Bene namque sciebat Constantium ab omnibus populis nomen consubstantialitatis amplectentibus odiri: ob quam rem ab ecclesiis uidebantur exclusi, et episcopi confiscati exsilioque directi. Simul etiam nouerat et paganos fuisse contristatos prohibitione sacrificiorum, et desiderare adipisci tempus quo eorum aperirentur templa, et haberent idolis immolandi licentiam. Sic igitur utrumque populum meroribus uulneratum a defuncto  agnoscens, et communiter omnes eunuchorum uiolentia, et precipue Eusebii rapinis ingemiscentes, apud omnes semetipsum artificioso uelamine commendauit; et aliis quidem fingebat, aliis autem per uanam gloriam largus erat: omnibus tamen in communi, qualis esset religione, monstrabat. Et primum quidem crudelitati Constantii circa subiectos derogans, et eam [ed. Frob. et Niu., eum] coram populo uniuerso redarguens, iubet episcopos exsilio deportatos reuocari, et confiscatas eorum reddi substantias. Templa quoque paganorum uelociter suis necessariis precepit aperire. Eos autem qui fuerant ab eunuchis oppressi, recipere que male ab eis fuerant abrepta sanciuit. Eusebium uero presidentem imperiali cubiculo morte damnauit, non solum quia multos  oppresserat, sed quia Gallum quoque fratrem suum, eius accusatione audierat interemptum. Et corpus quidem Constantii regio honore sepeliuit. Expulitque palatio eunuchos, tonsores et cocos. Eunuchos quidem, quia eius uxor obierat, post quam non duxit aliam. Cocos autem, eo quod cibis simplicibus uteretur. Tonsores autem: unus, inquit, sufficit multis. Scriptorum autem plurimos fortune antique restituens, reliquis eorum mercedem scripture dari precepit. Abscidit quoque etiam publicum cursum mularum et caballorum, quos publicis iussit utilitatibus ministrari. Hec eius opera laudant pauci, plurimique uituperant: quia remoto fastu palatii, contemptibile uidebatur imperium. Is enim noctibus uigilans  conscribebat libros; et descendens in senatu publice recitabat. Solus enim imperatorum 284 a Iulio Cesare in curia senatus recitauit orationes. Honorabat quoque disciplinarum cultores, maxime philosophantes. Quamobrem undique fama congregabat huiusmodi uiros, emanantes circa palatia, qui circumamicti palliis, magis habitu quam magisterio pandebantur. Erantque graues uniuersis Christianis, seductores uiri et imperatoris semper religioni fauentes. Habens itaque Iulianus plurimum uane glorie uitium, cunctos ante se principes lacerauit in oratione quam de Cesaribus scripsit. Hac ergo arrogantia motus, etiam contra Christianos conscripsit libros. Ut ergo cocos atque tonsores expelleret, opus philosophi, non tamen imperatoris egit; ut autem detraheret atque laceraret, neque philosophi neque  principis fuit. SOCRATES, lib. III, cap. 1, p. 166.



CAPUT II. Quomodo Iulianus ad ritum deuenerit paganorum, et de sacrificiis idolorum.

Fertur itaque mox in ipso principio Iulianum sic aperte et impudenter negasse Christianam fidem, ut quibusdam sacrificiis et inuocationibus, quas expiationes [ed., expeditiones] pagani uocant, et sanguinis immolatione, nostrum baptisma studeret ablui, et abrenuntiare ecclesiastice confessioni. Ex illo enim tempore tam secrete quam publice, et in templis licenter pagani sacrificia celebrabant. Fertur etiam quia dum aliquando sacrificaret, ostensum sit ei in uisceribus pecudis immolate signaculum crucis corona  circumdatum. Qua uisione, alios quidem sacrificii ministros fuisse perterritos: estimantes quippe huiusmodi religionis uirtutem et Christiani dogmatis eternitatem; eo quod corona que circumdabat crucem uictorie esset indicium; et quia ambitus circuli a suo principio nusquam terminaretur, sed magis rursus reuerteretur in semetipsum. Cumque ceteri mirarentur, princeps huius scientie confortauit eos: dicens prospera et utilia sibi indicia fuisse monstrata; et quia magis signum dogmatis Christiani cerceretur; nec ei quo uellet dilatari liceret, termino circuli circumsepto. SOZOMEN., lib. u, cap. 2, p. 599.



CAPUT III. Quomodo etiam ante imperium latenter fuerit paganus.

 Iulianus enim metuens Constantium, quia genere proximos, tyrannidis formidine, perimebat, lectorum sociatus est choro, et diuinos codices in ecclesia, populo audiente, legebat. Nam et basilicam Martyrum edificauit, quam diuina prouidentia non suscepit. THEODORETUS, lib. III, cap. 2, p. 125.

Cum adhuc pueri Gallus et Iulianus in Cappadocia morarentur, aiunt habuisse eos tunc studium ut maximam basilicam ad sepulturam martyris Memme [ed., Mame] fabricarent; et inter se diuiserunt opus. Cumque ambo certarent in edificio, ut alter alterum superaret, fertur aliquod prouenisse miraculum; et nisi hactenus superessent qui hec se audiuisse ab inspicientibus enarrarent, uideretur forsitan incredibile.  Galli namque pars augebatur, et omnino crescebat; Iuliani uero labores, alii quidem fodiebantur, [ms. Lyr., fedabantur], alii, terra ipsa euomente, ruderibus implebantur. Aliquoties deposita fundamenta terre copulari non poterant, perinde ac si quedam uiolenta uirtus ex loco inferiore ea repercutiendo depelleret. Que causa cunctis apparebat esse prodigiosa. Ex illo namque estimabant quia non esset uir ille in religione Christiana salubris. SOZOMEN., lib. u, cap. 2, p. 594.



CAPUT Iu. Quam fuerit Iulianus Christianis infensus.

Cum igitur solus tenuisset imperium, templaque reserasset, et alia repararet, omnem deuotionem etiam ministris templorum affluentius impendebat.  Sepe uero ciuibus in commune rescripsit, ut ad paganos accederent ritus, et eius donatione fruerentur, Christianis se inimicum aperte designans; ita ut neque uenire ad se eos uellet, neque legationes eorum suscipere. Denique cum Perse mouissent bellum, legationem mittentibus Nisibinis, tanquam omnibus Christianis, et neque templa reserantibus, neque ad eorum sacra uenire uolentibus, interminatus est, non se auxilium prebiturum, nec legationem quasi pollute ciuitatis esse suscepturum, neque ad eos primitus accessurum, nisi cognosceret in paganitatem esse mutatos. Hoc etiam apud Palestinam questus de Constantiensibus delegauit. Hic enim locus, cum esset Gaze portus, et Maioma uocaretur, essetque Christianis plenus, a Constantino dignitatem meruit ciuitatis,  et ex filii eius nomine Constantia nuncupata est. Iniustum enim arbitratus est Constantinus ut paganis subdita uideretur esse Gazensibus. Tunc ergo Iuliano regnante, litem Gazei Constantiensibus intulerunt. Quo iudice residente, Constantiam rursum eis subdidit, distantem quasi stadia uiginti. Et ex illo, sublato priori nomine, Gaze Maritime uocabulo nuncupatur. Habebat enim communes iudices atque duces; sola uero iura Ecclesie duas uidentur ostendere ciuitates; utraque enim suum episcopum habet et clerum. Et uigilie martyrum atque collectarum apud eos seorsum fiunt, et termini utriusque episcopatus Ecclesieque subsistunt. Quodam tempore defuncto Maiumeno pontifice, quidam presulum Ecclesie Gazeorum studuit utrumque clerum sue ditioni submittere,  fas non esse dicens ut uni ciuitati duo episcopi presiderent. Resistentibus Maiomenis, deliberauit prouincie synodus, ut eis proprium ordinaret episcopum: oportere credens ut qui sub Constantino pro pietatis religione ciuitatis habere priuilegia meruerunt, et pagani principis iudicio hec amiserunt, in sacerdotiis et ordine Ecclesiarum nequaquam dato antiquitus honore priuarentur. SOZOMEN., lib. u, cap. 3, p. 596.

Ea siquidem tempestate Cesaream Cappadocie maximam ac felicissimam ciuitatem ita uocari prohibuit, eique appellationem antiquam Cesaris abrogauit quam a Claudio Cesare promeruerat; nam prius Mazaca uocabatur. Habebat enim odium eius antiquitus,  eo quod omnis eius esset populus Christianus, et templum apud se Iouis 285 et patrii destruxisset Apollinis. Nam cum etiam, eo regnante, Fortune sacellum, quod solum remanserat, a Christianis fuisset euersum, ciuitati crudeliter erat infestus; et paganorum populos illic habitantes ualde culpabat, qui semetipsos ulti non essent, et quodlibet pro Fortuna sustinuissent. Omnes uero possessiones atque pecunias Cesariensium Ecclesiarum cum uerberibus exquirens, ad medium eius iussit afferri. Moxque ex eis trecentas auri libras in erario publico collocauit. Clericos autem uniuersos aggregari inter milites iussit, duci prouincie seruituros, quod est nimis graue et uehementer iniuriosum. Populum uero Christianorum cum uxoribus atque filiis inscribi precepit, et tanquam uicaneos tributa persoluere: cum  interminatione iurans, quia nisi templum rursus festinanter edificarent, et ciuitatem nimis affligeret, et neque capita sua Galileos habere permitteret. Sic enim solebat uocare Christianos. Quod forte euenisset, nisi fine celeri defecisset. SOZOMEN., lib. u, cap. 4, p. 598.



CAPUT u. Quod initio imperii sui magis pepercerit Christianis.

Initio namque parcens Christianis, clementior uisus est, sciens priores persecutores nichil profuisse ad augmentum paganitatis quotquot punierint Christianos, qui magis hinc creuerint et facti sint gloriosi pro uero dogmate morientes. Inuidiam igitur habens eorum glorie, a tormentis abstinuit, iudicans esse necessarium  ut sermone potius et admonitione ad paganitatem colendam populo suaderet, credens etiam hinc se monstrare clementem. SOZOMEN., lib. u, cap. 4, p. 599.



CAPUT uI. Quomodo Mares episcopus Chalcedonie in facie redarguerit Iulianum.

Dicitur enim quia, dum Constantinopoli apud Fortunam sacrificaret, accessisset ad eum Mares episcopus Chalcedonie, et publice impium, et , id est sine Deo, apostatamque uocitasse; illum uero solam ei improperasse cecitatem . Super hec uolens etiam lacerare Deum, consuete dixit: Neque Galileus Deus tuus curare te potest. Respondens  uero Mares dixit: Ego, inquit, Deo meo pro cecitate gratias ago, quia hoc ideo gestum est, ne te uideam pietate nudatum. Imperator autem nichil respondens abscessit. Sic enim putabat potius roborari paganitatem, si se patientem ac mitem Christiano populo demonstrasset. SOZOMEN., lib. u, cap. 4, p. 599.



CAPUT uII. Quod eos qui fuerant a Constantio deportati reuocauerit, et de uexatione ecclesiasticorum et populi Christiani.

Hec itaque faciens, eos qui fuerant a Constantio fugati pro religione reuocauit, et confiscatis patrimonia sua restituit, precipiens populo ut nullum  lederent Christianum, neque nolentem sacrificare compellerent; sponte uero accedentes ad aras prius expiari apud demones, purgarique solitis eorum sacrificiis preparabat. Clericis autem omnia priuilegia, honores consuetudinesque subtraxit, et leges positas pro eis soluit, ipsosque curie tradidit; simul et a uirginibus et uiduis que pro penuria inter clericos pascebantur, iussit exigi ea que dudum a publico accepisse uidebantur. Constantinus enim imperator disponens res ecclesiarum, unicuique ciuitati prospexit, ut clerus sufficientia emolumenta [ms. Lyr., alimenta] perciperet, et hoc lege firmauit; quod hactenus, mortuo Iuliano, seruatur. Hanc exactionem aiunt nimis fuisse crudelem. Auferebat enim subinde pecunias et ornamenta sacra; templaque sub Constantino  et Constantio fundata destruebantur; date ad edificia pecunie rursus exigebantur. Hac occasione sacerdotes, et clerici, et populus Christianus crudeliter uexabantur. SOZOMEN., lib. u, cap. 5, p. 600.



CAPUT uIII. De seditione apud Alexandriam orta contra paganos.

Per idem tempus in Alexandrinorum maxima ciuitate contigit ex huiusmodi causa seditio. Erat locus quidam in ciuitate antiquis temporibus desolatus atque neglectus, multaque sorde completus: hic pagani olim dee Methre sacrificantes, homines immolabant; quem locum Constantius, quasi uacantem, Ecclesie Alexandrine concesserat. Hic Georgius uolens oratorium fabricare, repurgium faciebat. Quod dum fieret, inuentum est illic adytum in multa profunditate  constructum, in quo paganorum mysteria celebrabantur [ms. Theod., celabantur]. Erant enim ibi caluarie hominum plurime, maiorum pariter et infantium, qui perhibebantur illic exstincti, ut ex eorum uisceribus artes magice exercerentur. Hec igitur Christiani reperientes in adyto Methre, studuerunt ad irrisionem paganorum uniuersis hec facinora reserare, diuulgabantque capita hominum que compererant. Hec Alexandrie pagani respicientes, et opprobrium non ferentes, ira succensi sunt; et omne quod ad presens inuenerunt, arma iudicantes, impetu contra Christianos facto, multos interemerunt, alios gladiis, alios fustibus aut lapidibus, alios funibus strangulantes, quosdam etiam crucifigentes ad sancte crucis iniuriam, plurimos diuersis uulneribus  affligentes. Et ita gestum est, ut neque proximis parcerent, sed philosophus philosophum percussit, et frater fratrem, pater filios et parentes, et inuicem in sua nece grassati sunt. Quamobrem Christiani eumdem locum purgare quieuerunt. SOCRATES, lib. III, cap. 2, p. 170.



286 CAPUT IX. Quomodo Alexandrinus Georgius sit exstinctus.

Interea cum iudices denuntiassent mortuum fuisse Constantium et imperare Iulianum, seditionem fecit in Alexandria populus paganorum, et impetu facto super Georgium, uinculis eum alligauerunt. Quem post paululum uenientes ad carcerem peremerunt, eiusque cadauer imponentes camelo, a mane usque  ad uesperam per totam portauerunt [ms. Santheod., pompauerunt] ciuitatem, et circa sero concremauerunt. Multi ferunt Arianorum, quod ab amatoribus Athanasii id factum sit; sed ego reor indubitanter hoc fecisse gentiles, cum utique et querelas haberent aduersus eum propter idola et templorum iniurias, prohibitionemque solemnitatum. Quod etiam Iulianus sic se habuisse testatur per litteras ad Alexandrinos missas, in quibus culpat eos penamque relaxat, quasi propter reuerentiam Serapis, quem ciuitatis conseruatorem dicit, et Alexandri conditoris eius, necnon Iuliani auunculi sui, in paganitate deuoti et Christianos nimis odientis. SOZOMEN., lib. u, cap. 7, p. 603.



CAPUT X. Quomodo Iulianus  ecclesias clauserit et ecclesie ornamenta diripuerit.


Dicitur enim quia studium habuerit ut in thesauros imperatorios plurima et pretiosa Ecclesie Antiochene uasa reconderet, et quia clausisset ecclesias, et uniuersos clericos effugasset, et solum tunc Theodoritum stetisse presbyterum. Quem cum tanquam uasorum custodem comprehensum crudeliter sauciasset, nouissime gladio precepit occidi. Qui fortiter inter uniuersa tormenta respondit, et pro dogmatis confessione [ms. Lyr., defensione] deuicit. Cumque uniuersa Deo dicata uasa et pallia collegisset, proiiciens hec in terram, contumeliis et iniuriis, ut uoluit, agens Christum, super ea etiam sedit, et cumulum auxit iniuriarum. Moxque uerenda eius et loca femoribus  circumposita feruntur esse percussa, et ad tantam peruenit usque putredinem, ut uermes crearet, medicis laborantibus nec ualentibus uincere passionem. Conficiebantur enim omnimoda pretiosaque medicamina ex pinguibus uolatilibus, ut eorum crassitudine corrupta et putrida membra linirentur. Hoc facto uermes ad superficiem prouocabant, quia in profundo ebullientes, uiuas discerpebant carnes. Et donec moreretur, non fuit ab hac passione securus. Hoc itaque claruit diuina indignatione gestum, cum etiam custodes imperialium thesaurorum, et alii plurimi aduersus ecclesias insurgentes, inopinata et miseranda morte defuncti sunt, quasi superna indignatione damnati. SOZOMEN., lib. u, cap. 7. Edit. Christ. uales. cap. 8, p. 604.



CAPUT XI. De Eusebio, Nectario et Zenone martyribus.


His dictis, tempus est ut memoriam faciamus Eusebii, Nectarii et Zenonis fratrum Christianorum, contra quos odium exercentes populi Gazeorum, domi celatos et comprehensos, uinculisque traditos atque flagellatos, postea conuenientes in theatrum, aduersus eos clamare ceperunt, quasi eorum templa destruxissent et in iniurias paganorum preterito tempore multa gessissent. Cumque alterutros, ut uulgi moris est, excitarent, concurrentes ad carcerem, et educentes eos crudeliter occiderunt, nunc in terra pronos, nunc supinos trahentes, atque percutientes, et uulnerantes lignis, lapidibus atque fustibus. Audiui  namque etiam mulieres egressas, et cum radiis telarum eorum corpora uulnerasse; et cocos publicos, alios aquam, alios feruentes ollas fudisse super eos, alios subulis eorum membra perforasse. Cumque eos dilacerassent capitaque fregissent, ita ut cerebrum in terra iaceret, deduxerunt ante urbem, ubi solebant mortua iumenta proiicere: ibique eorum corpora concremantes, ossa que remanserant inter cadauera camelorum et asinorum permiscuerunt, ne possent facile reperiri; quod non diu latuit. Quedam namque mulier Christiana, non tamen de Gaza, diuino precepto per noctem ea colligens et in urnam recondens, Zenoni eorum consobrino seruanda contradidit. Deus enim per uisum mulieri reuelauit hunc uirum: ei namque crat ignotus, et nuper habita persecutione  celabatur. Hoc ergo modo per mulierem reliquias eorum accepit et interim domi seruauit. Cumque is eiusdem Ecclesie suscepisset episcopatum imperante Theodosio, fabricata basilica ante ciuitatem, et altare fixo, ossa martyrum collocauit iuxta confessorem Nestorem. Qui dum in uita sua cum istis suis proximis habitaret, cum martyribus comprehensus a populo, uinculis eorum flagellisque participatus est. Is enim, dum traheretur, habens pulcherrimum corpus, ad miserationem persecutores adduxit. Quem ante portas semiuiuum, morti tamen proximum proiecerunt. Hunc colligentes quidam, Zenoni detulerunt; apud quem, dum curaretur, defunctus est. SOZOMEN., lib. u, cap. 8. Edit. Christ. uales. cap. 9, u. 605.



CAPUT XII. De Hilarione monacho, et crudelitate Heliopolitanorum et Arethusiorum contra Christianos, et de Marco episcopo eiusque martyrio.


Inter hec autem dum Hilarionem monachum Gazei requirerent, fugit in Siciliam: ubi ligna de montibus colligens, et in ciuitate uendens, et propriis humeris portans, transigebat quotidianam uitam. Cumque eius illic uirtus fuisset patefacta per demones, uenit in Dalmatias; ibique uirtute diuina plurima miracula faciebat, ita ut etiam mare, quod quedam occupauerat loca, sua oratione repelleret. Sed etiam 287 hinc rursus abscessit, quia ubi laudabatur habitare declinabat: demutando loca cunctis esse studebat incertus, ut opinionem suam crebra migratione  destrueret. Nouissime uero dum nauigaret Cyprum, uenit in Paphum: inuitatusque ab episcopo Paphi, dilexit locum, et circa predium Charybdim nuncupatum philosophatus est; quem ut martyr non esset fuga prohibuit. Fugiebat enim, quia preceptum diuinum est non exspectare persecutores. Nam qui in persecutione comprehenduntur, fortiter ferre iubentur. Gazei siquidem et Alexandrini contra Christianos talia gessisse noscuntur. Sed Heliopolitani et Arethusii Syriam habitantes, ad tantam uenere crudelitatem, sicut illorum temporum homines explanauerunt, ut sacras uirgines insolitas a populo uideri, publice nudatas stare cogerent in theatro. Quas primo irriserunt, postea totonderunt, nouissime per medium sectas, porcos, ut eas comederent, prouocabant.  Ut ergo reor, Heliopolitas ad crudelitatem sacrarum uirginum res illa perduxit, eo quod paterna consuetudo qua fornicabantur eorum uirgines antequam nuberent, prohibita uideretur. Constantinus enim, destructo in ea ciuitate ueneris templo, primus apud eos construxit ecclesiam, et consuetas fornicationes lege prohibuit exerceri. Arethusii uero Marcum sue ciuitatis episcopum, senem, uita et conuersatione reuerendum, mirabili morte peremerunt. Hunc enim etiam prius habuerunt odiosum, eo quod Constantii temporibus, ut paganos ad Christianitatem reduceret, templum eorum ornatissimum pretiosissimumque destruxerit. Cumque Iulianus imperasset, motus in eum est, et precepit ut aut estimationem templi redderet, aut id rursus edificaret. Et dum  utrumque impossibile foret Christianis simul et sacerdoti, primo fugit secundum euangelicam legem; postea uero cum multi propter eum periculis et necessitatibus subderentur, de fuga reuersus est, et sponte semetipsum populo, quod uellent in eum exercere, contradidit. Qui dum laudare philosophum debuissent, credentes potius contemptorem, irruentes in cum, et per singulas plateas trahentes, eius capillos et membra dilacerabant uiri simul et femine; ita ut subtilibus restibus eius aures abscinderent. uerum infantes apud magistros positi deludebant ei, alapis cedentes, et graphiis sine aliqua parcitate pungentes. Quem etiam in cunicula deposuere fetentia. Cumque adhuc respiraret, eum ex melle et liquamine perungentes, et in sportam mittentes appenderunt in ere.  Dicitur ergo quia tunc uespis et apibus ipsum contingentibus, et carne eius uescentibus, dixerit Arethusiis: quia ipse quidem esset excelsus, illos uero uideret in humili constitutos; sed postea hoc etiam ipsos fore passuros. SOZOMEN., lib. u, cap. 9. Edit. Christ. uales. c. 10, p. 607.

Hoc igitur agentes, cogebant eum ut templum reedificaret, aut ut daret impensas. Quod dum non faceret, putantes pauperem, uel medietatem petebant pecuniarum: nouissime uel paucum aliquid exigebant. Quibus ait: Nec unum obolum pro omnibus dabo. Sic igitur superati, ab eius se suspendere suppliciis. THEODORETUS, lib. III, cap. 6. Edit. Christ. uales. cap. 7, p. 131.

Sermo fertur quia tunc prefectus precipue paganus  fuerit admiratus Marci constantiam, et ad principem ueniens quereretur: dicens esse uerecundum ut in uno sene tanta tormenta committerentur; et Christianos, dum talia paterentur, fieri gloriosos, se uero magis esse opprobrio. Marcus ergo tali est fine coronatus. SOZOMEN., lib. u, cap. 9. Edit. Christ. uales. cap. 10, p. 609.



CAPUT XIII. De Macedonio, Theodulo et Tatiano martyribus.

Eodem tempore Macedonius quoque, Theodulus et Tatianus Phryges martyrii pignora consecuti sunt. Nam dum in Mere ciuitate Phrygie templum aperuisset prouincie iudex, et longo tempore plenum ruderibus emundaret, ingredientes isti per noctem,  idola contriuerunt. Cumque propter hoc multi comprehensi ad supplicium ducerentur, illi semetipsos innotuerunt. Quos dum iudex, quasi habita satisfactione delictorum, nollet occidere, populis clamantibus, uario tormentorum genere castigauit. Nouissime uero in craticula superpositos ardere precepit. Cumque cremarentur: Si assis, inquiunt, carnibus, o Amati, delectaris , altera latera ignibus obiice: ne dum comedere ceperis, carnes semicrudas inuenias. Et isti ergo fortissimo certamine deuicerunt. Aiunt itaque Busyrim in Ancyra Galatie clarissimam, fortissimamque habuisse confessionem, cum fuisset in heresi que uocatur Enoratistarum, id est Abstinentium. Hunc enim, dum iudex comprehendisset quasi contra paganos insilientem,  torquere uolebat in publico; iussitque ut appenderetur in ligno. Tunc Busyris extensis cito manibus supra caput, nudauit latera: dicens non opus esse ut ministri appendentes eum, deponentesque laborarent, cum esset ipse pronus ad penam quam uellent exercere, et latera sua tortoribus prepararet. Miratusque eius promissionem iudex, rei experimento magis obstupuit. Nam dum ungule ferree eius latera uehementius exararent: donec iudici placuisset, sustinuit manus extensas, et plagas cum alacritate suscepit. Post hec autem reductus in uincula quiescebat. Porro post paululum, morte nuntiata Iuliani, usque ad Theodosii principatum uixit; et in Ecclesia catholica, acta penitentia prioris hereseos, conuersatus est. SOZOMEN., lib. u, cap. 10. Edit. Christ. uales. cap. 11, p. 610.



CAPUT XIu. De Basilio martyre et Eupsychio.


In illo siquidem tempore ferunt uitam finisse martyrio Basilium Ecclesie Ancyrane presbyterum, et Eupsychium Cesariensem Cappadocie, ducta nuper uxore, dum adhuc quasi sponsus esse uideretur. Eupsychius enim peremptus est propter Fortune templum, quod, sicuti iam diximus, dirutum fuerat; et in communi Cesarienses iram principis sunt experti, et alii quidem morte, alii fuga mulctati sunt. Basilius autem studiosus uir, circa dogmata probatus, dum uixit Constantius, restitit Arianis. Et propterea Eudoxii decreto ab ordine est remotus ecclesiastico.  Cum uero Iulianus tenuisset imperium, Christianos publice commonebat, ut proprium dogma seruarent, nec paganorum superstitione macularentur, 288 honoresque collatos a principe pro nichilo iudicarent, temporales utique, et perpetue damnationis auctores. Propterea ergo in suspicionem et odium ueniens paganorum, quoniam publice sacrificantes inspiciens stabat, et ingemiscens orabat atque clamabat, ne ullus Christianorum huiusmodi errore teneretur obnoxius; comprehensus et traditus prouincie iudici, multaque tormenta fortiter sustinens, martyrio coronatus est. Hec ergo colligens sub uno retuli, licet diuersi anni uel dies eorum uideantur esse martyrii. SOZOMEN., lib. u, cap. 10. Edit. Christ. uales. cap. 11, p. 611.



CAPUT Xu. Que in Gaza contra Christianos crudeliter sint commissa, et in Sebastia, et in Phenice.


Que enim idolorum seductionibus subditi tempore illo commiserint, multa quidem sunt, et propriis libris egentia; sed ego ex multis pauca narrabo. In Ascalonia siquidem et Gaza, uirorum sacerdotio dignorum, et mulierum uirginitatis conuersatione pollentium, diuidentes uteros, et hordeo cumulantes, exposuerunt comestioni porcorum. In Sebastia uero, que est eiusdem prouincie ciuitas, Ioannis Baptiste sepulcrum aperuerunt ignique tradiderunt, ossa uero ac puluerem disperserunt. Porro scelus quod in Phenice commiserunt, quis poterit uel dicere sine lacrymis uel audire? In Heliopoli enim, que est circa  Libanum, erat quidam diaconus, nomine Cyrillus. Is, imperante Constantio, succensus zelo diuino, multa idola que ibi adorabantur contriuit et igni cremauit. Cuius actionis memores nec nominandi uiri, non solum peremerunt eum, sed etiam secantes uentrem, ex eius iecore comederunt. Qui tamen omnium inspectorem Deum non potuerunt effugere, sed dignas reddiderunt sua presumptione penas. Quicunque enim illo scelere participati sunt, dentibus caruerunt, et facti omnes elingues sunt; nam et ipse lingue pariter defluxerunt, consumpte putredine. Perdiderunt etiam uisum, et passionibus suis uirtutem predicauerunt omnibus pietatis. THEODORETUS, lib. III, cap. 6. Edit. Christ. uales. cap. 7, p. 129.



CAPUT XuI. De simulacro Androgyno a paganis in ecclesia constituto.


In Emesa uero, que est in eius confinio ciuitatis, Dionysio , id est Baccho muliebri, ecclesiam que Deo nuper fuerat edificata, dedicauerunt; et ad derisionem simulacrum illic statuentes, Androgynum, id est, quod uirum monstraret ac feminam. In Dorostolo uero, insigni Thracie ciuitate, Aemilianus inuictissimus decertator, a Capitolino uniuerse Thracie iudice igni traditus est. Porro Marci Arethusii episcopi gesta uel passio Aeschyli et Sophoclis concione [ed. u., contentione] noscitur indigere, ut digne actus illius tragedie ordine recitentur. THEODORETUS, lib. III, cap. 6. Edit. Christ. uales. cap. 7, p. 130.



CAPUT XuII. De legibus quas Iulianus contra Christianos posuit.


Innumera quoque alia in omni terra et mari ab impiis contra pios illo tempore sunt commissa. Tunc igitur aperte Deo odibilis imperator contra pietatem ponebat leges; et primum quidem interdixit Galileorum filiis  petarum, et rhetorum, atque philosophorum legere disciplinas. Propriis, inquit, pennis, secundum prouerbium, uulneramur. Ex nostris enim armati conscriptionibus contra nos bella suscipiunt. Post hanc aliam posuit legem, precipiens Galileos expelli militiis. THEODORETUS, lib. III, cap. 7. Edit. Christ. uales. cap. 8, p. 131.



CAPUT XuIII. De reditu Athanasii ad Alexandriam.


Igitur Athanasium de fuga remeantem Alexandrinorum populus libenter excepit. Expuleruntque ecclesiis Arianos, et Athanasio septa uenerabilia tradiderunt. uerum Ariani in domibus ignobilibus se colligentes, in loco Georgii Lucium habuerunt. SOCRATES, lib. III, cap. 4, p. 173.



CAPUT XIX. De Lucifero et Eusebio.

Ea siquidem tempestate Lucifer Caralensis et Eusebius uercellensis episcopi, imperatoris iussione ab exsilio reuocantur. Utrique enim ultra Thebaidis terminos ab exsilio remeantes, tractabant quemadmodum corruptam Ecclesie regulam repararent. Placuit  igitur ut Lucifer quidem ad Antiochiam Syrie perueniret, Eusebius Alexandriam; ut una cum Athanasio, facto consilio, Ecclesie dogmata repararent. Lucifer tamen misit in locum suum diaconem, per quem professus est ratum se habiturum quod esset, concilio ordinante, constitutum. Ipse autem ueniens Antiochiam, fluctuantem inuenit Ecclesiam; erat enim inter se turba diuisa, et non tantum heresis Ariana, que erat sub Euzoio, diuidebat Ecclesiam; sed etiam Meletii sequaces, studium habentes circa suum presulem, a suis consortibus recesserunt. Tunc ergo Lucifer ordinans eis Paulinum episcopum, rursus abscessit. Eusebius autem ueniens Alexandriam, cum Athanasio concilium celebrauit. SOCRATES, lib. III, cap. 4 et 5. Edit. Christ. uales. cap. 5 et 6, p. 173.



CAPUT XX. De concilio apud Alexandriam cum Athanasio celebrato.


Conueneruntque ex diuersis ciuitatibus episcopi, et de maximis necessariisque rebus habuere tractatum. Ubi etiam de sancti Spiritus diuinitate tractantes, eum in consubstantiali 289 Trinitate comprehenderunt. Et uerbum inhumanatum non solum carne, sed etiam anima declararunt, sicut olim uiris ecclesiasticis complacuerat. Non enim nouam religionem in Ecclesiam introduxerunt, sed quam ab initio ecclesiastica traditio docuit Christianos. Sic enim omnes antiqui ex hoc habita huius disputatione sermonis, scripturam nobis probatissimam reliquerunt. Nam Ireneus, et Clemens, et Apollinarius Hierapolites, et Serapio Antiochene presul Ecclesie animatum eum qui inhumanatus  est, in suis sermonibus sunt professi. Nec non et per Beryllum episcopum Philadelphie, in Arabia constitute, facta synodus, scribens ad eumdem Beryllum hec ipsa contradidit. Sed etiam Origenes ubique in suis libris animatum nominauit eum, qui est inhumanatus: proprie tamen nonus tomus eius in Genesim hoc sacramentum congruenter exponit: ubi Adam quidem Christum, Euam uero Ecclesiam latius explanauit. Horum itaque dictorum digni sunt testes sanctus Pamphilus et, qui ex eo habebat cognomen, Eusebius. Ambo namque et communiter Origenis uitam commendantes, et eius aduersariis resistentes, insignibusque libris satisfactionem pro eo componentes, non primum Origenem ad hanc disputationem  uenisse dicunt, sed mysticam Ecclesie interpretatum fuisse traditionem. At illi qui Alexandriam conuenerunt, non sine subtili inuestigatione questionem de substantia et subsistentia reliquerunt. Osius namque Cordube, Hispanie presul, de quo iam sermo prolatus est, premissus ab imperatore Constantino, ut flammam tunc ab Ario excitatam exstingueret, etiam Sabellii Libyensis dogma destruxit, de substantia ac subsistentia habuit questionem. SOCRATES, lib. III, cap. 5. Edit. Christ. uales. cap. 17, p. 174.

Interea plurimi episcopi in Alexandria congregati cum Athanasio et Eusebio Niceni concilii constituta roborauerunt; et consubstantialem Patri ac Filio Spiritum sanctum sunt confessi, Trinitatemque nominauerunt, et quoniam de substantia et subsistentia  questio turbabat Ecclesias, sapienter decretum est ut his nominibus contra Sabellianos solos utamur: ne nominum inopia idem putetur esse subsistentia quod substantia. SOZOMEN., lib. u, cap. 11. Edit. Christ. uales. cap. 12, p. 612.



CAPUT XXI. De differentia substantie et subsistentie.

Hec quidem tunc synodus. Nos autem de substantia et subsistentia, si quid nouimus, absurdum non est breuiter indicare. Igitur qui Helladicam explanauere prudentiam, , substantiam quidem diuerso modo definierunt, , id est subsistentie, neque sermonem quidem fecerunt ullum. Ireneus autem grammaticus in libro ubi uerba per litteram colligit, etiam barbarum uocat hoc uerbum, neque apud aliquos antiquorum dictum, et uel si alieubi sit  inuentum, non hoc indicare quod nunc intelligitur. Nam apud Sophoclem in Phenica locum insidiarum significare subsistentiam meminit. Apud Menandrum ueluti feces que ex uino colliguntur in dolio, subsistentiam designare dicit. Sciendum tamen quia licet antiqui philosophi hunc sermonem reliquerint, tamen iuniores philosophorum pro substantia, subsistentie sermone sunt usi. Substantie uero definitionem diuersis modis explanauerunt. Si ergo definitione substantia circumscribitur, quomodo in Deo, qui non potest comprehendi, proprie hoc uti sermone poterimus? uerum Euagrius in Monachico libro petulanter quidem et inconsiderate de Deo disputandum esse prohibuit. Definiri uero Diuinitatem modis omnibus  interdicit. Ait enim rerum compositarum esse definitiones. Is itaque sic ait: Omnis, inquit, propositio aut genus habet quod predicatur: aut speciem, aut differentiam, aut proprium, aut accidens, aut ex his compositam orationem. Sed nichil in sancta Trinitate horum que dicta sunt poterit comprehendi: igitur quod ineffabile est ratione taciturnitatis adoretur. Hec quidem Euagrius. Nos autem licet facta digressione hec dixisse uideamur, tamen tanquam utilem historie causam nos retulisse non penitet. SOCRATES, lib. III, cap. 5. Edit. Christ. uales. cap. 7, p. 176.



CAPUT XXII. Pars libri Athanasii de Satisfactione fuge.

uerum Athanasius librum de Satisfactione fuge  olim a se conscriptum tunc eis presentibus legit; cuius partes utiles, et que prosint hic intexens, totum librum multorum uersuum querere et legere studiosos admoneo. Ait enim: Ecce huiusmodi sunt presumptiones impiorum, hec agentes, nec erubescentes. In quibus primum contra nos mala sunt machinati, hactenus accusant, quoniam manus eorum preparatas necibus declinare potuimus; et amarissime potius ingemiscunt, quoniam nos penitus amputare nequiuerunt; et improperant timoris causam, ignorantes quia dum hoc submurmurant, in semetipsos magis retorquent culpam. Nam si fugere malum est, persequi multo deterius. Hic quidem ne moriatur absconditur; hic autem persequitur ut occidat. Et ut fugiatur quidem scriptum est: qui autem querit occidere,  preuaricatur legem, et magis ipse fugiendi prebet occasionem. Si ergo fugam improperant persequentes, erubescant potius semetipsos. Quiescant insidiari, et quiescunt continuo fugientes. Sed a calliditate non desinunt sua, et comprehendere omni uirtute festinant: scientes quia fuga persecutionem patientium iudicium [ms., indicium] est maximum persequentium. Nullus enim mitem atque clementem fugit aliquando, sed magis ferocem simul et callidum. Omnis enim qui gemebat et uexabatur a Saul, fugiebat et ueniebat ad Dauid . Sed isti propterea eos qui abscondunt se, interimere student, ne ipsorum malitiam uideantur arguere. Qui etiam in hac parte cecantur. Nam quanto fuga manifestior est, tanto amplius eorum insidiis neces exsiliaque  commissa omnibus sunt aperta. Nam siue perimant, mors contra eos semper exclamat; siue rursus exsilia minentur, ubique ipsi contra se mali memoriam destinare noscuntur. Et siquidem sanam haberent mentem, uiderent semetipsos in his esse constrictos, seque in consiliis suis offendere. Sed quoniam sapere perdiderunt, propterea persecutione decipiuntur; et querentes occidere, suam non contemplantur impietatem. Nam si derogant eis qui fugiunt, 290 querentes occidere; quid faciant cum uident Iacob fugientem Esau fratrem suum , et Moysen in Madian descendisse propter Pharaonis timorem ? Quomodo satisfacient fugienti Dauid Saul, qui in domum misit ut interimeret eum, dum absconsus fuisset in spelunca , et mutasset uultum suum, donec declinaret ab Abimelech, ob quam causam inimicorum euasit insidias ? Quid dicant isti qui omnia proferunt petulanter, uidentes maximum Heliam in oratione quidem mortuum suscitasse; et tamen absconsum propter Achab, et fugisse propter insidias Iezabel? Tunc etiam quesiti filii prophetarum celati sunt, latentes in speluncis apud Abdiam . Sed si hec tanquam uetera non legerunt, saltem memoriam habeant Euangeliorum. Nam et discipuli propter metum Iudeorum recesserunt, celantes semetipsos ; et Paulus in Damasco a principe gentis quesitus, de muro in sporta depositus est, et manus querentis effugit . Hec igitur de sanctis uiris  Scriptura dicente, quam putas excusationem sue petulantie poterunt inuenire? Siue ergo timorem improperent, contra semetipsos tanquam uesani loquuntur; siue contra uoluntatem Dei hoc dicant fieri, Scripturarum diuinarum uidentur penitus inexperti. Nam in lege  preceptum fuit ut deputarentur etiam ciuitates ad fugam; quatenus hi qui querebantur ad mortem, quoquomodo liberari potuissent. In nouissimo uero tempore seculorum ueniens ipsum, quod Moysi locutum est, Patris uerbum, rursus hoc dedit mandatum, dicens: Cum persecuti uos fuerint in hac ciuitate, fugite in aliam . Et post pauca dicit: Cum ergo uideritis abominationem desolationis que dicta est per Danielem prophetam, stantem in loco sancto, qui legit intelligat:  tunc qui in Iudea sunt fugiant in montana, et qui in tecto est non descendat tollere aliquid de domo sua; qui in agro, non reuertatur tollere uestes suas . Hec enim scientes sancti, huiusmodi habuerunt conuersationis modum. Que enim nunc precepit Dominus, hec etiam ante incarnatam sui presentiam in sanctis locutus est. Et hic est hominum terminus ad perfectionem ducens, ut quod Deus iubet, hoc faciant. Propterea et ipsum uerbum propter nos humanatum, cum quereretur, sicuti nos ipsi, abscondi dignatum est ; et iterum cum persecutionem pateretur, fugit et ab insidiis declinauit . Decebat enim eum, sicuti famem et sitim, etiam hoc pati, et hoc modo ostendere semetipsum humanatum. Ab initio siquidem  mox homo factus est; cum esset paruulus ipse per angelum mandauit Ioseph: Surgens sume puerum et matrem eius, et fuge in Aegyptum. Futurus est enim Herodes querere animam pueri . Mortuo quoque Herode, uidetur propter Archelaum filium eius in Nazareth fugisse. Et quando iam etiam Deum semetipsum innotescebat, et manum aridam restituerat sanam; et Pharisei quidem egredientes concilium fecerunt aduersus eum, ut eum occiderent: iehsu autem sciens discessit inde . Nam et quando Lazarum suscitauit a mortuis: Ab illo, inquit, die cogitauerunt, ut occiderent eum. iehsu ergo iam non palam ambulabat inter Iudeos, sed abiit inde in regionem iuxta desertum . Deinde Saluatore dicente: Antequam Abraham fieret  ego sum. Iudei quidem tulerunt lapides ut mitterent super eum. iehsu autem absconsus est, et exiuit de templo. Et transiens per medium eorum, abiit , et ita discessit. Putas hec uidentes, magis autem audientes, cum non uideant, quomodo secundum quod scriptum est, non debeant igne comburi, quoniam contraria his que Dominus facit et docet, cogitant et loquuntur? Nam quando Ioannes martyrium sustinuit eiusque corpus sepeliere discipuli, audiens iehsu, discessit inde in nauem ad deserti locum seorsum . Dominus itaque hec faciens, ita docebat. Sed utinam isti uel sic erubescerent, et usque ad homines suam petulantiam declararent, et non magis ac magis insanientes uiderentur etiam ipsum arguere Saluatorem,  contra eum utique blasphemias mittentes [ed., meditantes]. Sed neque uesanorum quilibet eos poterit sustinere, cum arguantur nec Euangelia quidem ipsa nosse. Est enim occasio nostre discessionis et fuge rationabilis atque uera, quam in Saluatore quidem euangeliste positam memorarunt. Nos autem etiam in sanctis uiris oportet talia cogitare. Nam ea que de Saluatore humano modo conscripta sunt, eadem communiter humano generi deputantur. Que nostra sunt ille suscepit, et passiones nostre infirmitatis ostendit. Quod Ioannes ita conscripsit: Querebant ergo eum tenere, et nullus misit in eum manus, quia nondum uenerat hora eius . Nam antequam hec uenirent, dicebat ipse matri: Nondum uenit hora mea . Et eis qui fratres eius  appellabantur ait: Meum tempus nondum uenit . Rursus autem tempore passionis discipulis dicebat: Dormite iam et requiescite. Ecce enim appropinquauit hora, et Filius hominis tradetur in manus peccatorum . Sed neque antequam ueniret tempus, teneri se passus est, neque cum uenisset tempus absconsus est, sed etiam semetipsum tradidit aduersariis. Sic et beati martyres in persecutionibus temporalibus custodiebant semetipsos, et dum quererentur, per latibula fugiebant; cum uero inuenirentur, martyrio se subdebant. Hec de Athanasio retulisse sufficiat. SOCRATES, lib. III, cap. 6. Edit. Christ. uales. cap. 8, p. 176.



CAPUT XXXIII. Quia Eusebius ueniens Antiochiam propter Paulinum, et diuisum uidens populum fuerit indignatus.


Eusebius interea uercellensis episcopus repente postmodum ab Alexandria uenit ad Antiochiam, et inueniens Paulinum a Lucifero consecratum, plebemque diuisam, Meletiique sequaces missas facientes seorsum, ualde commotus est, quia facte ordinationi non uniuersi consenserant; reprehenditque apud semetipsum quod gestum est, et pro reuerentia Luciferi, habita taciturnitate discessit: promittens in conuentu episcoporum que gesta fuerant emendanda: habens tamen curam maximam, eos unire non potuit. Inter hec etiam Meletius ab exsilio remeauit; inueniensque seorsum celebrare collectas socios suos, presidebat eis; sed ecclesias quidem obtinebat Euzoius, Ariani dogmatis presul. Porro Paulinus unam  tantummodo paruam intra ciuitatem detinebat ecclesiam, ex qua eum Euzoius pro sui reuerentia non eiecit. Meletius autem extra ciuitatis portas solemnia celebrabat. Tunc igitur hoc modo de Antiochia discessit Eusebius. uerum Lucifer sentiens non suscipere Eusebium 291 eius ordinationem, hoc putauit iniuriosum, ac uehementer irascebatur, et communicare declinabat Eusebio. Sed etiam que synodo placuerant, per contentionem reprobare nitebatur. Hec dum inter eos tristitie tempore gererentur, multos ab Ecclesia remouerunt, et denuo altera Luciferianorum heresis est exorta. Sed Lucifer iram suam nequaquam complere preualuit; erat enim confessionibus suis obstrictus, dum per suum diaconem promisisset  ratum se habiturum quod fuisset a concilio definitum. Quapropter ipse quidem Ecclesie tenens fidem, in Sardiniam ad proprium remeauit thronum. Hi uero qui prius cum eo contristati fuerant, hactenus ab Ecclesia segregantur. uerum Eusebius adinstar optimi medici iter faciens per Orientem, infirmos fide recreabat, imbuens atque docens predicationibus ecclesiasticis uniuersos. Hinc transiens uenit in Illyricum; et inde rursus Italiam peragrans, hec ipsa pronuntiabat. SOCRATES, lib. III, cap. 7. Edit. Christ. uales. cap. 9, p. 180.



CAPUT XXIu. De Hilario Pictauiensi.

uerum Hilarius Pictauiensis secunde Aquitanie pontifex, recte fidei dogmata dudum preseminauerat  tam Italis quam Gallicanis episcopis, quippe cum primus ab exsilio remeasset . Uterque ergo fortiter in fide laborauerunt. Sed Hilarius tanquam disertus suis libris satisfactionem de Trinitatis consubstantialitate conscripsit. Quibus hoc sufficienter exposuit, et uehementer Arianorum dogma destruxit. Hec itaque post breue eorum exsilii tempus celebrata noscuntur. SOCRATES, lib. III, cap. 8; edit. Christ. uales. cap. 10, p. 181.



CAPUT XXu. De Macedonianis.

Ea siquidem tempestate Macedonii sectatores, et Eleusii, Eustathii, atque Sophronii, omnes ab uno Macedonio nuncupati sunt, conciliaque frequentia faciebant. Et conuocantes qui in Seleucia eos secuti  fuerant, anathematizauerunt alterius partis episcopos, id est consentientes Acacio; fidemque Ariminensis concilii respuentes, ea magis que fuerant recitata apud Seleuciam et apud Antiochiam exposita firmauerunt. Qui dum requisiti fuissent ab aliquibus dicentibus: uos, qui nunc Macedoniani uocamini, si aliud sapitis quam sectatores Acacii, cur eorum hactenus, tanquam eadem sapientium estis communione participati? Ita uenenose responderunt per Sophronium Pompeiopoleos Paphlagonensem episcopum. Occidentales, inquit, in consubstantialitate languebant. Aetius autem per Orientem secundum substantiam dissimilitudinem predicabat; et erant utraque praua, cum hi quidem inordinate diuisas substantias Patris, et Filii, consubstantialitatis nomine copularent; ille  uero a natura Patris naturam Filii aperte diuideret, credens semetipsum pie predicare dissimilem esse Patri Filium per substantiam. His ergo ita putantibus, media uia nobis ueritatem pietatis habere complacuit. Hoc itaque modo querentibus satisfacere nitebantur. SOCRATES, lib. III, cap. 8. Edit. Christ. uales. cap. 10, p. 182.



CAPUT XXuI. Quia Iulianus quoque persecutus sit Athanasium.

Igitur imperator audiens Athanasium, in Alexandrinorum Ecclesia constitutum, licite populo predicare, multosque paganorum ad Christianitatem fuisse conuersos, cum iussit exire de ciuitate . Qui si maneret, damna maxima cum sustinere  precepit: occasionem crimmis in eum inueniens, quia dum prioris principis tempore fuisset fuga mulctatus, non eius iussione episcopalem receperat sedem. Quamobrem secundum imperatoris precepta se preparabat ad fugam. uidens autem circa se Christianorum populum lacrymantem: Habetote, inquit, filioli, fiduciam: nubes est, et cito pertransiet. Hoc dicto, ualefecit; et diligentibus amicis commisit Ecclesiam, atque ab Alexandrina ciuitate discessit. SOZOMEN., lib. u, cap. 14. Edit. Christ. uales. cap. 15, pag. 615.



CAPUT XXuII. Quomodo Iulianus fouerit Cyzicum propter paganitatis cultum.

Interea Cyzicenis legatione fungentibus apud principem  de propriis rebus et paganorum restitutione templorum, laudans eos propter sacrorum curam, que postulauerant uniuersa concessit. Eleusium autem eius ciuitatis remouit episcopum, ueluti uastatorem templorum; et quia uiduarum pabula sacrarumque uirginum monasteria constituerat; paganisque suaserat ut, paternam religionem relinquentes, ad Christiana dogmata se conferrent. Interdixit etiam Christianis peregrinis ne uenirent ad Cyzicum: credens quia religionis causa excitarent seditiones, eosque alii eius ciuitatis Christiani fouerent. Et publici simul opifices artificesque monete [a 1Kb] , qui in duas erant diuisi partes principum preceptione priscorum, cum uxoribus atque liberis Cyzicum habitare sunt iussi. Hi enim singulis annis certam oblationem publico  conferebant: alii quidem militum chlamydes, alii uero pecunias nouas. Cum igitur modis omnibus placuisset Iuliano ritum constituere paganorum, uim quidem inferre atque tormenta populis sacrificare nolentibus fatuum iudicauit. Sed hoc tantummodo precepit, ut per singulas ciuitates numerus eorum conscriberetur: quos tamen nequaquam aut orare prohibuit. Sciebat enim quia non posset ulla necessitas suspendere quod uoluntas spontanea suggessisset. Porro clericos et Ecclesiarum presules a ciuitatibus suspendere festinabat, studens ut eorum absentia paulatim solueretur Ecclesia, neque sacrorum ministri, nec qui docerent, uel mysteriis participarentur, existerent; et per hoc longo tempore paterentur proprie religionis obliuionem. SOZOMEN., lib. u, cap. 14,  Edit. Christ. uales. cap. 15, p. 615.



292 CAPUT XXuIII. De Tito Bostrensi episcopo.

Bostrensibus itaque publica uoce precepit ut Titum sue tunc ciuitatis episcopum procul expellerent. Cumque iussisset hoc, clericisque minaretur, quasi ipsi facerent turbas in populo: tunc Titus libellum destinauit imperatori, contestans eum ac dicens quia inimica inter se esset turba paganorum atque Christianorum, et eius suasione Christiani magis a seditione quiescerent. Quo facto, nisus est imperator ex huiusmodi uerbis Tito inimicitias populi concitare:  scribens Bostrensibus, quia Titus eorum accusator fuisset, dicendo suis monitis, non sua uoluntate populum a seditione cessasse; eumque uelut hostem populo suadebat expellere. Non enim quod iustum erat aut legitimum iubebat agi; sed odio religionis, uerbis quidem culpare, operibus autem mala perficere contendebat. Quapropter per ciuitates et prouincias Christiani diffugiebant. Huius participes plurimi meorum fuere progenitorum. Simul et auus, qui de patre pagano natus, ipse cum tota domo, et qui erant ex genere Alaphionis, Christiani primo sunt facti in Bethelea, uico Gazensi nimium populoso, habentique templa antiqua, edificiaque pulcherrima, et maxime Pantheon in ciuitatis arce locatum, eminens super omnem uicum. Quem locum  arbitror ex uoce Syra et Greca deorum habitaculum nominatum. Fertur itaque his omnibus fuisse Christianitatis auctorem Hilarionem monachum. Cum enim demonio uexaretur Alaphion, diutius pagani atque Iudei incantationibus et lustrationibus apud eum usi, nichil illi prodesse potuerunt. uerum Hilarion solummodo Christi nomen inuocans, demonium effugauit, eumque in religionem Christianam repente transposuit. Floruit itaque meus auus in expositionibus et interpretationibus scripturarum nostrarum, quoniam erat ingeniosus scientiaque fulcitus, ita ut etiam arithmetice artis esset experitus, ac propterea Ascalonitis et Gazensibus, et in circuitu Christianis ualde gratissimus, tanquam religioni necessarius et ad soluendas dubitationes Scripture diuine proficuus.  Primi siquidem isti in eo loco ecclesias et monasteria construxerunt, easque honestate atque hospitalitate peregrinorum et indigentium pariter ornauerunt. Ex quo genere usque ad nos fuerunt uiri optimi, quos grandeuos iuuenculus ipse conspexi. SOZOMEN., lib., u, cap. 14. Edit. Christ. uales, cap. 15. p. 616.



CAPUT XXIX. Quod Iulianus precepit ut secundum Christianorum ritum etiam pagani orationes et eleemosynas facerent, et decimas templis offerrent, et cetera que Christianis facere moris est adimplerent.

Igitur imperator dudum studens paganitatem in omni sua ditione dilatari, grauiter ferebat, uidens Christianos potius approbari. Et templa quidem erant aperta, sacrificiaque paganorum per ciuitates secundum  uoluntatem illius procedebant. Ipse autem estuabat, ne feruor eius Christianorum abundantia frustraretur. Et maxime pulsabatur, quia multorum sacerdotum suorum Christianas audiebat uxores, et filios, atque seruos. Arbitratus autem Christianitatis statum ex uita bona et conuersatione consistere, studuit ubique templa paganorum constructione et ordine Christiane religionis ornare, sedibus, atque processionibus, paganorumque dogmatibus, atque monitionibus. Lectores sue superstitionis instituit ad instar clericorum, ut et horas certas, et dies, et orationes solemniter celebrarent: precipiens pariter habere [hec uox forte delenda] curam uirorum atque  mulierum philosophari scientium, habitaculis peregrinorum et pauperum, aliaque prouidentia circa egenos exhibita, paganorum religionem componere, et pietatis habere nomen. Si quis autem sponte uel inuitus peccaret, secundum traditionem Christianorum instituit ut post penitentiam, mediocrem sustineret correctionem. Precipue uero zelatus dicitur notas litterarum episcopalium, quibus solent alterutris scribentes commendare peregrines; et ubi proficiscuntur, et a quibus ueniunt, modis omnibus indicare; et solatia promereri, tanquam noti et amici sint testimonio directi signaculi. Hec considerans festinabat ut pagani Christianorum assuescerent officiis. Sed quoniam multis incredibile est eum studia Christianorum sequi uoluisse, non aliunde quam ex  ipsius imperatoris sermonibus est probandum. Huiusmodi enim Arsatio pontifici Galatie scripta direxit.

Paganorum ritus nondum agitur secundum intentionem nostram, propter cultores eius in negligentia positos. Nam deorum claritas, magnitudo atque sublimitas, omni ratione omnique spe maior est. Sed propitii sint nostris mentibus dii propter negligentiam quam habemus; cum illorum prouidentia in paruo tempore tanta facta sit, quantam neque orare primitus quicunque presumpserat. Cur ergo credimus hoc posse sufficere, neque respicimus quemadmodum superstitionem Christianorum auxerit cura peregrinorum, et circa sepulturas et mortuos multa solatia, honesteque conuersationis studia, non uera, sed ficta? Quas res, arbitror, apud nos debere sub ueritate geri. Non itaque sat est te talem esse, sed omnes absolute  circa Galatiam sacerdotes, quos aut deprecare, aut ratione flecte, aut certe festinanter a sacerdotali ministerio remoue, nisi diis cum coniugibus, et filiis, atque seruis colla submiserint: non ferentes ulterius eorum seruos, aut filios hoc facere contemnentes, aut Galileos impie contra deos agentes, et impietates pietatibus preponentes. Deinde cunctos admone ut sacerdos neque ad spectacula procedat, neque in tabernis bibat, aut cuilibet arti, operibusue turpibus, aut impudentibus presit. Qui obediunt honorentur: inobedientes expelle. Xenodochia constitue per singulas ciuitates, ut nostra peregrini clementia perfruantur: non tantum nostri, sed etiam extranei pecuniis indigentes. Et ut habeas unde fiat, interim decreui singulis annis triginta millia modiorum tritici  per uniuersam dari Galatiam, et sexaginta millia sextariorum uini. Horum quinta pars pauperibus in templis obseruantibus debet expendi, reliqua peregrinis indigentibus [Ed. u, indigentibusque] distribui. Turpe namque est ut Iudeos quidem non abiiciant, sed potius nutriant 293 impii Galilei et suos pariter, nec non etiam nostros; nostri uero nostrorum solatio deserantur. Quapropter doce etiam collationes facere paganos ad talia ministeria, paganorumque uicos offerre diis primitias frugum, eosque huiusmodi in benefactis institue, docens eos hoc opus olim fuisse nostrorum. Homerus enim hoc probat, introducens Eumeum talia facientem. Nos ergo neque bona nostrorum imitamur; sed aliis permittimus negligentia  non confusi, magis autem deorum reuerentiam respuentes. Si igitur hec te facientem ego cognouero, letitia plenus ero. Presides prouinciarum rarius domi suscipe; frequenter eis scripta transmitte. Ingredientibus eis ciuitatem sacerdotum nullus occurrat; cumque ad templa uenerint deorum, intra ianuas eos nemo precedat militum forte aut precedentium officiorum; sed qui uoluerit subsequatur. Cum ad ipsum limen templi peruenerit, priuatus existat. Tu enim, sicuti nosti, intus es iudex. Hoc enim etiam sacra sanctio uidetur exigere. Obedientes igitur pro ueritate pii sunt; reluctantes uane glorie comprobantur. Quid enim patiatur, aut quod mereatur auxilium, qui matrem deorum propitiam habere noluerit? Qui ergo eam neglexerint, non solum sine  querela non erunt, sed etiam nostre indignationis impetum sustinebunt: neque enim fas est ut illi parcatur qui deos habuerit inimicos. Suade siquidem eis, ut si mea uolunt frui tuitione, omnes matri deorum studeant offerre culturam. SOZOMEN., lib. u, cap. 16. Edit. Christ. uales. cap. 15, p. 619.



CAPUT XXX. Quibus modis conatus est paganitatem extollere, et milites ad cultum idolorum inclinare.

Hec itaque faciens imperator ad destructionem Christianorum, neque suadere hoc subiectis preualuit, et aperte uim inferre palam erubuit. Inter hec, ut ad paganitatem milites insuesceret, studuit ad priscum schema reformare signum illud sublimius Romanorum quod Constantinus, sicuti predictum est,  in crucis formam mutauerat. uerum in publicis imaginibus depingebat Iouem, quasi de celo sibi coronam et purpuram deferentem; Mercurium et Martem in se respicientes, uelut pro testimonio sapientis et fortis. Et hoc agebat in imaginibus, ut sub occasione imperii latenter adorarentur dii, et hoc modo subiecti, clanculo fallerentur. Arbitrabatur enim quia si hoc sponte eis imponeret, postea que uellet impleret. Si uero respuentes agnosceret, uenia sublata torqueret, tanquam circa Romanorum solemnia reluctantes, et in rempublicam atque ipsum imperium delinquentes. Pauci siquidem etiam penis subditi cognouerunt dolum: quia, sicut moris erat, adorare noluerant. Turba uero, ut assolet, per ignorantiam simpliciter imagines adorabat. Quod tamen imperatori  nil profuit. Cumque multa excogitaret quibus paganorum ritus extolleret, inuenit modum qui pluribus militibus Christianis clare uirtutis coronam dedit. Cum uenisset itaque tempus quo imperialia milites solent dona accipere , exquisiuit quatenus eos simpliciter et ex prisca consuetudine fallere potuisset; iussit que ut unusquisque ad manum imperatoris accedentium, admonitus ab officiis, primo incensum offerret. Erat enim ante eum positum thus, et ara, secundum antiquam Romanorum solemnitatem. Tunc quidem alii licenter suam fortitudinem ostenderunt, et neque incensum offerre, neque donum accipere ab imperatore  sunt passi. Alii uero occasione legis et antiquitatis, ne mente quidem perceperunt quod commisere peccatum. uerum alii propter lucrum capti, aut timore turbati, seu iussione repentina conclusi, licet intellexerint, tamen paganitatem declinare nequiuerunt. Plurimi siquidem per ignorantiam decepti, dum inter cibos, ut assolet, et pocula inuocarent inter alterutros Christum, respondens quidam dixit: Quid patimini inuocantes Christum, quem ante paululum denegastis, dum donum ab imperatore percipientes, thus in ignem mitteretis? Cumque hoc milites audissent, et quod gesserant agnouissent, statim exsilientes publice currebant, atque impetu facto clamabant Deum suum, et cunctis hominibus testabantur se esse Christianos, et in eo nomine permanere, atque per  ignorantiam se fecisse, et, si dici posset, solam manum paganam esse, conscientiam uero nichil simul egisse. Cumque uenissent ad principem proiecerunt aurum quod acceperant, et forti uoce poscebant ut reciperet quod dedisset, et illos occideret. Se enim penitentiam agere fatebantur, eo quod improuide eorum dextera peccasset, et studere propter Christum etiam totum corpus pene contradere SOZOMEN., lib. u, cap. 16. Edit. Christ. uales. cap. 17, p. 620, 621.

Hec igitur furorem mouerunt imperatoris. Et primo quidem eorum capita iussit auferri. Cumque deducerentur ad mortem sequente populo, miratique uirtutem eorum pro pietate susceptam, uenerunt ad locum quo rei puniri solent. Tunc spiculatorem rogauit senior omnium ut ante omnes cuiusdam caput  nomine Romani adhuc adolescentis abscinderet, ne dum alios respiceret frangeretur. Cumque ille genua fixisset in terra, et gladium spiculator euaginasset, uenit repente nuntius clamore prohibens necem. Porro iuuenculus ille occisione priuatus, ait: Non fuit Romanus dignus ut Christi martyr appellaretur. Et licet sanguinem malignus imperator fundi prohibuisset, ductus inuidia, uerumtamen non eos in ciuitatibus habitare permisit, sed ad ultima Romanorum loca exsilio destinauit. THEODORETUS, lib. III, cap. 16. Edit. Christ. uales. cap. 17, p. 140.

Postea uero precepit ut qui sacrificare noluerint in palatium non intrarent; et neque collegio, neque foro eos, neque arbitrio, neque ulla dignitate, nec qualibet administratione participare iussit. SOZOMEN.,  lib. u, cap. 17. Edit. Christ. uales, cap. 18, p. 623.



CAPUT XXXI. De corpore martyris Babyle, et de simulacro Apollinis fulmine concremato.

Cum igitur Iulianus ad Pythium Daphneum peteret responsa de Parthici belli uictoria, et ille uicinitatem corporis Babyle martyris accusaret, iussit eius corpus auferri. Ob quam rem cum Christiani festiuitatem deducto corpore psallentes agerent, et indignatione principis quidam Theodorus iuuenculus multa passionum tormenta 294 pertulisset: hoc ita gesto, fallax demon martyris quidem gloriam auxit, suum uero mendacium clarius enudauit. Fulmen  namque celitus missum omne templum accendit, et ipsum Pythii Apollinis simulacrum redegit in puluerem: erat enim ligneum et extrinsecus deauratum. Quod noctanter prefectus Orientis tunc nomine Iulianus, Iuliani auunculus, agnoscens, festinanter uenit ad Daphnen, uolens offerre deo suo solatia: uidensque eum redactum in cinerem, [id est, edituos] uerberibus affligebat, credens hoc ab aliquo Christiano fuisse commissum. Qui licet torquerentur, tamen mentiri noluerunt, clamantes incendium non deorsum, sed desursum habuisse principium. Ad hec etiam rustici uicinorum uenientes locorum, dixerunt se uidisse fulmen celitus fuisse delatum. THEODORETUS, lib. III, cap. 9 et 10. Edit. Christ. uales. cap. 10 et 11, p. 132 et 134.



CAPUT XXXII. De publicatione uasorum ecclesiasticorum, et quomodo Iulianus prefatus et Felix, annichilantes ecclesiam, diuinitus sunt puniti.


Interea iubentur uasa ecclesiarum sacra fisci erario deputari. Sublatisque ianuis ecclesie maioris, fit cunctis accessibile sanctuarium. Ingrediente siquidem Iuliano prefecto Orientis ecclesiam, Felix prefectus regalium thesaurorum pariter introiuit, et simul Elpidius comes rerum priuatarum. Aiunt enim et Felicem et Elpidium primitus Christianos, tunc a pietate recessisse, impio principi parere cupientes. Iulianus itaque prefectus impudenter contra sacrum altare minxit; quem dum Euzoius prohibere tentaret, eum ille percussit in capite. Fertur autem dixisse quia religio Christiana esset diuina sollicitudine desolata.  Porro Felix uidens uasorum ornamenta, que Constantinus et Constantius frequenter obtulerant: Ecce in quibus, inquit, uasis Marie filio ministratur? Sed pro his impietatibus uesanisque presumptionibus non post multum penas exacti sunt. Nam repente Iulianus seua infirmitate detentus uisceribus putrefactis interiit. Et fimum non per meatus digestiles emittebat, sed scelestum os, quod blasphemiis ministrauerat, organum huius egestionis est factum. Aiunt enim eius uxorem fide fuisse clarissimam, eamque dixisse: Decet te, marite, laudare Saluatorem Christum, quoniam tibi per hanc correptionem magnitudinem proprie uirtutis ostendit. Non enim agnoueras contra quem dimicare uoluisti, nisi consueta longanimitate hec tibi flagella diuinitus intulisset.  His ergo uerbis et passionibus imminentibus causam languoris agnoscens, rogabat imperatorem ut ecclesia quibus fuerat sublata redderetur. Sed nec illum flexit, et ipse terminum uite suscepit. Porro Felix et ipse repente flagellum uirtute diuina suscipiens, sanguine tota die simul et nocte ex ore fuso, et uenis corporis undique uacuatis, omnique uirtute simul expensa, et ipse celeriter est exstinctus, eterneque morti contraditus. THEODORETUS, lib. III, cap. 11 et 12. Edit. Christ. uales. cap. 12, p. 134.



CAPUT XXXIII. Quomodo apud Antiochiam sacerdotis filius sit conuersus.

His ita gestis, adolescens quidam sacerdotis filius,  in paganitate nutritus, ea tempestate ad Christianorum translatus est chorum. Erat enim tunc quedam insignis reuerentie mulier, et diaconisse honore fulgebat. Hec cum huius matre habuit amicitias; que sepius dum huius mater ad eam ueniret, hunc infantem amplectebatur, et ad cultum Christiani nominis inuitabat. Porro, matre defuncta, ueniebat adolescens ad eam, et doctrina consueta fruebatur. Cumque firmissime eius consilium percepisset, requisiuit doctricem quo posset argumento et patris superstitionem declinare, et predicationem ueritatis adipisci. Que dixit, ut patrem fugeret, et Creatorem suum atque illius potius sequeretur, atque ad aliam iret urbem, in qua latenter imperatoris impii manus effugeret: ipsam se eius curam habere promittens. Ad  quam adolescens: Reuertar, inquit, postea, et animam meam tibi contradam. Cum uero pauci transissent dies, Iulianus uenit ad Daphnen, celebraturus publica sacrificia. Cum quo etiam huius pater; erat enim sacerdos, et sequi consuetus imperatorem: cum quo erat et iste puer, eiusque frater, habentes officium ut cibos imperatori apponerent. Solebant enim septem diebus in Daphne festa celebrari. Prima siquidem die, cum staret iste ante imperatoris accubitum, et epulas solemniter aspersisset, repletus horrore, cum celeritate Antiochenam uenit ad ciuitatem ad illam mirandam mulierem. Quo facto, Ego, inquit, ueni nequaquam tibi de promissione mentitus; tu uero utriusque saluti consulens, promissa comple. At illa repente surgens, apud Dei uirum Meletium  perduxit adolescentem: uerum ille in superiori habitaculo interim eum habitare precepit. Pater interea filium requirens, et Daphnen circuibat omnem, et ad urbem ueniens, plateas cunctas perambulabat et uicos, oculis ubique currentibus et eum inuestigari desiderantibus. Cumque peruenisset ad locum ubi habitaculum sanctus Meletius habebat, suspiciens, uidit illum de fenestra respicientem. Et currens traxit, ac deposuit, atque ad domum usque perduxit. Primumque eum multis flagellis afficiens; deinde calefaciens obolos, manibus, ac pedibus, et dorso eius imposuit. Post hec uinctum in cubiculo clausis ianuis dereliquit, et ita perrexit ad Daphnen. Hec ego a uiro iam sene, cum narraret, audiui. Qui etiam hec adiecit, quoniam Spiritu diuino gratiaque repletus,  contriuerit omnia patris idola, et eorum infirmitati ceperit irrogare blasphemias. Quo facto, mente percipiens quod egisset, formidauit presentiam patris, rogauitque Dominum Christum ut ei ferret auxilium, claustraque confringeret, et ianuas aperiret: Propter te, inquit, talia, Domine, pertuli, et hec agore non expaui. Cum hec, inquam, dixisset, ceciderunt repente claustra aperteque sunt ianue. At ille rursus ad magistram uenit, que continuo eum induens schemate mulieris, et in tecto residere constituens, post paululum obtulit rursus sancto Meletio. Qui eum episcopo 295 Cyrillo Hierosolymitano contradidit, et ita uenerunt noctanter in Palestinam. uerum post Iuliani mortem etiam patrem iste Christianam duxit ad ueritatem; quod inter alia quoque  nobis exposuit. THEODORETUS, lib. III, cap. 13. Edit. Christ. uales. cap. 14, p. 135.



CAPUT XXXIu. Quomodo Iulianus aquis immolatitiis uniuersa polluerit, eique restiterint Iuuentius et Maximinus.

Interea Iulianus contra fidei pietatem impudentius armabatur, et uultu quidem se simulabat mitem: porro laqueos instruebat quibus deciperet innocentes. Et primum quidem fontes urbis, aquas Daphneos sacrificiis uiolauit, ut unusquisque aquam bibentium eius horrore potiretur. Cumque etiam in publico uenales cibos illo scelere compleuisset , hec uidentes qui nomen salutare perceperant, ingemiscebant quidem atque mugiebant uidentes abominationem tantam.  uerumtamen comedebant, legi obedientes Apostoli: Omnia, inquit , que in macello uenduntur comedite, nichil diiudicantes propter conscientiam. uerum duo quidam militia clari, erant enim scutarii principis, in quodam conuiuio, hoc horrore feruentius sunt accensi, atque mirabilium adultorum in Babylone splendentium sermonibus usi sunt, dicentes: Tradidisti enim nos regi iniquo, qui recessit a te ultra omnes gentes que sunt in terra. Hec quidam conuiuarum nuntiauit imperatori; qui repente illos ad se fortissimos adducens, requirebat quid locuti fuissent. At illi occasionem fiducie interrogatione sumentes imperatoris, laudabilemque sui firmantes zelum, dixerunt hec pietatis more nutriti: O princeps, laudandis legibus hactenus seruientes  quas Constantinus et eius filii posuerunt, ingemiscimus nunc abominatione omnia uidentes esse completa, et nefandis sacrificiis cibos potusque uiolari. Hec et domi defleuimus, et te presente nichilominus eiulamus; hoc enim in tuo displicet nobis imperio. Hec audiens ille mitis atque philosophus a sui similibus nominatus, mansuetudinis quidem exhibuit uultum, et impietatis faciem protinus enudauit, precipiens amarissimas eis plagas inferri. Quos etiam luce priuauit, magis autem, ut uerius est, illius temporis infelicitate liberauit, uictricesque eis coronas prouidit offerri. Fingebat enim se in eis quasi causam defendere imperialis iniurie, et hec diuulgari iussit: inuidens decertatoribus ueritatis in appellatione  martyrii pariter et honoris. Nomina fuerunt horum Iuuentius et Maximinus, quos Antiochena ciuitas, tanquam pietatis propugnatores uenerata, pretioso monumento recondidit; et usque ad diem hunc festis annalibus honorantur. Sed et plurimi nobilium et dignitate fulgentium utentes tali fiducia, coronas equales sunt adepti. THEODORETUS, lib. III, cap. 14. Edit. Christ. uales. cap. 15, p. 137.



CAPUT XXXu. Quomodo ualentinianus, qui post eum imperauit, propter aspersionem aque immolatitie ministrum percusserit templi.

ualentinianus etiam, qui post paululum sumpsit imperium, tunc millenarius erat circa palatia constitutus dux lanceariorum. Is zelum quem pro pietate  habuit non celauit. Eo namque tempore cum fulminandus ille Fortune templum ingrederetur in choro, et ex utraque parte ianuarum astarent ministri templi, qui aspersione, sicut ipsi dicebant, purgarent ingredientes, ualentinianus precedens principem, aspersionis guttam sua uidit in chlamyde. Et indignatus, pugno percussit templi ministrum: dicens se maculatum potius quam purgatum. Quod respiciens imperator, iussit eum in custodiam tunc redigi et ad eremum destinari. Sed ille cum annus et pauci transissent menses, pro mercede confessionis recepit imperium. Non solum enim in illa uita diligentes se Deus honorat; sed aliquando etiam in presenti bonorum operum retributiones impendit, et presentibus premiis illic sperata confirmat. THEODORETUS,  lib. III, cap. 15. Edit. Christ. uales. cap. 16, p. 138.



CAPUT XXXuI. De Artemio martyre et Publia abbatissa.

Artemium uero, qui temporibus Constantii dux fuit Aegypti, quoniam illius temporis idola multa confregerat, non solum facultate nudum reddidit, sed etiam capitis sectione mulctauit. Hec et huiusmodi gessit ille mansuetus et ab iracundia remotus, sicut ab impiis uocabatur. Adiiciam super hec etiam miraculum femine que zelo diuino huius contempsit impietatem. Publia quedam fuit illo tempore nominatissima et pretiosis uirtutibus exornata. Hec cum nuptiale iugum ad tempus paululum suscepisset, fructum dignissimum reddidit Creatori. Ioannes enim  Antiochie presbyter multo tempore constitutus, et sepe apostolici presidiatus decreta refugiens, de terra illius femine mirabilis germinauit. Hec habens apud se chorum conuersatione digna uirginitatem seruantium, semper cum eis laudabat factorem saluatoremque Deum. Transeunte uero imperatore, clarius in commune psallebant, contemptibilem et deridendum iudicantes erroneum, illaque maxime cantica resonantes que idolorum uidentur pompare [ed., traducere] debilitatem; dicebant cum Dauid: Simulacra gentium argentum et aurum, opera manuum hominum. Et iterum: Similes illis fiant qui faciunt ea, et omnes qui confidunt in eis . Hec audiens Iulianus, et uehementer accensus, eas cum transiret tacere precepit. Que eius legem paruipendentes,  chorum maiori ordine compleuerunt. Rursusque illo transeunte psallebant: Exsurgat Deus, et dissipentur inimici eius . Tunc ille seuiens, magistram chori precepit adduci. Quam cum uideret senectute maceratam, nec corporis canitiem miseratus est, nec animi studuit honorare uirtutem; sed quibusdam spatariorum iussit ut eam alapis cederent. 296 Que, ueluti summum honorem contumelias illas excipiens, domum reuersa est, eumque solitis melodiis spiritalibus denotabat, sicut conscriptor illius cantici malignum spiritum effugauerat a Saul. Nam et Iulianus erroneus demones sibimet applicans, contra donum pietatis insaniebat. THEODORETUS, lib. III, cap. 17. Edit. Christ. uales. cap. 18, p. 140.



CAPUT XXXuII. De Basilio atque Gregorio.


Contristabat igitur eum non mediocriter Apollinaris Syrus, omni scientia nimis instructus, simulque Basilius et Gregorius Cappadoces, illius temporis rhetores Christiani, aliique plurimi eloquentes uiri. Quorum alii quidem zelati sunt ueram gloriam, alii Ariane heresis habuere uesaniam. Quamobrem arbitratus hinc armari Christianos, prohibuit eos Grecorum doctrinis imbui et eorum lectionibus erudiri. Tunc Apollinaris, cum esset doctus et simul ingeniosus, pro Homeri pemate uersibus heroicis Hebraicam conscripsit antiquitatem usque ad imperium Saul, et uiginti quatuor libris opus omne diuisit, unicuique libro nomen littere ponens secundum  Homericam lectionem. Fecit autem et aliud opus secundum Menandri fabulas, comedie similitudine comparatas: imitatus enim Euripidis tragedias et lyram Pindari. Et, ut absolute dicendum, diuinis Scripturis argumenta sumens, omnes encyclias lectiones tempore paruo composuit, numero, uirtute, moribus, conscriptione, charactere et dispositione Grecorum ualde pares. Et nisi quia uetustatem homines honorabant, et que sunt in usu grata credebant, nam ut ego reor, equa ueteribus Apollinaris opuscula decreuissent. Fecit etiam non ignobilem ad ipsum imperatorem, siue contra paganos philosophos librum, cui titulum posuit, Pro ueritate. In quo de sacris testimoniis tacens, probauit illos quidem fuisse deceptos, se autem sapere uera de Deo. Hec autem  considerans imperator, claris tunc episcopis scripsit: Legi, et reprehendi. Cui rescripserunt: Etsi legisti, sed non agnouisti: si enim cognouisses, nequaquam reprehendisses. Quidam dicunt hanc epistolam presulis Ecclesie Cappadocene fuisse Basilii, quod incredibile non est. Siue autem eius, siue sit alterius, iustum est uirtutis laudare doctrinam. SOZOMEN., lib. u, cap. 17. Edit. Christ. uales. cap. 18, p. 623.



CAPUT XXXuIII. De his qui amore pecunie a fide declinauerunt.

Plurimi siquidem non recta mente Christianum habentes nomen, quippe pecunias et honorem presentem felicitati uere fidei preponentes, ad sacrificiorum scelera descenderunt. Quorum unus fuit sophista Constantinopolitanus Eubolus. Is enim mores  imperatorum sequens, sub Constantio quidem feruentissimum se finxerat Christianum, sub Iuliano paganus celeriter est effectus; et rursus post Iulianum uolebat esse Christianus. Prosternens etenim semetipsum ante ianuas ecclesie pronum, magna uoce clamabat: Conculcate me sal insensatum. SOCRATES, lib. III, cap. 11. Edit. Christ. uales. cap. 13, p. 184.



CAPUT XXXIX. Quomodo Iulianus pecunias abstulerit Christianis.

Igitur cum Iulianus iret ad Persas, uolens in eis ulcisci eo quod sub Constantio Romanorum terminos inuasissent, et sciens quoniam in preliis eueniunt frequenter aduersa, et quia plurimis pecuniis indigeret,  adinuenit modum ut auferret pecunias Christianorum. Nolentibus ergo sacrificare pecuniam multam imposuit, exigebanturque uere Christiani. Singuli namque eorum secundum sui substantiam offerebant, et imperator ex iniusta collectione iniuste factus idoneus est. Ubi enim non erat, hanc dirigebat legem; ubi erat, utebatur ipse. Tunc ergo pagani Christianos grauiter oppresserunt; interdum etiam tormentis corporalibus affligebant eos. Quod imperator audiens, Christianis quippe adeuntibus eum, defendere contemnebat, dicens: uestrum est ut patientes mala sustineatis; hoc enim est preceptum uestri Dei. SOCRATES, lib. III, cap. 11. Edit. Christ. uales. cap. 13 et 14 p. 185.



CAPUT XL. Quomodo ab Antiochenis irrisus sit.


Igitur imperator pugnaturus contra Persas uenit in Antiochiam. Cumque populus quereretur, quia uenalia quidem abundarent, sed carius uenderentur: uolens magnitudinem sue largitatis ostendere, minora quam debuit pretia in foro rerum uenalium deputauit. Et cum fugissent tabernarii negotiatoresque diuersi, res necessarie defecerunt. Antiocheni uero grauiter hoc ferentes, contumelias fecerunt imperatori. SOZOMEN., lib. u, cap. 18. Edit. Christ. uales. cap. 19, p. 624.

Querebantur enim aduersus eum, facetias de eius barba proferentes; erat enim eius barba ualde prolixa. Dicebant ergo: Tondeatur, ut ad funes eius proficiat barba. Et quoniam superstitionis sue causa  taurum idolis frequentius immolabat, aram uel taurum in solido suo formari precepit. Ob quam rem lacerantes eum dicebant: Iste taurus euertet mundum. His iniuriis prouocatus ad iracundiam, interminatus est se Antiochiam affligere ciuitatem. Quamobrem ad Tarsum Cilicie reuerti uolens, iussit necessaria preparari. Ex qua intentione eum sophista Libanius reuocauit, scribens pro Antiochenis intercessionis librum, et rursus ad Antiochenos de principis iracundia; quos tamen libros non edidit. uerum imperator respuens se operibus uindicare, reciprocis iniuciis iram sue indignationis amouit. Librum enim aduersus Antiochenos fecit lepidum et satis urbanum, quem Antiochicum nominauit. uerum contra Christianos multa mala etiam in ea ciuitate commisit.  SOCRATES, lib. III, cap. 15. Edit. Christ. uales. cap. 17, p. 190.



297 CAPUT XLI. De simulacro Christi, quod deposuit Iulianus.

Illud quoque, quod sub Iuliano prouenit, narrare non silebo. Fuit enim signum quidem uirtutis Christi, et indicium contra principem iracundie Dei. Cum enim agnouisset in Cesarea Philippi, ciuitate Phenicie, quam Paneam uocant, insigne Christi esse simulacrum, quod mulier illa sanguinis liberata profluuio constituerat, eo deposito, suam ibi statuam collocauit. Que uiolento igne de celo cadente, circa eius pectus diuisa est, et caput cum ceruice una parte deiectum atque in terra fixum: reliqua uero pars hactenus  restitit, et fulminis indicium reseruauit. Statuam uero Christi tunc quidem pagani trahentes confregerunt. Postea uero Christiani colligentes, in ecclesiam recondiderunt, ubi hactenus reseruatur. Hoc itaque simulacrum, sicuti refert Eusebius, omnium passionum et egritudinum noscitur esse medicamentum. Iuxta quod quedam herba germinauit, cuius speciem nullus nostre terre medicus, licet expertus, agnouit. SOZOMEN., lib. u, cap. 20. Edit. Christ. uales. cap. 21, p. 629.



CAPUT XLII. De beneficio herbe que nascebatur iuxta simulacrum Christi, et de miraculis que per loca diuersa pro nomine Christi fiebant.

Mihi namque uidetur, quia, adueniente Deo, nullum miraculum nullumque beneficium putari debet  incredulum. Nam et alia plurima miracula per ciuitates et uicos plerumque apud multos prouinciales antiquitus tradita sunt, habentia ueritatem; quod repente monstrabo. Est itaque ciuitas Palestine Nicopolis nomine; hanc, dum adhuc uicus esset, Emaus sacer Euangeliorum liber appellat. Quam Romani post uastationem Hierosolymorum Iudeeque uictoriam, Nicopolim ex euentu quippe uictorie uocauerunt. Ante hanc urbem in triuio ubi Christus cum Cleopha post resurrectionem noscitur ambulasse, tanquam ad alium uicum iturus, fons quidam est salutaris, in quo passiones hominum diluuntur, et alia pariter animalia diuersis detenta languoribus emundantur. Quod ut ita contingat, traditur ex quodam itinere apparuisse Christum ad fontem cum discipulis  suis, et lauisse pedes, ex quo aqua facta diuersarum medicabilis passionum. Fertur etiam quod in Hermopoli Thebaides, arbor que uocatur Perseidis, multorum languores subegerit, si fructus, aut folium, aut pars eius corticis collo egrotantium ligaretur. De hac enim arbore ferunt, quoniam dum apud Aegyptum Ioseph cum Christo et Maria uirgine sancta fugisset Herodem, uenissetque ad Hermopolim ciuitatem; mox ut ingrediebatur urbem, non ferens hec arbor maximum Christi salutaris aduentum, inclinata est usque ad terram, et eum suppliciter adorauit. Hec ego de ista arbore a multis audiens narraui. Reor autem hoc signum fuisse factum ciuibus diuine presentie: aut certe, quia ritu pagano hec arbor propter magnitudinem atque pulchritudinem colebatur,  mota est, non ferens Christi diuinitatem; demonibus quippe contremiscentibus, cum uiderent rerum talium destructorem, nec non et omnibus simulacris Aegyptiorum secundum Isaie prophetiam, fugatoque demonio, pro testimonio Christi arborem uacuam remansisse. Igitur apud Aegyptios et Palestinos gestorum testimonia conseruantur. SOZOMEN., lib. u, cap. 20. Edit. Christ. uales. cap. 22, p. 629.



CAPUT XLIII. Quomodo Iulianus Iudeos armauerit contra Christianos, et de templo Hierosolymorum.

Igitur Iulianus etiam Iudeos contra Christianos armauit. Primumque conuocans requisiuit, cur eis precipiente lege sacrificare, nequaquam immolationibus  uterentur. Cumque respondissent uno tantummodo loco sibi offerendi sacrificium fuisse permissum, repente iussit Deo odibilis destructum resuscitare templum: credens infelix dominicum uerbum se posse destruere; cuius per hoc ueritatem magis ostendit. Hec itaque uerba Iudei libenter accipientes, cunctis per diuersum terrarum orbem mandauere Iudeis. Qui undique concurrentes, pecunias ad edificium alacriter offerebant: ministrauitque plurimum etiam imperator, non largitatis gratia, sed ueritati repugnans. Misitque pariter presidem, impiorum exsecutorem dignissimum preceptorum. Aiunt enim quoniam ad repurgium faciendum argenteas hamas, et cophinos, et scaphas habuerunt. Cumque fodere iam cepissent, statuto quidem die hoc  multitudo plurima faciebat: nocte uero, spontanea terra de ualle crescebat. Solutis itaque prioris etiam fundamenti reliquiis, noua omnia preparabant. Cumque gypsi et calcis multa modiorum millia preparassent, uis magna uentorum repente respirans, tempestates atque procelle subito facte, quidquid congregatum fuerat disperserunt. Adhuc autem uesanientibus eis, et nequaquam diuina longanimitate correptis, maximus primo terremotus est factus. Et quisquis non fuerat mysteriis diuinis imbutus, uehementer attritus est. Cum uero neque hoc terrerentur indicio, ignis ex fundamentis que suffodiebantur egrediens, plurimos fodientium concremauit, aliorum membra dissoluit. Nocte quoque plurimis in uicina porticu dormientibus, cadens subito cum tecto ipsa porticus,  dormientes oppressit. Alia uero die in celo signum splendens crucis salutaris apparuit. Sed etiam Iudeorum uestes crucis signaculo sunt implete, non tamen splendenti, sed nigro colore signate. Hec itaque Dei rebelles considerantes, et diuina flagella contremiscentes, ad propria sunt reuersi: confitentes esse Deum qui ab eorum progenitoribus ligno probatur appensus. Quod audiens Iulianus, dum utique caneretur ab omnibus, tanquam Pharao indurato corde non timuit. THEODORETUS, lib. III, cap. 17. Edit. Christ. uales. cap. 20, p. 142.



298 CAPUT XLIu. De bello Persico, et quomodo Iulianus illuc perrexerit.

Igitur dum Perse mortuum cognouissent fuisse Constantium, capta fiducia uenerunt ad terminos Romanorum,  denuntiantes bellum. Ob quam rem, collecto exercitu, Iulianus misit in Delphum, et Delum, atque Dodonem, ad percipienda responsa, si expediret ei bella suscipere. Tunc uniuersi uates et pugnandi fiduciam dabant, et uictoriam promittebant. Unum uero responsum pro exemplo mendacii ac seductionis inserere non pigebit; est enim huiusmodi: Nunc omnes aggredimur dii, uictorie tropea referentes circa fluuium Thiren. Horum ego dux ero belligerator Mars. Horum itaque carminum ridiculum cos conuenit diuulgare, qui rationalem dominum Musarumque principem Pythium uocant. Ego autem mendacium seductionis eius inueniens ingemisco. Thiren namque fluuium Tigrim uoluit appellare:  quoniam Thiris eius nomini similis est. Is enim fluuius ex Armenie redundans montibus, et per Assyriorum arua discurrens, sinum descendit in Persicum. Per hec ergo responsa deceptus infelix, et uictoriam mente somniabat, et post Persicum [al., Parthicum] prelium pugnam Galileis inferre preparabat; sic enim uocabat Christianos: contumeliam nominis se eis inferre putans, cum magis debuisset eorum considerare uirtutem. Non enim Socrates, licet Critias fuerit appellatus, et Pythagoras Phalaris, ex mutatione nominis qualibet sunt peste participati; neque Nereus Thersites uocatus, naturalem pulchritudinem quam gerebat amisit. Horum nichil mente percipiens, ex hac appellatione aliquid monstri se nobis putauit inferre. Et fallaci responso  credens, interminabatur per ecclesias demonum se statuere simulacra. THEODORETUS, lib. III, cap. 18. Edit. Christ. uales. cap. 21, p. 143. Post has igitur minas, ab uno uiro in Berea debellatus est. Is enim nobilis erat, eiusque ciuitatis curie presidebat, quem zelus Christi reddidit clariorem. uidens namque filium in impietatem que tunc uigebat, fuisse demersum, expulit eum sua domo, et coram omnibus abdicauit. Qui in uicine ciuitatis itinere aggressus imperatorem, suam uoluntatem et abdicationem patris innotuit. At ille quiescere iuuenem imperauit, placandum promittens patrem. Cumque uenisset in Beream, nobiles et honoratos conuocauit ad prandium: inter quos erat et huius pater, quem cum filio in suo prandere iussit accubitu. Tunc circa medias  epulas dixit ad patrem: Non mihi uidetur iustum uim facere uoluntati ad aliud declinandi, et animum ad alia mutare que non uult. Noli itaque esse filio uiolentus, sequi tua dogmata respuenti. Neque enim ego tibi uim facio mea sequi, licet cogere ualde possim. Ille causam diuine religionis mente percipiens: De isto, inquit, o imperator, erroneo dicis, et Deo odibili, et ueritati preponente mendacium. Tum ille rursus mansuetudinis induens uultum: Cessa, inquit, detrahere. Et declinans ab eo uultum, adolescenti dixit: Ego tui curam habeo: quoniam patri tuo, ut hoc faciat suadere non possum. Hec itaque non frustra retuli, sed uolens ostendere non solum illius mirabilis uiri fiduciam; sed quoniam contempta Iuliani a plurimis sit  potestas. THEODORETUS, lib. III, cap. 18. Edit. Christ. uales. cap. 22, p. 144.---In Antiochia namque uir quidam optimus, pedagogus adolescentium, habitabat. Eratque illic famosissimus sophista Libanius, impius, exspectansque Iuliani uictoriam, habens pre oculis eius minas. Ergo interrogauit pedagogum, quasi nostram deridendo religionem: Nunc inquit, fabri filius quid putas agit? At ille, quod post paululum contigit, repletus gratia diuina predixit. Respondit enim: O sophista, Creator omnium, quem tu fabri filium nominasti, loculum sepulture Iuliano componit. Post paucos uero dies mors illius nuntiatur erronei, et in loculo positus, et aduectus, minarumque tumore euacuatus est. THEODORETUS, lib. III, cap. 18. Edit. Christ. uales. cap. 23, p. 145.



CAPUT XLu. Quomodo Iulianus monachus eius  mortem, antequam audiret, prenuntiauerit.


Eo siquidem tempore religiosissimus Iulianus, cognomento Saba, qui angelorum incorporalium uitam corporali conuersatione uidebatur imitari, cuius etiam uitam conscripsimus, prolixiores offerebat Deo preces, cum illius impii minas audisset. Et ea hora qua ille percussus est, orans, mortem eius iste cognouit, licet plusquam uiginti mutationes ab eo loco usque ad eius exercitum esse uiderentur. Aiunt enim quia dum continue ingemisceret, et clementi Domino supplicaret, subito lacrymarum eius fluuius restitisset, fuissetque alacritate completus, et eius uultus exhilaratus. Hanc animi permutationem eius ministri respicientes,  rogauerunt eum ut eis causam repentini gaudii patefaceret. Tunc ille dixit: Ferus sacre uinee deuastator penas exactus est uastationis sue, iacetque mortuus, terroribus minisque frustratus. Hec agnoscentes exsultauerunt omnes, Deoque hymnos gratificos obtulerunt. Postea uero a nuntiis est compertum eamdem fuisse diem simul et horam necis Iuliani, quam ille sacratissimus senior cognouit atque predixit. THEODORETUS, lib. III, cap. 19. Edit. Christ. uales. cap. 24, p. 145.



CAPUT XLuI. De inconsulto Iuliani ducatu.

Illum itaque semper inconsulte gessisse mortis demonstrauit euentus. Transiens enim cum exercitu  fluuium qui Persarum Romanorumque regna diuidit, repente naues incendit, non suadens rebus aut uerbis, sed cogens milites preliari. Porro duces alacritate completi, animabant milites, et eos spe uaria confortabant, quam imperator absciderat, cum eorum reuersionem incensis nauibus abnegasset. Super hec autem cum debuisset cibos militibus congregare, neque de propriis finibus precepit afferri, neque de inimicorum abundantia iussit aliquid depredari. Relinquens ergo habitabilem uiam, pergebat per solitudinis loca: ubi et cibo et potu milites defraudati, et duces itineris non habentes, sed errantes in deserta prouincia, sapientissimi principis agnouere consilia. THEODORETUS, lib. III, cap. 20. Edit. Christ. uales. cap. 25, p. 146.

 299 Multos itaque uicos castraque detinens, iam etiam ciuitates capiebat. Cumque uenisset Ctesiphontem ciuitatem, intantum obsedit regem, ut crebris legationibus uteretur: offerens dare sue patrie partem, si solutus bello discederet. Quod ille noluit, neque supplicantibus est miseratus; neque mente percepit, quod uincere quidem bonum est, superuincere nimis inuidiosum: credens precipue magicis artibus, quas ei Maximus philosophus exhibebat, et arbitratus Alexandri Macedonis se gloriam percepturum, aut certe potiorem. Putabat enim secundum Pythagoream Platonisque sententiam, ex mutatione corporum Alexandri animam se possidere, aut esse potius in altero corpore alius Alexander. Ob hanc itaque causam Persarum regis noluit preces  audire. SOCRATES, lib. III, cap. 18; edit. Christ. uales. cap. 21, p. 194.

Cum igitur in deserti loca primo captiuorum habuisset ducatum, postea quidam senior, sub schemate proditoris, se ei compendiosum iter ostendere compromisit. Cumque tribus diebus ambulantes ad maiorem solitudinem uenissent, illum quidem fustibus occiderunt, confitentem hoc se fecisse pro patrie libertate, et libenter tormenta omnia sustinere. Exercitus interea Persarum, ex itinere fatigato exercitui Romanorum iratus occurrit, seque ad congressionem prelii preparauit. SOZOMEN., lib. uI, cap. 1, p. 635.

Querebantur enim Romani de principe, cur nolucrit bellum cum lucri promissione finire. uerumtamen Persis instantibus resistebant, ita ut frequenter  uerterentur hostes in fugam. Porro Iulianus erat presens in equo, et exercitum confortabat, inermis quidem spe felicitatis sue presumens. SOCRATES, lib. III, cap. 18; edit. Christ. uales. cap. 21, p. 194.



CAPUT XLuII. De peremptione Iuliani.

Contra quem iaculum repente delatum, discurrens per brachium, in eius latus immersum est. Ex hoc uulnere suscepit terminum uite. Quis uero iustissimum intulerit uulnus, hactenus ignoratur. Sed alii quemdam inuisibilium hoc intulisse ferunt; alii uero unum pastorum Ismahelitarum, alii militem fame et itinere fatigatum. Sed siue homo, siue angelus fuerit, palam est quia diuinis iussionibus ministrauit. Aiunt enim quia dum fuisset uulneratus, mox manum sanguine  suo compleuerit, et in erem proiecerit, dicens: Galilee, uicisti. Et in eo ipso confessus est cum blasphemia uictoriam. THEODERETUS, lib. III, cap. 20; edit. Christ. uales. cap. 25, p. 146.

Callistus autem, qui inter familiares imperatoris tunc militabat, et heroico uersu eius conscripsit historiam, ait eum a demone uulneratum, fuisse defunctum. Iulianus ergo quarto consulatu suo  quem ediderat cum Salustio, sexta die Iunii mensis, in Persica regione defunctus est, anno tertio imperii sui, septimo uero ex quo Cesar a Constantio fuerat ordinatus, uite anno tricesimo primo. SOCRATES, lib. III, cap. 18; edit. Christ. uales. cap. 21, p. 195.



CAPUT XLuIII. Que magie post mortem eius inuente sint.


Post cuius mortem eius magie comperte sunt. Carra namque ciuitas est hactenus impietatis eius reliquias habens. Per hanc iter agens, quoniam per Edessam propter pie religionis cultum transire noluerat, in templum quod a paganis colitur est ingressus. Ubi dum quedam cum suis consortibus sacrilegia celebrasset, ianuas et claustra disposuit, et quosdam ibi milites obseruare precepit, ut interius nullus accederet, donec ipse remearet. Cumque mortuus fuisset, et impio pium successisset imperium, ingredientes in templum inuenerunt mira principis simulacra, eiusque sapientiam et famosissimam pietatem. uiderunt enim mulierem capillis appensam, extensas habentem manus, cuius uterum aperuerat,  ut Persarum uictoriam in iecore eius inspiceret. Hoc ergo scelus in Carris inuentum est. uerum in Antiochia plurimas arcas in palatio humanis aiunt capitibus plenas fuisse compertas, et innumera in puteis demersa corpora mortuorum. In qua urbe, dum eius nuntiatus fuisset interitus, publicam cuncti habuere festiuitatem; et non solum in ecclesiis et sepulturis martyrum exsultabant; sed etiam in theatris crucis uictoriam predicabant, cum sacerdotibus exsultantes  [ed. Niu. et Frob., illius magie insultantes]. Ego autem etiam clamorem fauoris eorum hic ponere necessarium iudicaui, ut etiam apud posteros hec memoria reseruetur. Communiter enim clamabant omnes: Maxime fatue, ubi sunt tua uaticinia? uicit Deus et Christus eius. Hic ergo libri terminus, est habendus, ne pio imperio impietatis potentia copuletur. THEODORETUS, lib. III, cap. 21 et 22; edit. Christ. uales. cap. 26 et 27, p. 147.



LIBER SEPTIMUS.



300 CAPUT PRIMUM. De Iouiani imperatoris auspiciis, et quemadmodum a Persidis finibus sit egressus.


Milites igitur in maxima estuatione uenientes, omissa omni dilatione, altera die Iouiano infulas imperatoris imponunt. Erat enim uir fortis, et nobilis, et illo tempore millenarius quo Iulianus electionem militibus lege proposuit, ut aut sacrificarent, aut militia cederent. Qui cingulum magis elegit amittere quam imperatoris preceptionibus impiis obedire. Hunc ergo tunc Iulianus propter belli necessitatem inter uiros militares habebat. Qui cum uiolenter a militibus ad imperium traheretur, clamabat, dicens non se uelle paganis hominibus imperare, cum ipse Christianus existeret. Cumque uox omnium communiter proclamasset, dicentium se quoque esse Christianos, suscepit imperium. SOCRATES, lib. III, cap. 19. Edit. Christ. uales. cap. 22, p. 195.

 Cogitabat itaque Iouianus de communi salute, et quomodo posset de medio hostium illesum exercitum liberare. Nec indiguit grandi consilio, sed seminibus pietatis utilissimum uindemiauit fructum. Repente namque suam prouidentiam Deus ostendit, et fluctuationem eius ad portum tranquillitatis adduxit. Dum enim huius angustiam Persarum rex agnouisset, missa legatione petiuit pacem, deinde cibaria militibus destinauit, et forum uenalium eis preparari in deserto precepit. Celebratisque federibus, exercitum reduxit incolumem. THEODORETUS, lib. Iu, cap. 2, p. 152.

Que pacta, quantum ad gloriam Romanorum turpia, sed tempori congruebant. Amissa namque Syria, et tradita Persis Nisibi, Mesopotamie ciuitate,  discessit. Hec itaque nuntiata Christianos confortauerunt, paganis intulerunt luctum. Porro milites incautum Iuliani feruorem ualde culpabant, causamque damni finium Romanorum ei potius inferebant: quoniam a Persarum quasi proditore seductus, naues que per fluuium frumenta deueherent incendit, et famem militibus irrogauit. SOCRATES, lib. III, cap. 19. Edit. Christ. uales. cap. 22. p. 196.



CAPUT II. Quid sophista Libanius contra Christianos scripserit, et quomodo Socrates historiographus eius dicta confutarit.

Tunc itaque sophista Libanius lamentationis librum in Iulianum conscripsit, quem Iulianum denominauit,  fascinatum quippe laudibus illius: in quo etiam meminit librorum quos contra Christianos ediderat  Iulianus. Et siquidem laudes imperatoris sophista dixisset, ego quiescerem, uestigia historie sequens. Sed quoniam tanquam callidus rhetor memoria Iuliani librorum Christianam uidetur lacerare religionem, propterea contra eum, positis primum uerbis ipsius, pauca dicenda sunt. Hiemis, inquit, noctes amplius imperator extendens, incumbendo [ms., in condendo] libris, Palestineum hominem Deum, Deique Filium referentibus, preliabatur enixius, et redarguendo preualuit, ut risum et quamdam inanitatem ostenderet eorum que coluntur a talibus. In quibus laboribus sene Tyrio sapientior 301 est inuentus. Propitius autem sit iste Tyrius, et placide uerba mea suscipiat, tanquam a filio uictus est. Hec quidem sophiste Libanii sunt. uerum ego sophistam  eum optimum fuisse noui; tamen si non eius religionis fuisset cuius imperator erat, omnia que de Iuliano Christiani dicunt, etiam iste tunc diceret, et forsitan quasi rhetor augeret. Nam et uiuo Constantio laudes, et eo defuncto iniurias plenas criminibus eius effudit. Et si senex Porphyrius fuisset imperator, libros eius Iuliani preposuisset operibus. Sed et Iulianus, si sophista fuisset, dixisset forsitan etiam ipsum malum, sicut Eubolum. Quia ergo ille tanquam eius secte, tanquam sophista et amicus imperatoris, que ei sunt uisa dixit; et nos, ut possumus, obuiemus. Primum itaque dixit, quia libris incumberet, hiemis noctes extendens. Incumbere namque significat quia intentionem habuerit ut uituperationem conscriberet, sicut consuetudo sophistis est. Nam olim hos libros scierat; sed tunc incumbebat,  et maximo prelio contendebat. Unde palam est quia non, sicuti Libanius putat, redarguendo preualuerat; sed infirmitate sue ueritatis estuabat; et ea que bene illic cauteque sunt posita, tanquam detractor lacerare laborabat. Omnis enim qui resistit alicui; nunc uertendo, nunc celando ueritatem, mentitur aduersus eum contra quem litigat. Et qui infensus alicui est, omnia sicuti hostis non solum agit sed etiam loqui contendit. Quia uero Iulianus atque Porphyrius, quem Tyrium senem uocat, detractores ambo fuerunt, suis sermonibus arguuntur. Nam Porphyrius summi philosophorum Socratis uitam dilacerauit in historia philosophie quam ipse conscripsit; et talia de eo retulit, qualia soliti derogationibus occupari.  Et hec de illo Socrate, qui apud Grecos mirabilis castitate, iustitia aliisque uirtutibus habebatur; quem Plato mirabilis eorum philosophus, et Xenophon, et alter philosophorum thiasus , non solum tanquam Deo amabilem honorant, sed etiam ultra hominem sapuisse pronuntiant. Porro Iulianus zelatus partem, passionem propriam in Cesaribus enudauit, et omnium ante se regnantium uitas carpens, neque philosopho Marco pepercit. Igitur ambo detractores fuerunt. Non opus habeo plurimis uti sermonibus. Ego namque ex utrorumque uerbis mores eorum coniiciens, hec dixi. Quid autem de Iuliano Gregorius Nazianzenus retulit audiamus. Ait enim in secundo libro contra paganos hec uerba post alia: ยปHec equidem de Iuliano  aliis ipsa experimenta tradiderunt, et assumpta potestas imperii; mihi autem olim eius mores comperti sunt, dum hunc uirum in Athenis clarius agnouissem. uenerat enim illic dum frater eius imperatori uideretur inimicus. Fuitque aduentus eius ratio duplex; una quidem quasi decentior, qua dicebat se uenisse ut uideret Helladam atque doceretur; altera uero secretior, et non nota plurimis, ut immolatores demonum et uiros fallaces inquireret, quia nondum habebat impietatis sue licentiam. Tunc igitur non frustra consideraui uirum. Non enim fortuitu ista conspexi; sed faciebat me cautum inconstantia morum eius, et excessus uberior. uates enim egregius est qui bene considerat. Nullum enim signum in eo mihi utile uidebatur. Ceruix inflexibilis, humeri iactabiles,  oculi currentes, huc illucque directi et furiose respicientes; pedes impatientes, nares spirantes iniurias atque contemptum, schemata risibilia, et hoc ipsum semper habentia; risus incontinens, et quasi subbulliens; consensus et negatio simul, ratio nulla ratione consistens, interrogatio inordinata, atque responsio nulla congruentia sibi conueniens. Sed quid per uniuersa discurro? Hunc ante opera uidi, et operibus ipsis agnoui. Et siquidem essent mihi presentes qui tunc aderant, testarentur quia cum hec uidissem, repente dixi: O quale malum nutrit respublica Romanorum! Et cum hec predixissem, optaui me inueniri debere mendacem. Melius enim fuerat hoc, quam ut tantis terra sceleribus impleretur. Nunquam arbitror talia fuisse prodigia, cum multa diluuia,  multa incendia, multe pestes, et hiatus terre prouenerint; licet homines inhumani, et feroces, compositique dissimilibus naturis fuisse referantur. Ob quam rem digno sua superbia fine conclusus est.ยซ Hec Gregorius de Iuliano narrauit. Quia uero contra Christianos multa uerba proferentes, nisi sunt uim facere ueritati, quedam ex sacris litteris peruertentes, alia permutantes, omnia tamen secundum suam sumentes intentionem: multi eis obuiantes ista patet fecerunt, destruentes et redarguentes eorum uana sophismata; et ante omnes Origenes, licet ante multa fuisset tempora Iuliani. Is enim ea que uidebantur turbare legentes sacratissimas lectiones, obiiciens sibimet, et interpretatus ea, detractorum sophisticas adinuentiones exclusit. Que si sepius legissent Iulianus  atque Porphyrius, ea libenter accipientes, in aliud forte sua uerba mutarent, et non ad blasphemie sophismata uerterentur. Quia enim lacerare studuit imperator, apud idiotas et simplices uerba faciens, et non apud eos qui Scripturarum diuinarum obtinent ueritatem, ex his palam est: sumens enim ea uerba que dispensationis causa humanius posita sunt, cum multa huiusmodi collegisset exempla, hec nouissime dicit: Horum igitur singula, si non aliquam habent ineffabilem contemplationem, maxima de Deo blasphemia sunt plena. Hec ergo Iulianus in tertio contra Christianos libro dixit. In libro autem suo quem de Cynismo conscripsit, docens quomodo sacras fabulas decet fingi, dicit oportere harum ueritatem abscondi. Sic enim ait: Amat enim natura  celari, et abdita deorum substantia non patitur nudis uerbis in aures introire pollutas. Apparet ergo per hec imperatorem suspicionem habuisse de diuinis Scripturis: quoniam essent uerba mystica, ineffabilem quemdam modum contemplationis habentia. Sed indignatur cur non omnes eamdem sententiam habuerint, et insistit his qui inter Christianos diuina simpliciter suscipere uidentur eloquia. Non igitur oportebat eum contra simplices insurgere, nec propter illos contra sacras litteras intumescere, neque odio habere et auersari que magis bene intellexerant, quoniam non omnes tunc ita sentiebant sicut ipse uoluerat. Similis ergo Porphyrio factus est. Ille namque in Cesarea Palestine a quibusdam Christianis cesus, iracundiam non ferens, Christianitatem  deseruit per furorem, et odio inimicorum scribendo blasphemias, Christianitate priuatus est, sicut eum Eusebius Pamphili redarguit, et eius uerba destruxit. Imperator autem apud idiotas superbus inter Christianos 302 exstitit, ea passione in blasphemias Porphyrii declinauit. Ambo siquidem sponte deliquerunt, et scienter peccando dignissima pena mulctati sunt. Cum igitur sophista Libanius uelut irridens dixisset, hominem ex Palestina Deum, et Dei Filium faciunt, oblitus suorum uidetur esse uerborum; ad finem namque eius libri Iulianum deificauit, sic inter alia dicens: Primum namque nuntium eius mortis pene peremerant, cur putaretur de Deo mentitus. Deinde paululum descendens, ait: O demonum alumne, demonumque discipule, et demonum  obseruator. Qui licet hoc aliter intelligeret, uerumtamen hec eadem de Iuliano dixit, que Christiani exprobrantes affirmant. Si ergo eum laudare cogitabat, oportebat eum hoc nomen effugere, nec eum deditum demonibus indicare; sicut sermonem alium declinauit, quem, dum reprehenderetur, de suis libris abscidit. Quomodo enim homo Christus deificetur, et quemadmodum in aperto homo fuerit, inuisibiliter autem Deus, et quemadmodum utraque sint uera, Christianorum ratio sacra nouit: pagani uero antequam credant, intelligere nequeunt. Dicit enim sermo diuinus: Nisi credideritis, non intelligetis . Quapropter non erubescunt multos homines deificantes, et utinam bonis moribus institutos, aut iustos, aut castos, et non potius lubricos,  iniquos et ebriosos, id est, Hercules, Dionysios et Asclepios, sicuti frequenter in suis libris Iulianus iurare non erubescit. Quorum masculos feminasque Cupidines si enumerare uoluero, longa digressio generatur. Sed sufficit hec scire uolentibus Aristotelis Pallium, et Corona Dionysii, et liber Egini multe memorie, turbaque petarum qui de talibus scribentes, uere ridiculum et inanitatem theologie ostendere paganorum. Quia uero proprium paganorum est homines summa facilitate deificare monstremus. Rhodiis quadam calamitate detentis responsum est datum ut Phrygium Attin sacerdotem uesanie Phrygum celebritatibus placarent. Tale namque responsum est: Attin placate deum magnum purum Adonem, bone uite, diuitiarum datorem, comatumque  Dionysium. Hoc itaque responso, Attin, qui amore uesano semetipsum occidit, eumdem Adonem, Dionysiumque nominauit. Cumque Alexander Macedonum rex transisset in Asiam, Amphictyones Alexandro fauentes, carmina ista finxerunt: Iouem deorum consule, et Mineruam honora ter genitam, qui corpore mortali supernum abscondis regem, quem Iupiter heroum seminauit generibus adiutorem, bone leges letitie Alexandrum statuere regem. Hec in Pythia [ed., Parthia] pronuntiauit demon; qui cum potentibus adularetur, deificabat eos. Quid enim dicamus, dum etiam Cleomedem [ms. Lyr., Diomedem] athletam deificauerint, ita dicentes: Ultimus heroum Cleomedes ciuitatis athleta, quem sacrificiis honorate, quia mortalis iam non est. Propter hoc  ergo responsum Diogenes Cynicus, et Oenomaus philosophus Pythium reprehenderunt Apollinem. Cyziceni uero tertium decimum deum Adrianum appellauerunt. Sed etiam ipse Adrianus amatum suum Antinoum deificauit. Et hec ridiculum, et inanitatem non dicit esse Libanius? Hec ergo a nobis propter eius detractionem, per digressionem dicta sufficiant. SOCRATES, lib. III, cap. 19. Edit. Christ. uales. cap. 22, p. 196.



CAPUT III. De rectitudine fidei Douiani, et quid Athanasius Alexandrinus scripserit.

Iouianus [ed. u. et Frob., Iouinianus] ergo imperator, mox ut imperii sui terras ingressus est, primum hec conscripsit, ut episcopi de exsilio remearant, et Ecclesias  eis reddendas esse professus est qui expositam in Nicea fidem inuiolabiliter seruauerunt. Scripsit etiam Athanasio, qui precipuus erat horum dogmatum propugnator: petens ut ei rescriberet perfectam diuinorum dogmatum disciplinam. Qui eloquentiores episcopos congregans rescripsit: rogans ut fidem Nicee expositam custodiret, tanquam apostolicis dogmatibus congruentem. Cuius epistole uerba sunt hec. THEODORETUS, lib. Iu, cap. 2, p. 152.

Piissimo atque clementissimo uictori, Augusto, Iouiano Athanasius et reliqui episcopi, uenientes ex persona omnium episcoporum Aegyptiorum, Thebaidis et Libye.

Decet Deo amabilem principem discendi habere  uoluntatem desideriumque celestium. Sic enim uere et cor habens in manu Dei, et imperium cum pace multis annorum curriculis gubernabis. uolente igitur te a nobis tua discere pietate catholice Ecclesie fidem, gratias ob hoc Domino referentes curauimus, ut prolatam ab omnibus Patribus in Nicea tue pietati insinuaremus fidem. Hanc enim repudiantes, quidam, nobis equidem frequenter insidiati sunt, eo quod Ariane non consentiremus uesanie. Auctores uero facti sunt heresis et schismatum uniuersalis Ecclesie. uera ergo et pia in Dominum nostrum Iesum Christum fides est omnibus manifesta, et ex diuinis litteris agnita atque lecta. In hac enim etiam sancti martyrio consummati sunt, et requiescentes in Domino nunc consistunt. Manserat itaque semper fides  illesa, nisi calliditas quorumdam hereticorum eam uiolare presumeret. Arius enim quidam eiusque sectatores erumpere et impietatem aduersus eam introducere tentauerunt: dicentes, ex non exstantibus, et creaturam, atque facturam, conuertibilemque esse Filium Dei; plurimosque per talia seduxerunt, ita ut etiam qui aliquid esse uidebantur, blasphemia huiusmodi traherentur. uerum sancti Patres nostri olim conuenientes, sicuti prediximus, in Niceno concilio, Arianam quidem sectam anathematizauerunt: catholice uero Ecclesie fidem, scriptura teste, professi sunt. Eaque predicatione heresis exstincta est, que ubique uidebatur accensa. Hec itaque fides per omnes Ecclesias legebatur atque predicabatur. Sed quoniam Arianam heresim quidam renouare uolentes,  ipsam fidem a Patribus in Nicea prolatam anathematizare presumpserunt; aliqui uero fingunt se eam profiteri, sed ipsam ueritatem negare noscuntur, aliter interpretantes consubstantialitatem, et sancto Spiritui blasphemantes, cum dicunt eum creaturam esse atque facturam per Filium celebratam: necessario considerantes lesionem que ex huiusmodi causa contra populum generatur, offerre tue pietati confessionem 303 concilii Niceni curauimus; ut pia religio tua cognoscat cum quanta scrupulositate conscripta est; et quantum errent, qui extra eam uolunt aliquid edocere. Cognosce, Deo amabilis imperator, quoniam hec quidem predicatur a seculo, et hanc professi sunt Patres Nicea conuenientes. In hac quoque fide concordant omnes Ecclesie in Hispania et  Britannia, nec non in Galliis, Italiis et in Dalmatiis constitute, in Mysia, et Macedonia, et uniuersa simul Hellada; sed etiam in uniuersa Africa, Sardinia, Cypro, Creta, Pamphylia, Lycia, Isauria, et in omni Aegypto, et Libya, Ponto, et Cappadocia partibusque uicinis, et Orientales Ecclesie, preter paucos Arii sectatores. Omnium namque predictorum sententiam experimento cognouimus, et litteras habemus, eosque nouimus, Deo amabilis imperator: quia cum pauci quidam huic fidei contradicant, preiudicium facere non poterunt in toto orbe terrarum. Multo enim tempore ab heresi Ariana pulsati, nunc etiam pietati contentione maxima contradicunt. Ut uero hec pietas tua cognoscat, licet sciat: tamen studuimus fidem Niceno concilio professam ab episcopis  trecentis decem et octo subiungere. Est autem hec Niceni concilii fides:

Credimus in unum Deum, Patrem omnipotentem, omnium uisibilium inuisibiliumque factorem. Et in unum Dominum nostrum Iesum Christum, Filium Dei, natum ex Patre unigenitum, hoc est de substantia Patris, Deum de Deo, lumen de lumine, Deum uerum de Deo uero; natum, non factum, consubstantialem Patri, per quem omnia facta sunt que in celo et que in terra. Qui propter nos homines et propter nostram salutem descendit de celis [ed. omittunt de celis], incarnatus, humanatus, passus est, et die tertia resurrexit. Ascendit in celos, uenturus iudicare uiuos et mortuos. Et in Spiritum sanctum. Eos autem qui dicunt: Erat quando non erat, et antequam  nasceretur non erat; et, quia ex non exstantibus factus est, aut ex altera substantia uel subsistentia: dicentes esse aut creatum, aut conuertibilem, aut mutabilem Filium Dei, hos anathematizat sancta catholica et apostolica Ecclesia. In hac fide, Deo amabilis imperator, nos consistere necessarium est, tanquam sacra et apostolica: nullaque mouere eam seductione uerborum atque contentione; quod ab initio Ariani fecerunt, ex non exstantibus Filium dicentes; et, quia erat quando non erat, et creatus, et factus, et conuertibilis est. Propterea, sicuti prediximus, et Nicena synodus heresim anathematizauit huiusmodi: fidem uero professa est ueritatis [ms. Lyr., Trinitatis]. Non enim simpliciter similem dixerunt Filium Patri, ne simpliciter similis Deo Deus  uerus esse crederetur; sed etiam consubstantialem scripserunt, quod proprium est genuini [ed., geniti] uerique filii, ex uero et naturali Patre nascentis. Sed neque Spiritum sanctum alienauerunt a Patre et Filio; sed potius glorificauerunt eum cum Patre et Filio in una sancte Trinitatis fide, eo quod una sit in sancta Trinitate Diuinitas. THEODORETUS, lib. Iu, c. 3, edit. Christ.

Has litteras imperator legens, confirmauit quam habuerat de sacris scientiam et affectum; aliamque conscripsit legem, ut frumentorum consuetudo redderetur Ecclesiis, quam maximus constituerat Constantinus, et dari prohibuerat Iulianus. Et quoniam propter illius impietatem orta fames non sinebat totam tunc summam quam Constantinus constituerat  erogari, tertiam partem Iouianus ad presens impendi promisit, ita ut, cessante fame, frumenta integra preberentur. THEODORETUS, lib. Iu, cap. 4, p. 155.



CAPUT Iu. Quomodo Iouiani temporibus orthodoxi floruerint, et heretici sint oppressi.

Euocauit igitur imperator a Constantio exsilio missos episcopos, qui non occurrerant Iuliani redire temporibus. Tunc autem etiam templa paganorum omnia claudebantur, et ipsi sacerdotes ubique fugiebant: indutique palliis, ipsa pallia reponebant, et ad schema commune reuertebantur. Quieuit otiam pollutio sanguinis, quam publice insatiabiliter sub Iuliano  celebrabant. Porro Christiani non quiescebant: presules enim religionum adibant crebro principem, credentes eius obtinere se uoluntatem aduersus proprios inimicos. Et primum quidem Macedoniani libellum principi porrexerunt, postulantes ut expellerentur Ecclesiis qui dissimilem Filium predicabant, et ipsi introducerentur in eas. Erant enim qui libellum obtulerant Basilius Ancyre, Syluanus Tarsi, Sophronius Pompeiopoleos, Pasinicus Zilenus, Leontius Comanus, Callicrates Claudiopolites, Theophilus Castabalenus. Horum libellum imperator accipiens, eos sine responso dimisit, hoc tantummodo dicens: Ego contentiones odi, eos autem qui ad concordiam festinant diligo pariter et honoro. Quod audientes qui ad contentionem se preparabant, quieuerunt.  Hoc ergo pro uoto imperatoris est factum. Nam tunc intentio sectatorum Acacii reuelata est; et, sicuti solebant, ad uota se principis contulerunt. Conuenientes enim in Antiochia Syrie, habuerunt uerba cum Meletio, qui ante paululum diuisus ab eis, consubstantialitatem ita defendere uidebatur. Hoc itaque fecerunt, quoniam eum honorari conspiciebant, principe tunc ibi morante. Communi ergo consilio libellum componentes, consubstantialitatem professi sunt, et Nicenam roborantes fidem, obtulerunt imperatori. Cuius libelli uerba sunt hec.

Piissimo et Deo amabili domino nostro Iouiano uictori, Augusto, synodus presentium episcoporum ex diuersis prouinciis in Antiochena urbe conuenientium.

 Quoniam ecclesiasticam pacem atque concordiam tua primum studuit pietas celebrare, bene nouimus etiam nos, Deo amabilis imperator. Quia uero uerticem huiusmodi uere unitatis et orthodoxe fidei bene sumpsisti, neque hoc ignoramus. Sed ne cum his qui adulterant ueritatis dogma reputemur, tue pietati suggerimus: quoniam sancti concilii in Nicea olim et ab initio celebrati fidem et suscipimus et tenemus. Quando etiam consubstantialitatis nomen, quod aliter se quibusdam habere uidetur, dicimus cautam interpretationem a Patribus excepisse, quippe significantibus quoniam ex substantia Patris natus est Filius; et quia similis per substantiam Patri est 304. Non enim uelut aliqua passio circa ineffabilem natiuitatem creditur. Neque secundum  aliquem paganorum usum percipitur a Patribus substantie nomen dictum; sed ad destructionem Arianorum, qui presumpserunt ex non exstantibus de Christo aliquid impie predicare. Quod etiam isti, qui nunc inequalitatem asserunt, asperius et audacius ad uastandam Ecclesie concordiam imprudenter ausi sunt perpetrare. Quamobrem huic nostre relationi subiunximus exemplar fidei Niceni concilii, quam etiam decenter amplectimur. Est enim huiusmodi: Credimus in unum Deum, Patrem omnipotentem, et reliqua. Et subscriptio: Meletius episcopus Antiochie obtuli, in suprascriptis consentiens, Eusebius Samosatenus, Euagrius Siculus, Uranius Apamie, Zoilus Larissenus, Acacius Cesaree, Antipater Rhosi, Abramius Urimenus, Aristonicus Seleucobeli,  Barlabentus Pergami, Uranius Melitine, Magnus Chalcidis, Euthicius Eleutheropoleos, Iosacius Armenie maioris, Titus Bostrensis, Pelagius Laodicie, Arabianus Adrensis, Piso Adadenus per Lamirionem presbyterum, Sabinianus Zeugmatis, Athanasius Ancyre per Orphitum et Aetium presbyteros, Ireneus Gaze, Piso Auguste, Patricius Palti per Lamirionem presbyterum, Anatolius Beree, Theotimus Aramenus, Lucianus Arcenus. Hunc itaque libellum in collectione synodalium Sabini conscriptum inuenimus. uerum imperator propositum hoc habebat, ut blandimentis et suasione uerborum discordantium contentiones abscinderet, dicens: Nulli quidem se quomodocunque credentium fore molestum, eos tamen diligere et nimis honorare qui principium ecclesiastice unitati preberent. Quia  uero hoc egerit, etiam Themistius philosophus ait in laude quam in eius protulit consulatu, ubi miratur imperatorem quod permiserit unumquemque colere sicut uellet; atque deuicerit blandientium mores, quos ualde deridens, ait manifestari per purpuram [a 1Kb] . SOCRATES, lib. III, cap. 20 et 21. Edit. Christ. uales. cap. 24 et 25, p. 202.

Igitur imperator tunc etiam Secundo nomine prefecturam gubernanti, pretorianam legem dedit, ut capitali sententia plecteretur qui sacram uirginem nuptiali thoro uiolare presumeret, uel impudico aspectu respiceret, ne dicam abripere forte tentaret. Quam legem ideo posuit, eo quod Iuliani temporibus quidam huiusmodi uirgines uxores ducere presumpserunt. SOZOMEN., lib. uI, cap. 3, p. 640.



CAPUT u. Quod Athanasius uenerit ad Iouianum, et ab eo sit decenter honoratus.


Inter hec Athanasius Alexandrine sedis episcopus, cum paucis suorum communicato consilio necessarium iudicauit ut Christianum uideret imperatorem. ueniensque Antiochiam, principem de quibus oportebat edocuit. Quidam aiunt quia eum ipse magis euocauerit imperator, ut que necessaria pro religione et recta fide uidebantur exponeret: disponensque, ut decebat, causas Ecclesie, de reuersione cogitabat. uerum Euzoius Ariane secte, Antiochene ciuitatis episcopus, studebat ut Probatianus quidam eunuchus in Alexandrina urbe ordinaretur  episcopus. Cumque hoc ageretur, Lucius Alexandrinus a Georgio presbyter ordinatus, adiit imperatorem; et maledicens Athanasio, quasi temporibus episcopatus sui fuisset inscriptus [ed. Niu. et Frob., accusatus], et plurima exsilia sub precedentibus sustinuisset imperatoribus, essetque circa sacra per eum causa discordie: supplicabat insuper ut alius in Alexandrina ciuitate ordinaretur episcopus. uerum imperator sciens quante Athanasio inimicorum insidie prouenissent, derogationes huiusmodi non respexit; sed Lucium quidem cum multa interminatione tacere iussit; Probatianum uero eiusque sequaces  eunuchos, auctores huiusmodi scelerum atque turbarum castigandos esse precepit. Porro Athanasium, amicum sibi maximum factum, destinauit in Aegyptum; ut, sicut ei uideretur, causas Ecclesiarum populosque disponeret. Fertur enim quia eum pro maxima uirtute conuersationis sapientieque laudauerit. Aiunt quidam, antequam sub Constantio imperatore Ariani tenerent Ecclesias, somnium uidisse Antonium monachum, quasi burdones altare sacrum calcibus euertissent, experrectumque dixisse: quoniam ab adulteris et permixtis hominibus Ecclesia calcaretur. Que non fuisse mendacia posterior monstrauit euentus. SOZOMEN., lib. uI, cap. 5, p. 642.



CAPUT uI. De consulatu et fine Iouiani.


Tunc igitur imperator, impetum retinens hereticorum, discessit ab Antiochia, et uenit ad Tarsum Cilicie, ibique corpus Iuliani sepeliuit. Et dum cuncta solemnia funeri eius exhibuisset, consul est designatus . Dumque Constantinopolim festinaret, uenit ad predium nomine Dadastana inter Galatiam et Bithyniam: quo philosophus Themistius cum aliis senatoribus occurrens, consularem recitauit orationem. Feliciter tunc agi poterant res Romane publice et simul ecclesiastice sub principe benigno disposite, nisi repentina mors talem uirum ab hominibus abstulisset. In predicto namque predio hiemis tempore, in phraxis languore constrictus,  est mortuus consulatu suo et uarroniani filii, septima decima die Februarii mensis; qui regnauit mensibus septem, uixit annis triginta tribus. SOCRATES, lib. III, cap. 22. Edit. Christ. uales. cap. 26, p. 205.



CAPUT uII. De ortu principis ualentiniani, et quemadmodum fratrem ualentem ipse fecerit imperatorem.

Cumque in Niceam Bithynie uenisset exercitus, ualentinianum ordinauit imperatorem, uirum optimum, et apice principali dignissimum. SOZOMEN., lib. uI, cap. 6, p. 644.

ualentinianus igitur ordinatur uicesima quinta die eiusdem Februarii mensis, Pannonius genere, de Cibala ciuitate; cui tunc erat militum cura commissa,  quoniam probatissime militarem nouerat disciplinam. Fuit etiam uir magnanimus, et semper presenti fortuna melior apparebat. SOCRATES, lib. Iu, cap. 1, p. 210.

Is enim non modo fortitudine, sed etiam prudentia, temperantia, atque iustitia, et corporis magnitudine prefulgebat. Sic enim fuit regalis 305 pariter et urbanus, ut dum exercitus tentasset ei alium sociare consortem, ille responderit, quod cantatur ab omnibus: uestrum, inquit, fuit, o milites, imperatore non existente mihi dare regimen imperii; uerum, ubi hoc ego suscepi, meum iam, et non uestrum  est de rebus cogitare communibus. Cuius uerba mirati milites, eius secuti sunt uoluntatem. At ille fratrem de Peonia [ms. Santheod., Pannonia] uocans, quod non debuit, socium fecit imperii. THEODORETUS, lib. Iu, cap. 5. Edit. Christ. uales. cap. 6, p. 156.

Post triginta dies auspicii sui.

Cui Asie sceptra contradens, pariter et Aegypti, Europam sibi distribuit. Et ueniens ad Hesperiam, omnem illic  edocuit equitatem, a predicationibus pietatis incipiens. SOCRATES lib. Iu, cap. 1, pag. 210. THEODORETUS, lib. Iu, cap. 5. Edit. Christ. uales. cap. 6, p. 156.



CAPUT uIII. De Ambrosii Mediolanensis episcopatu atque fiducia loquendi.


Auxentio namque defuncto, qui Mediolanensem presulatum tenuerat, multisque fuerat conciliis abdicatus, euocans episcopos imperator, huiusmodi apud eos uerba locutus est: Nostis aperte, eruditi quippe diuinis eloquiis, qualem oporteat esse pontificem, et quia non deceat eum uerbo solum, sed etiam conuersatione gubernare subiectos, et totius semetipsum imitatorem uirtutis ostendere, testemque doctrine conuersationem bonam habere. Talem itaque in pontificali constituite sede, cui et nos qui gubernamus imperium, sincere nostra capita submittamus, et eius monita, dum tanquam homines deliquerimus necessario, ueluti curantis medicamenta suscipiamus. THEODORETUS, lib. Iu, cap. 5.  Edit. Christ. uales. cap. 6, p. 156.

Hec cum dixisset imperator, petiit synodus ut magis ipse decerneret, sapiens et pius existens. At ille: Super uos est, inquit, talis electio. uos enim gratia diuina potiti, et illo splendore fulgentes, melius poteritis eligere. Tunc sacerdotes egressi, de episcopali sede tractabant. uerum ciuitatis habitatores, ut assolet, tumultus faciebant, alii hunc, alii illum ordinari petentes. Qui enim erant de Ariani Auxentii secta similem sibi fieri concertabant. Rursum orthodoxi sui dogmatis nitebantur habere episcopum. Hanc seditionem Ambrosius, cui tunc presidialis fuerat cura commissa, cognoscens et metuens ne quid turbe consurgeret, ad ecclesiam festinus accessit. At illi, cessante seditione, communem  dederunt uocem: petentes ut pastor gregis ordinaretur Ambrosius, qui nondum fuerat baptizatus. Hoc imperator agnoscens, repente iussit eum baptizari, et tanquam dignum uirum ordinari pontificem. Nouerat enim eius certiorem omni pondere uoluntatem, et totius regule decreta subtiliora. Arbitratus etiam diuinum in eo esse decretum, dum in eius electione etiam pars contraria consonaret. Is ergo sacri baptismatis dono potitus, gratiam quoque simul suscepit episcopatus. Quo facto, hunc hymnum optimus imperator Saluatori et Domino obtulisse fertur . Gratias, inquit, ago tibi, Domine omnipotens et Saluator noster, quoniam huic uiro ego quidem  commisi corpora, tu autem animas; et meam electionem ostendisti tue iustitie conuenire. Cumque post paucos dies sanctus Ambrosius cum multa fiducia apud imperatorem quereretur quia male a iudicibus agebatur, tunc imperator ait: Hanc, inquit, confidentiam tuam dudum noui; et aperte probans, non solum non restiti, sed etiam in electione ordinationis tue socius fui. Festina itaque sanare, sicut diuina lege precipitur, animarum delicta nostrarum. Hec igitur imperator Mediolani et dixit, et fecit. Cognoscens autem quosdam in Asia et Phrygia de diuinis dubitare dogmatibus, in Illyrico quidem precepit synodum celebrari, et que de illis decreta atque firmata sunt dubitantibus destinauit. Porro qui illic conuenerant decreuerunt fidem expositam  in Nicena urbe seruandam. Scripsit autem et ipse, socium adhibens in suis litteris fratrem, quatenus in his que placuerant duraretur. Nunc ergo etiam legem ipsam ponere necessarium est que aperte et eius pietatem predicat, et ualentis tunc sinceritatem sine dubitatione demonstrat. THEODORETUS, lib. Iu, cap. 6. Edit. Christ. uales. cap. 7. p. 157.



CAPUT IX. Edictum ualentiniani et ualentis de consubstantiali Trinitate.

Impp. maximi, pii, uictores, Augusti, ualentinianus, ualens et Gratianus, episcopis dieceseos Asie, Phrygie, Carophrygie, et Pacatiane, in Domino salutem.

 Tanto concilio in Illyrico celebrato, et subtiliter habita questione de salutari uerbo, ostenderunt ter beati pontifices Trinitatem consubstantialem Patris, et Filii, et Spiritus sancti. Quam nequaquam declinantes, iuxta ministeria religionis magni Regis exercent. Hanc ergo predicari decreuit nostra quoque potentia: ita tamen ut non dicant aliqui: Sequimur religionem imperatoris, hanc patriam gubernantis, et non illi potius obedientes qui nobis salutis mandata contradidit. Euangelium namque Christi nostri sic habet: Reddite que sunt Cesaris Cesari, et que sunt Dei Deo . Quid ergo dicitis uos episcopi et presules salutaris uerbi? Si ita se habet uestra probatio, diligentes alterutros, imperiali abuti dignitate quiescite; et nolite persequi eos qui Deo  perfecte ministrant: quorum orationibus et terrena bella sedantur, et recedentium a Deo angelorum repelluntur incursus, quique omnes demones corruptores precum assiduitate confundunt, tributa secundum leges inferre non respuunt, potestatique regie non resistunt; sed sincera uoluntate et superni Dei mandata custodiunt, et nostris legibus subiugantur. uos autem inobedientes esse monstramini. Et nos quidem subiicimur ei qui primus est et nouissimus; uos autem uobismet arrogatis. Nos itaque puros nosipsos a uobis esse desideramus. Et sicut Pilatus in examinatione nostri Christi, dum nollet eum perimere, conuersusque ad Orientem, et petens aquam, diluit manus suas dicens: Innocens ego sum a sanguine  huius iusti : sic etiam nostra maiestas semper mandauit persecutionem non fieri, neque fluctuationes inferri, nec inuidere laborantibus in agro dominico, neque dispensatores magni Regis expellere; ut non ad presens et sub imperio nostro crescere uideamini, et postea testamentum 306 Domini subdere passioni, sicut in sanguine Zacarie. Sed illi post aduentum superni Regis, Domini nostri Iesu Christi disrupti sunt, contraditi morti cum adiutore suo demone corruptore. Hoc precepimus in Megetio, et Ciceronio, et Damasco, et Lampone, et Brintisio, qui auditores fuerunt. Sed etiam ipsa uobis gesta direximus, quatenus cognoscatis ea que in eximio sunt concilio celebrata. His ergo litteris subdidit etiam dogmata concilii, hec  summatim habentia: Profitemur, sequentes magnum orthodoxumque concilium, consubstantialem Patri esse Filium; et non sic intelligimus consubstantialem, sicuti dudum quidam exposuerunt, non uere subscribentes, et nunc alii illos uocantes Patres, uirtutem sermonis respuunt, et sequuntur eos, qui per consubstantialitatem similitudinem significatam esse scripserunt; eo quod nulli reliquarum creaturarum per eum factarum similis sit Filius, nisi tantummodo Patri. Sed qui hec exponunt, creaturam precipuam Dei Filium impie dogmatizant. Nos itaque sapimus, sicut etiam concilia nuper Rome et in Galliis celebrata, unam esse eamdemque substantiam Patris, et Filii, et Spiritus sancti in tribus personis, quod est in tribus perfectis subsistentiis. Confitemur  autem secundum Nicenam expositionem, et incarnatum Filium Dei consubstantialem ex uirgine sancta Maria, et in hominibus inhabitasse, et complesse dispensationem pro nobis omnem in natiuitate, et passione, et resurrectione, et in celos ascensione; et iterum uenturum, ut reddat nobis similitudinem diuinam; a semetipso Deum existentem carnigerum, et hominem Deiferum. His ergo que predicta sunt, contraria sapientes anathematizamus, et eos simul qui non uere anathematizant eum qui dixit, Antequam nasceretur, non fuit Filius; sed scripsit, quia et antequam opere nasceretur, uirtute erat in Patre. Hoc enim et in omnibus creaturis est, que non semper existunt sicuti Deus. Filius enim semper cum Patre est, sempiterna natiuitate progenitus.

 Hec igitur imperator summatim significauit: ego uero etiam ipsas concilii litteras ponendas existimo. THEODORETUS, lib. Iu, cap. 7. Edit. Christ. uales. cap. 8, p. 158.



CAPUT X. Epistola Illyricianorum episcoporum ad Orientales episcopos profitentium consubstantialem Trinitatem.

Episcopi Illyrici episcopis Ecclesiarum Dei, dieceseos Asiane, Phrygie, Carophrygie, et Pacatiane, in Domino salutem.

Conuenientibus nobis in unum, et habita maxima questione de salutari uerbo, probauimus consubstantialem esse Trinitatem Patris, et Filii, et Spiritus  sancti. Quamobrem iustum fuit uobis litteras destinare, non quibusdam argumentationibus religionem Trinitatis scribentes, sed in humilitate rogantes. Has nostras litteras destinauimus per dilectissimum fratrem et consacerdotem nostrum Elpidium presbyterum. In presentibus itaque nostris litteris, quasi illud refertur, quod in Saluatoris nostri Iesu Christi libris ascriptum est, Ego quidem sum Pauli, ego autem Apollo, ego uero Cephe. Nunquid Paulus crucifixus est pro uobis, aut in nomine Pauli baptizati estis ? Et hec quidem sufficiebant humilitati nostre, etiam si non uobis uniuersales litteras mitteremus, propter tantum timorem, quem ibi predicatis cuncte uestre prouincie, a Patre et Filio Spiritum sanctum diuidentes. Quamobrem  necessarium habuimus ad uos destinare dominum nostrum et comministrum Elpidium presbyterum, a regio principatu Romanorum has litteras deferentem; ut si forte talis est predicatio uestra cognoscat, quoniam qui consubstantialem Trinitatem non predicant, anathema sint. Et si quis his non communicans inuenitur, anathema sit. His autem qui consubstantialem predicant Trinitatem, preparata sunt regna celorum. Rogamus ergo uos, fratres, ut non aliud doceatis, non aliud innouetis; sed consubstantialem semper et ubique predicantes Trinitatem possidebitis regnum Dei. Ob hoc scribentes, et commemorantes, has litteras destinauimus. De episcopis autem constituendis uel comministris iam constitutis, si permanserint usque ad finem sani, bene;  alioquin ex ipso presbyterio repellantur. Similiter presbyteros atque diaconos in sacerdotali ordine definiuimus, ut sint irreprehensibiles undique, et a curia, et ab officio militari. Propterea ergo hoc noluimus plurimis uerbis scribere, eo quod direxerimus unum ex omnibus dominum nostrum et comministrum Elpidium, studiose predicationem uestram cogniturum, si ita se habeat, sicut audiuimus a domino nostro et consacerdote Eustathio. De cetero licet aliquando in errore fueritis, deponentes ueterem hominem, induimini nouum . Nam et ipse frater et comminister Elpidius docebit uos ueram predicare fidem: quia sancta Trinitas consubstantialis Deo et Patri, et Filio cum Spiritu sancto sanctificata, glorificata, manifestata est: Pater  in Filio, Filius in Patre, cum sancto Spiritu in secula. Hoc itaque declarato, aperte poterimus sanctam Trinitatem confiteri consubstantialem esse secundum fidem olim in Nicea expositam, quam Patres confirmauerunt. Qua fide predicata, poterimus erroneum demonem declinare. Quo exstincto, pacificos nosmetipsos litteris degentes in pace salutabimus. Scripsimus itaque uobis, ut noueritis Arianos esse condemnatos, nolentes confiteri ex Patris substantia Filium et Spiritum sanctum, quorum nomina sunt subiecta, Polychronius, Telemachus, Faustus, Asclepiades, Amantius, et Cleopater. Hec ergo ita se habent, in gloria Patris, et Filii, et Spiritus sancti, in secula seculorum. Amen. ualere uos optamus Patri et Filio Saluatori Christo, cum sancto  Spiritu multis annorum curriculis. THEODORETUS, lib. Iu, cap. 8. Edit. Christ. uales. cap. 9, p. 160.



CAPUT XI. De heresi Audeanorum.

Famosissimus igitur imperator tanquam apostolicis dogmatibus sollicitudinem perhibebat. Interea Syrus quidam et genere et lingua pariter, Audeus nomine, illo tempore fuit 307 dogmata noua repetiens: qui dudum quidem malignos habere conceptus incipiens, tunc manifestus apparuit. Prius namque fatue intelligens quod scriptum est: Faciamus hominem ad imaginem et similitudinem nostram , humanam formam putauit habere Diuinitatem, et corporis partibus esse distinctam, diuine  Scripture nequaquam sensum respiciens, que sepe diuinis operationibus humanorum membrorum nomina circumponit, quoniam qui facile subtiliora intelligere nequeunt, per hec Dei prouidentiam magis agnoscunt. Adiecit autem huic impietati et alia his uicina. Ex uesania namque Manetis aspersus, neque ignis, neque tenebrarum Deum asseruit Creatorem. Sed hec quidem et quecunque his similia celant Manetis uesanie participes, ut iste predicabat, ab Ecclesia segregati sunt: quia quidam maledictum asserunt pactum; quidam uero cum mulieribus non lege [ed. u., non longe] cohabitantes, contra legem uiuunt. Et propterea dicunt remotius esse uiuendum, celantes dogmatum blasphemiam. Est tamen eis habitatio arrogantie plena, et pharisaice propago doctrine. Nam illi animarum et corporum  medicum accusabant in templo, dicentes apostolis: Ut quid cum publicanis et peccatoribus manducat magister uester ? Et per prophetam de talibus dicit Deus: Qui dicunt, mundus sum, noli me tangere, isti fumus erunt in furore meo, ignis ardens tota die . Sed horum stultitiam redarguere presentis temporis non est; quapropter ad narrationem reliquam procedamus. THEODORETUS, lib. Iu, cap. 6. Edit. Christ. uales. cap. 10, p. 162.

Ea tempestate Messalianorum, quos , id est Orantes, appellant, heresis est exorta. uocantur autem et alia appellatione , id est sacrificatores. Ibi enim cuiusdam demonis operationem exspectant, et hanc sancti Spiritus presentiam arbitrantur. Qui uero integro huius rei languore participantur,  auersantur operationem manuum, quasi malignam; somnoque semetipsos indulgent; et iniquitatum phantasias, prophetias appellant. Huius hereseos principes fuerunt Dadosius, et Sebas, et Adelphius, Hermas, et Symeones, et alii, qui ab ecclesiastica quidem nequaquam communione recesserunt: dicentes diuinum cibum nichil nec prodesse nec ledere, de quo Dominus dixit Christus: Qui comedit meam carnem et bibit sanguinem meum uiuet in eternum . Cumque uoluerint celare hunc languorem, etiam conuicti impudenter negant, et alios hec sapientes, que ipsi animo retinent, prorsus abdicant. Litoius itaque presul Melitinensis Ecclesie, diuino zelo decenter ornatus, uidens eo quod hic  languor multa monasteria, magis autem latronum, ut ita dixerim, speluncas inuaderet, eas incendit, et lupos ab ouibus segregauit. Similiter etiam Amphilochius, famosissimus ille Lycaonensis antistes, dum hec pestis illic cresceret, eam ualde compressit, et oues que tali contagione uexabantur eripuit. Porro Flauianus ubique laudabilis presul Antiochenus, audiens hos in Edessa degere, et uenenum proprium urbibus uicinis aspergere, turbam dirigens monachorum deduxit ad Antiochiam, et negantes eam pestem, hoc modo redarguit: accusatores itaque dixit calumniosos esse, testes uero mendaces, Adelphium autem ualde senem cum mansuetudine uocans, et iuxta se sedere precipiens, ait: Nos, o senior, qui iam magnam partem uite transiuimus, humanamque didicimus  ualde naturam, et aduersariorum demoniorum machinamenta agnouimus, ipso experimento gratie ministrationes edocti sumus; isti uero cum sint iuuenes, nichil horum perfectius agnoscentes, spiritalia audire uerba non poterant. Quapropter dicito mihi quomodo credis spiritum contrarium recedere, et gratiam sancti Spiritus aduenire? His uerbis senex ille mulcatus, omne uenenum quod celabat euomuit, atque dixit: Nullam quidem utilitatem ex sancto baptismate baptizatis accedere, sed solam studiosam orationem inhabitantem demonem effugare. Dicebat insuper unumquemque nascentium a progenitore suo sicuti naturam, sic etiam demonum trahere famulatum. Et his expulsis per illam orationem studiosam sanctum Spiritum aduenire et sensibiliter ac uisibiliter  suam designare presentiam, atque corpus passionibus motus cuiuslibet eripere, et animam a mala uoluntate penitus liberare; ita ut nequaquam de cetero egeat, neque ieiunio macerante corpus, neque doctrina refrenante, et progredi disciplina libenter edocente. Non solum autem qui hoc impetrauerit, corporis, inquit, exsultationibus liberatur; sed aperte etiam futura preuidet, et sanctam Trinitatem oculis cernit. Hunc itaque Flauianus fetidissimum effodiens fontem, et eius pocula cunctis examinanda producens, infelicissimo ait seni: uetustissime malorum dierum, increpauit te os tuum, et non ego; labia enim tua testantur aduersum te. Cumque hic languor cunctis innotuisset, de Syria quidem expulsi, et ad Pamphyliam sunt progressi, eamque huiusmodi  peste compleuerunt. THEODORETUS, lib. Iu, cap. 10. Edit. Christ. uales. cap. 11, p. 163



CAPUT XII. De Lampsaceno concilio.

Igitur ualentinianus cum ita saperet sicut Niceni Patres, similia profitentibus proderat; aliter uero sapientibus non erat importunus. Qui cum initio regni de urbe Constantinopolitana per Thracias properaret ad Romam, tunc episcopi Hellesponti, Bithynie, et quicunque consubstantialem Patrem ac Filium predicabant, legatum miserunt Hypatianum, Heraclee Perinthi presulem, quatenus dignaretur ad emendationem dogmatis interesse. Is cum adisset imperatorem, et episcoporum legationem intimasset,  respondens ualentinianus, ait: Mihi quidem cum minimus de populo sim, fas non est talia perscrutari. uerum sacerdotes, quibus hec cura est, apud semetipsos congregentur ubi uoluerint. Cum hec itaque respondisset princeps, in Lampsacum conuenerunt episcopi. Cumque duos tractassent menses, nouissime decreuerunt ut ea que Constantinopoli gesta fuerant, studio Eudoxii et Acacii, uacuarentur. Similiter autem ut uacaret etiam expositio fidei, quam uelut Occidentalium episcoporum proferentes, quosdam subscribere in ea, sub ea promissione fecerunt: quia quod fuerat constitutum de dissimilis substantie nomine, penitus abdicarent; quod etiam sunt mentiti. Similem uero esse Patri Filium per substantiam asserebant: dicentes necessariam 308 similis  adiectionem propter significationem substantiarum [Mss., subsistentiarum]. Fidem uero illam esse precipiendam per omnes Ecclesias, que Seleucie fuerat promulgata et exposita in dedicatione Antiochene probatur ecclesie. Depositos autem ab eis qui dissimilem Patri Filium asserebant, sedes proprias recipere decreuerunt. Si quis autem eos accusare uellet, equo hoc periculo facere sanciuerunt: iudices esse decernentes episcopos recte sapientes, et de uicinis prouinciis in ecclesiam conuenientes, ubi testes essent singulorum qui dicerentur oppressi. Hec decernentes, cum euocassent Eudoxium et qui cum eo fuerant, locum eis penitentie tribuerunt. Quibus obedire nolentibus, que fuerant placita cunctis Ecclesiis intimarunt. Cumque crederent studere Eudoxium ut  uniuersa regalia sue partis faceret, et istis sine dubio derogaret, necessarium putauerunt ut precurrerent, et que fuissent Lampsaco gesta nuntiarent. Remeantem itaque ualentem imperatorem de Thracia, in Heraclea adierunt. Fuerat enim cum fratre suo digressus usque ad quemdam locum. Tunc enim Eudoxius iam apud principem atque proceres precipuus habebatur. Adeuntibus ergo legatis a Lampsaco missis, iussit imperator ne semetipsos ab Eudoxio separarent. Qui dum resisterent, et de gestis Constantinopolitanis apud Seleucenum concilium habitis aduersus Eudoxium quererentur, commotus ad iram princeps, illos quidem deputauit exsilio, ecclesias autem tradi iussit Eudoxio. SOZOMEN., lib. uI, cap. 7, p. 646.



CAPUT XIII. Quemadmodum ualens factus fuerit Arianus.


Tempore quo ualens suscepit imperium, apostolicis dogmatibus ornabatur. Cum uero Gothi transissent Histrum, et Thraciam peragrarent, collecta militia pugnare cogitabat aduersus eos. Cui placuit ut non nudus sacra gratia dimicaret, sed sancti baptismatis munitus armis; et hoc quidem bene placuit, et ualde sapienter. Quod uero postea gessit, magnam animi mollitiem et proditionem significat ueritatis. Ea namque infelix passus est que progenitor Adam. Coniugis enim est seductus alloquio, et muliebribus uerbis illaqueatus. Illa namque primitus Ariane fallacie captionibus irretita, etiam istum secum corruere  in blasphemie foueam persuasit: cuius seductionis auctor fuit Eudoxius. Is enim adhuc Constantinopolitane gubernacula tenebat Ecclesie, non regens, sed suam potius mergens nauem. Tunc ergo in ipso baptismatis tempore, iureiurando miserrimum obligauit, ut et in impietate dogmatis permaneret, et undique contraria sapientes expelleret. Sic igitur ille doctrinam apostolicam derelinquens, contrarias partes sumpsit, et post paululum que iurauerat adimpleuit. THEODORETUS, lib. Iu, cap. 11. Edit. Christ. uales. cap. 12, p. 165.



CAPUT XIu. Qua crudelitate ualens sit usus aduersus orthodoxos.

Interea uenit in Euream; metuebat enim ne forte  Perse pacta sub Iouiano triginta annorum facta soluerent. Qui cum nichil mouerent, degebat in Antiochia. Quo tempore Meletium quidem episcopum destinauit exsilio, Paulino uero reueritus, illius uite pepercit. Eos autem qui Eudoxio communicare nolebant, Ecclesiis expulit, pecuniis condemnauit, uerberibus et aliis rebus afflixit.

Dicitur enim quia etiam multos in Oronte flumine suffocasset. SOZOMEN., lib. uI, cap. 7, p. 647.

De Samosata autem sanctum Eusebium expulit, Pelagium, mirabilem pastorem Laodicensium, urbe priuauit: qui cum in iuuentute duxisset uxorem, in ipso thalamo prima die nuptiarum sponse persuasit ut puritatem communi uoluptati preponeret, atque ut caritatem fraternam adipisceretur, pro copulis nuptialibus erudiuit. SOCRATES, lib. Iu, cap. 2,  p. 212.---THEODORETUS, lib. Iu, cap. 12. Edit, Christ. uales. cap. 13, p. 165.



CAPUT Xu. De tyrannide et perditione Procopii.

Cum hec autem in Syria fierent, surrexit Constantinopoli tyrannus nomine Procopius: qui paruo tempore multam sibi militiam coaceruans, festinabat aduersus imperatorem. Quod dum nuntiatum fuisset, conturbatus ualens paululum suum impetum remoratur. Cumque belli euentus interea parturiret, terremotus factus multas diruit ciuitates. Sed etiam mare terminos proprios immutauit, et in quibusdam locis tanto potius influxit, ut loca que pridem ambulari poterant rigarentur; ab aliis uero locis tantum  recessit, ut arida tellus inueniretur. Hoc ergo factum est primo duorum principum consulatu . SOCRATES, lib. Iu, cap. 3, p. 212.

Sequenti autem anno, Gratiani et Dagalaiphi consulatu , bella parabantur. Cumque tyrannus Procopius de Constantinopoli digressus, castra moueret aduersus imperatorem, audiens ualens, uenit ab Antiochia, et cum eo congressus est circa ciuitatem Phrygie Nacoliam. Et prima quidem pugna deuictus est. Post paululum uero Procopium cepit, tradentibus eum Agelone Gomarioque militibus, quos etiam postea inopinatis quibusdam suppliciis iussit expendi. Despiciens enim iusiurandum quod eis prebuerat, serris diuisos crudeliter interemit.  Tyrannum uero duabus uicinis arboribus flexis, singulos in eis pedes eius ligari fecit, que dimisse erem repetentes, Procopium diuiserunt. Et hoc modo tyrannus interiit. SOCRATES, lib. Iu, cap. 5, pag. 213.



309 CAPUT XuI. De exsilio sancti Eusebii Samosateni pontificis, et quia ciues eius, amore fidei alii episcopo se subdere noluerunt.

Eusebius interea Samosatenus episcopus in Thraciam exsilio deportatus, apostolicis laboribus desudabat. Is enim multas Ecclesias desolatas pastoribus esse conspiciens, habitu militari sumpto, et calamato caput operiens, Syriam peragrabat, et Phenicen,  pariter et Palestinam, presbyteros ordinans atque diaconos, aliaque Ecclesie replebat officia. Sicubi autem inueniret sibi concordes episcopos, eos presules egentibus constituebat Ecclesiis. Quantam uero fortitudinem sapientiamque monstrarit imperialem suscipiens iussionem qua eum precipiebat in Thraciis habitare, necessarium arbitror nescientes agnoscere. uenerat enim gerulus huius preceptionis circa uesperam; quem Eusebius silentium habere, et aduentum sui celare iussit, dicens: Si cognouerit hec turba, sacri zeli amore flammata, te quidem interimet; ego autem pro tua morte apud Deum penas cogar exsoluere. Cum hec dixisset, uespertino consuete ministerio celebrato, circa ipsa somni primordia uni famulorum secretum pandens, solus egressus  est senex: sequebatur itaque famulus, plumacium tantummodo et codicem gerens. Cumque uenisset ad Euphratis fluminis ripam, iuxta ipsos muros ciuitatis expositam, ascendit in nauem, ut ad Zeugma nauigaret; iussitque nautis ut remigarent, factoque die ille quidem peruenit ad Zeugmatis locum. Samosate uero gemitibus et lamentatione completi sunt. Nam cum ille seruus suis proximis que iussa fuerant indicasset, et qui cum eo pergerent, et quos codices detulisset, ingemiscebant uniuersi, pastore scilicet priuati; fluuiusque nauigantibus atque sequentibus est impletus. Cumque uenissent, et desideratum pastorem cernerent, amplius eiulabant: ac suspirantes, fundentesque lacrymarum fontes, eum retinere nitebantur, ne in lupos oues eius incurrerent. Quem dum  flectere non ualuissent, audierunt eo legente apostolicam legem , que aperte iubet nos principibus et potestatibus esse subiectos. Quo facto, alii quidem ei obtulerunt aurum, alii argentum, alii uestes, alii famulos, tanquam ad peregrinam et extraneam properanti terram. At ille pauca quedam a ualde notis accipiens, doctrinisque cunctos et erationibus suis armans, et pro apostolicis dogmatibus pugnare precipiens, ad Histrum profectus est. Illi uero ad urbem propriam remeantes, et alterutros exhortantes, luporum circumspiciebant sapienter insidias. Nunc quoque narrandus est horum fidei calor et puritas. Puto enim me delinquere, nisi per hanc relationem illi semper memorabiles habeantur. Cum ergo Arianorum participes egregio pastore nudassent gregem,  aliumque pro eo Eunomium nomine fecissent episcopum, nullus illic habitantium, non pauper, non diues, non famulus, non opifex, non agricola, non hortulanus, non uir, non mulier, non iuuenis, non senex, ad ecclesiasticum accessit consuete collegium, solusque degebat episcopus, tunc nullo eum neque uidente, neque penitus appellante, licet feratur cum multa uixisse mansuetudine: cuius rei hoc probatur indicium. Cum enim uoluisset lauari, et eius famuli balnei ianuas obserassent, uolentesque ingredi prohiberent; ipse populum ante ianuas uidens, eas aperiri precepit, et libenter secum omnes lauacro participari. Hoc idem etiam in balnei solio fecit. Nam cum lauanti sibi quosdam uideret astare, iussit ut cum ipso communiter aqua calida fruerentur qui tacentes  astabant. At ille honoris causa hoc fieri putans, uelociter ascendens, egressus est. Illi uero nequissime heresis immunditia, etiam aquam iudicantes esse pollutam, eam repente cuniculorum egestionibus tradiderunt, et alterum fecerunt solium temperari. Quod ille cognoscens, relicta ciuitate discessit, inimicam habitare ciuitatem, et horrorem habentem aduersum se communem, arbitratus opprobrium. Quo de Samosatis abeunte, Lucium pro eo aperte lupum et ouibus inimicum constituerunt. Sed oues, licet desolate pastore, tamen que sunt pastoris operabantur. Permanserunt enim doctrinam apostolicam inuiolabiliter conseruantes. Quomodo enim etiam Lucium omnes habuerint odio, aliis narrationibus explanabo. Adolescentes in platea spheram alterutris  porrigentes, lusu delectabantur. Isto autem transeunte, contigit ut sphera cadens, per asini eius transiret pedes: tum pueri uehementer eiulauerunt, arbitrati spheram pollutione completam. At ille hoc intelligens, iussit alicui sequentium ut sustineret, et quod gerebatur agnosceret. Pueri uero accendentes ignem, et spheram iaculantes per mediam flammam, hoc modo eam arbitrati sunt expiatam. Et hoc quidem noui esse iuuenile et consuetudinis antique reliquias. uerumtamen indicium est quod possit ostendere quale odium circa Arianam uesaniam ciuitas habuerit uniuersa. uerum Lucius mansuetudine non est imitatus Eunomium; sed multos quidem sacerdotum fecit per iudices exsilio deportari, eos precipue qui uiriliter pro sacris dogmatibus dimicabant,  usque ad nouissimos Romani fines imperii; Euolcium diaconii ministerio functum in eremum Oasim; Antiochum uero Eusebii maximi generatione decoratum  et multis uirtutibus coruscantem, nec non sacerdotii dignitate fulgentem, in Armonie terminos destinari suasit; cuius opera pro diuinis dogmatibus celebrata quis explanare sufficiat? Cum itaque uir sanctus Eusebius post multa certamina uirtutesque multas, innumerasque uictorias etiam coronam martyrii suscepisset, conuenit solemni modo prouincie synodus pariter et Iouianus Pergene [ms., Perrene] tunc ciuitatis episcopus, qui pauco tempore Arianorum fuerat communione maculatus. Cumque uniuersi Antiochum elegissent, auunculo proprio successorem, et ad sacrum  perduxissent altare, et genua ad ordinationem inclinare compellerent, conuersus et uidens Iouianum suo capiti dexteram imponentem, manum eius repulit: dicens non esse ferendam dexteram que aliquando sacramenta blasphemiis celebrata susceperat. Sed hec quidem non post multum temporis euenerunt. Tunc enim in interiorem est, ut dixi, ductus Armeniam. Qua tempestate uir sanctus Eusebius morabatur apud Histrum, Celtis Thraciam deuastantibus et obsidentibus ciuitates, sicut eius scripta commemorant. THEODORETUS, lib. Iu, cap. 12, 13 et 14. Edit. Christ. uales. cap. 13 et 14, pag. 166.



310 CAPUT XuII. De exsilio Barse episcopi.

 Barsen quoque  primum quidem ualens insulam Aradum habitare precepit. Cumque cognouisset innumeros ad eum concurrere populos , in Oxyrynchum, Aegyptiacam ciuitatem, eum exsilio destinauit. Cumque etiam illic eius gloria omnes accenderet, in quoddam castrum nouissimum barbaris uicinum, cui nomen est Pheno, senex dignus celesti urbe deductus est. Aiunt quidam in Arado hactenus eius constare lectum, eximia celebritate dignum; multi enim infirmantium, cum in illo collocantur,  salutem fide percipiunt. THEODORETUS, lib. Iu, cap. 15, p. 167.



CAPUT XuIII. Item de crudelitate ualentis quam gessit aduersus orthodoxos, exstincto Procopio.

Igitur imperator, exstincto Procopio, felicitate prouectus, denuo contra Christianos prelia commouebat, omnem religionem in Ariano dogmate cupiens concordare. Precipue tamen eum ad furorem prouocabat synodus in Lampsaco celebrata; non solum quia Arianorum abdicarat episcopos, sed quoniam promulgationem fidei Ariminensis anathematizauerat. ueniens igitur Nicomediam Bithynie, conuocauit Eleusium Cyzici; is enim sectam Macedonii potius  sequebatur, sicut iam dixi. Et faciens concilium Arianorum episcoporum, cogebat Eleusium ut in illorum dogmate consentiret. Qui primum quidem negauit; postea uero cum ei minaretur exsilium, formidatus in Arianum dogma consensit. Quo perpetrato, mox penitentia tactus, ueniens Cyzicum, coram omni populo de uiolentia querebatur: dicens consensum uiolentia, non uoluntate factum; et ut quererent sibimet alium episcopum hortabatur, quoniam ipse per necessitatem dogma proprium denegasset. Porro Cyziceni propter amicitias eius alii episcopo subdi noluerunt, manseruntque sub eo, non tamen a propria heresi permutati sunt. Hoc audiens Constantinopolitanus episcopus, Eunomium in Cyzico ordinauit episcopum, tanquam qui posset populum calliditate  uerborum ad suum circumuenire consensum. Descendente siquidem Eunomio, sacris preceptionibus  expelli iubetur Eleusius, et in sede Eunomius collocari. Quo facto, amatores Eleusii extra urbem oratorium fabricantes, collectas ibi faciebant. Hec ergo de Eleusio dicta sufficiant. Nunc de Eunomio referendum est. SOZOMEN., lib. uI, cap. 8, p. 648.



CAPUT XIX. De Eunomio heresiarcha.

Eunomius notarius fuit Aetii, qui Sine Deo uocabatur, cuius memoriam fecimus. Cum quo dum esset, modum eius sophisticum imitatus est; et sermonibus quibusdam uacans, faciensque sibi sophismata, non sentiebat. Ex his inflatus, quia in blasphemias  incideret; quippe dogma zelatus Arii, et multis modis repugnans dogmatibus ueritatis. Paucum quidem edoctus ex litteris sacris, et eas neque intelligere preualens, circa uerba frequenter occupabatur, easque conuertens semper, neque ualebat intentionis sue propositum adimplere; sicut septem eius demonstrant tomi, in quibus uanissime laborauit, quos in Epistolam Apostoli ad Romanos fecit; multa enim illic uerba profundens, intentionem epistole non potuit inuenire. Sunt etiam alii similes eius libri, quos qui legere uoluerit, eorum contemptum experimentis agnoscet. Hunc igitur Eunomium Eudoxius in Cyzico fecit episcopum, expellere nisus Eleusium. Cumque illuc uenisset, utens more solito dialectica, quasi peregrinum aliquid auditoribus inferebat.  Quamobrem Cyzici tumultus exortus est, eumque urbe repulerunt, non ferentes eius uerborum fastum. Qui Constantinopolim ueniens, cum Eudoxio morabatur, episcopatu uacans. Sed ne detrahere uideamur, audi uocem ipsius Eunomii, qua presumit contra Deum sophismatibus loqui. Sic enim ait: Deus de substantia sua nichil nouit amplius quam nos, neque est illi potius, nobis autem agnita minus; sed quodcunque de illa nouimus nos, hoc modis omnibus etiam ille nouit. Quod autem rursus ille, hoc inuenies immutabiliter in nobis. Hec quidem aliaque similia Eunomius sophismata, id est circumuentiones faciens, non sentiebat occumbere. Quomodo autem ab Arianis paulo post segregatus est, proprio loco narrabimus. SOCRATES, lib. Iu, cap. 7, p. 215.



CAPUT XX. De seuitia ualentis contra Constantinopolitanos orthodoxos.


uexabantur enim etiam Constantinopolim habitantes, qui Nicenum dogma profitebantur, quos omnes imperator expelli ciuitate precepit, Nouatianorum uero etiam ecclesias claudi; aliorum uero hereticorum quod clauderet non inuenit, dudum enim sub Constantio [ms. Lyr., Constantino] principe probabantur ablate. Sed etiam Agelium, Nouatianorum episcopum Ecclesie Constantinopoli constitute, exsilii deportatione damnauit: dicebatur enim mirabiliter conuersari secundum ecclesiasticas sanctiones; cuius uita erat philosophica, et a pecuniarum possessione  segregata; quod etiam conuersationis eius qualitas ostendebat. Una enim tunica utebatur, semper ambulabat excalceatus. Qui non longo post tempore reuocatus est, ecclesiasque recepit. Cuius rei fuit auctor quidam Martianus, uita, scientiaque 311 mirabilis, dudum quidem in regalibus militans, tunc autem presbyter Nouatianus, artem grammaticam imperatoris filias edocebat Anastasiam atque Carosam. Ex quarum nominibus hactenus Anastasiana et Carosiana lauacra publica Constantinopoli nuncupantur. SOZOMEN., lib. uI, cap. 9, p. 649.



CAPUT XXI. De destructione murorum Chalcedonensium.

Igitur imperator ualens Chalcedonensis urbis, contra Byzantium posite, muros destrui iussit. Iurauerat  enim hoc se facturum, tyranno uicto: quia Chalcedonenses fauore tyranni ei turpes contumelias intulerunt, et portas clausere ciuitatis. Murus ergo iussione destruebatur imperatoris, et saxa ad edificium thermarum, que Constantiane uocantur, Constantinopolim uehebantur. Inter que saxa unum inuentum est in quo responsum habebatur inscriptum, olim quidem absconsum, tunc quidem manifestum. Significabat enim, quia dum proueniret aquarum abundantia ciuitati, tunc murus quidem lauacro seruiret; innumere uero barbarorum nationes, Romanorum finibus discurrentes, cum crudelia multa committerent, nouissime etiam ipse perirent. Post aliquantum itaque tempus euenit ut ualens aqueductum  edificaret, et abundantiam Constantinopoli preberet aquarum; tunc etiam barbare mote sunt nationes. Responsum tamen etiam alio modo contigit adimpleri. Cum enim aqueductus in ciuitatem fuisset inductus, prefectus urbis tunc Clearchus nympheum maximum edificauit in platea que Theodosii nunc uocatur, ubi aque affluentia est emissa: in quo maximam festiuitatem ciuitas habuit. Sed hoc responsum post paululum est impletum. Porro dum solueretur murus, principem Constantinopolitani rogauerunt ut a muri destructione cessaret. Cum quibus etiam supplicabant possessores Bithynie, Nicomedienses atque Niceni. uerum imperator furore plenus, uix quidem supplicantium suscepit preces. uolens tamen iusiurandum implere, murum destruebat, eumque subinde  minoribus lapidibus rursus edificabat. Quod nunc etiam in quibusdam muri partibus inuenitur, ubi maximis mirabilibusque lapidibus, uilis nunc fabrica superposita demonstratur. SOCRATES, lib. Iu, cap. 8, p. 216.



CAPUT XXII. De natiuitate ualentiniani minoris, et de immensitate grandinis, et de ortu principis Gratiani.

Hoc itaque tempore talia gerebantur. Sciendum tamen quia bellum contra Procopium tyrannum gestum est consulatu Gratiani, et Dagalaiphi , circa terminum Maii mensis. Post paululum uero tempus eodem consulatu, ualentiniano principi, in Occidentis partibus constituto, natus est filius nomen referens patris, uerum Gratianus ante  eius fuerat natus imperium. Et sequenti consulatu Lupicini et Iouini  grandinis multitudo in Constantinopolitana urbe secunda Iunii mensis die, saxorum gerens similitudinem, uehementer effunditur. Quod multi dicebant propter motum imperatoris accidere, qui plurimos sacerdotum exsilio deportauerat Eudoxio communicare fugientes. Post paululum uero tempus eodem consulatu, ualentinianus princeps filium Gratianum imperatorem constituit, uicesima quarta die mensis Augusti. Sequenti uero consulatu ualentiniani secundo, et ualentis item secundo , terremotus circa Bithyniam maximus Niceam subuertit urbem, undecima die mensis Octobris. Agebatur enim annus duodecimus post Nicomedie casum. Post paucum uero tempus  alio terremotu multe partes Germe ciuitatis, in Hellesponto constitute, destructe sunt. His ergo ita prouenientibus, nulla reuerentia terruit, neque Eudoxium Arianorum episcopum, neque ualentem imperatorem. Non enim a persecutione cessabant. Porro terremotus turbarum ecclesiasticarum indicium esse uidebatur. Cum ergo multi sacerdotum exsilio portarentur, soli diuina prouidentia propter eminentem sui reuerentiam exsilium non sunt passi Basilius atque Gregorius. Quorum alter quidem Cesaree Cappadocie fuit episcopus; Gregorius autem Nazianzene ciuitatis omnino uilissime, que est posita uicina Cesaree. De Basilio atque Gregorio procedenti sermone narrabimus. SOCRATES, lib. Iu, cap. 9 et 10. Edit. Christ. uales. cap. 9, 10, 11, p. 218.



CAPUT XXIII. Quomodo Ariani Macedonianos fuerint persecuti, et illi se contulerint ad Liberium.


Cumque igitur eo tempore consubstantialitatis dogma profitentes uehementer affligerentur, rursus persecutores contra Macedonianos insurrexerunt : qui terrore magis uiolentiaque constricti, per singulas ciuitates legationibus fungebantur apud alterutros: iudicantes ut per necessitatem confugere deberent ad fratrem imperatoris, et ad Liberium Romane urbis episcopum, cuius fidem amplectebantur potius quam communionem Eudoxii. Miserunt ergo Eustathium Sebastie, qui sepe fuerat depositus, Syluanum Tarsi Cilicie, atque Theophilum: mandantes ne declinarent fidei causa Liberium,  sed Romane communicarent Ecclesie, et fidem de consubstantialitate roborarent. Hi siquidem cum litteris in Seleucia dispositis, ad Italiam peruenerunt; et imperatorem quidem uidere non potuerunt; erat enim occupatus in Galliis, et contra Sauromatas dimicabat. Liberio tamen epistolas obtulerunt, qui eos suscipere nullatenus uoluit: dicens eos Arianos esse, nec ab Ecclesia suscipi posse, qui Nicenam non susciperent fidem. At illi responderunt per penitentiam se cognouisse ueritatem, et dudum abnegasse dissimilitudinis fidem, et similem professos per omnia Filium Patri, nichilque differre a consubstantiali per omnia similem. Hec dicentes, exegit Liberius scriptam sue sententie dare professionem. At illi libellum porrexerunt in quo etiam proposuerunt uerba  fidei Niceni concilii. Epistolas autem a Smyrna in Asia constituta, et Pisidia Isaurie, atque Pamphylia, nec non Lycia factas, hic propter multiloquium non conscripsi. 312 uerba uero libelli ab Eustathio et reliquis Liberio dati hec esse noscuntur. SOCRATES, lib. Iu, cap. 11. Edit. Christ. uales. cap. 12, p. 219.



CAPUT XXIu. Libellus Macedonianorum Liberio Romano datus episcopo.

Domino fratri et consacerdoti Liberio Eustathius, Theophilus et Syluanus, in Domino salutem.

Propter hereticorum uesanas suspiciones, qui non cessant catholicis Ecclesiis scandala generare, ea gratia omnem occasionem eorum perimentes, profitemur  synodum Lampsaco celebratam, et Smyrna, aliisque diuersis locis, orthodoxorum episcoporum. Pro qua synodo legatione fungentes apud tuam paternitatem, et uniuersos Italie, cunctosque Occidentis episcopos, litteras deportamus, catholicam fidem tenere, atque seruare que in sancto Niceno concilio sub beate memorie Constantino a trecentis decem et octo episcopis confirmata, perfecto, et immobili statu hactenus, et in perpetuum permanebit, in qua consubstantialitas sancte pieque definita est contra Arii prauitatem. Similiterque nos cum predictis eamdem fidem tenuisse, atque tenere, et usque ad terminum custodire manu propria profitemur: condemnantes Arium impiamque doctrinam eius cum discipulis suis eique similia sapientibus, nec non omnem  heresim, Sabellianos, Patripassianos, Marcionistas, Photinianos, Marcellianos, simul etiam Paulosamosatenos, eorumque doctrinam, omnesque his similia sapientes, et uniuersas hereses sancte fidei predicte contrarias, que pie catholiceque est in Nicea a sanctis Patribus explanata: anathematizantes precipue explanationem lectam in Ariminensi concilio, tanquam contrariam predicte fidei sancti concilii in Nicea urbe celebrati; cuius lectione probata in urbe Thracie Nicea, dolo atque periurio capti Constantinopoli subscripserunt. Est autem fides nostra, et eorum pro quibus legatione fungimur, hec. Credimus in unum Deum, Patrem omnipotentem, omnium uisibilium inuisibiliumque factorem, et in unum unigenitum Deum, Dominum Iesum Christum,  Filium Dei, natum ex Patre, hoc est ex substantia Patris; Deum ex Deo, lumen ex lumine, Deum uerum ex Deo uero, natum, non factum, consubstantialem Patri, per quem omnia facta sunt que in celo et que in terra. Qui propter nos homines et propter nostram salutem descendit, et incarnatus est, et homo factus, passus et resurrexit tertia die, ascendit in celos, et uenturus est iudicare uiuos et mortuos. Et in Spiritum sanctum. Eos autem qui dicunt: Fuit quando non fuit, et antequam nasceretur non fuit, et quia ex non existentibus factus est, aut ex altera essentia uel substantia dicentes esse, aut conuertibilem aut mutabilem Filium Dei, anathematizat catholica et apostolica Ecclesia.

Eustathius episcopus Sebastie ciuitatis, et Theophilus  et Syluanus legati conciliorum Lampsaci, Smyrne et reliquorum, hanc professionem manibus nostris et propria uoluntate subscripsimus.

Si quis autem preter expositam a nobis fidem, contra nos uel eos a quibus directi sumus, aliquod crimen inferre uoluerit, cum litteris ad nos tue sanctitatis ad quos probaueris orthodoxos episcopos dirige, et apud eos nobiscum causam dicant. Et si quid criminis fuerit approbatum, in auctore procul dubio uindicetur. Hoc itaque libello legatarios obligans Liberius, eos in communionem suscepit. Quibus dans huiusmodi litteras, abire precepit. SOCRATES, lib. Iu, cap. 11. Edit. Christ. uales. cap. 12. p. 220.



CAPUT XXu. Epistola Liberii Romane urbis episcopi, et Siciliensis concilii ad Macedonianos episcopos post penitentiam.


Dilectissimis fratribus et consacerdotibus Eustathio, Cyrillo, Hypericio, Heroni, Elpidio, Maximo, Eusebio, Eucarpio, Ortasio, Neoni, Eumathio, Faustino, Proclo, Passinico, Arsenio, Seuero, Didymioni, Britanio, Callicrati, Damabio, Edessio, Eustochio, Ambrosio, Gelonio, Pardalio, Macedonio, Paulo, Marcello, Heraclio, Alexandro, Adolio, Martiano, Sthenelo, Ioanni, Maceri, Charisio, Syluano, Photino, Antonio, Autho, Celso, Euphranori, Milesio, Patricio, Seueriano, Eusebio, Eumolpio, Athanasio, Diophanto, Minodoro, Diocli, Chrysampelo, Eugenio,  Eustathio, Callicrati, Arsenio, Eugenio, Martyrio, Hieratio, Leontio, Philagrio, Lucio, et uniuersis Orientalibus orthodoxis, Liberius episcopus et occidentales episcopi, in Domino salutem.

Optabile nobis pacis atque concordie gaudium uestre littere detulerunt, fidei lumine resplendentes, fratres karissimi, oblate nobis per carissimos fratres et cepiscopos Eustathium, Syluanum, atque Theophilum, et maxime quia uestram sententiam uestrosque sensus concordare et consonare cum mea humilitate, et Italis atque Occidentalibus uniuersis affirmauerunt atque demonstraueruut. Et hanc esse cognoscimus catholicam et apostolicam fidem, que usque ad Nicenum concilium integra immobilisque seruata est; et hanc ipsi retinere professi sunt, gaudioque  repleti, et omne uestigium ac nebulas inepte suspicionis abiicientes, non solum sermone eam, sed etiam scriptura currente professi sunt. Cuius exemplar his litteris subdere necessarium iudicauimus; ne ullam occasionem hereticis ad exercendas insidias denuo relinquamus: quibus iterum flammas proprie malitie commouentes, incendia discordiarum consuete resuscitent. Hec insuper sunt professi karissimi fratres nostri Eustathius, Syluanus, atque Theophilus uestram caritatem semper hanc fidem habuisse, et hanc usque ad terminum custodire, id est in Nicena urbe a trecentis decem et octo episcopis orthodoxis approbatam, que perfectam continet ueritatem et os totius heretice multitudinis [Ms. Lyr., prauitatis] obstruit atque dissoluit.  Non enim spontaneo motu, sed nutu diuino tantorum episcoporum numerus aggregatus est contra uesaniam Arii, quanto numero beatus Abraham 313 tanta millia fide destruxit. Que fides, dum in substantia et nomine consubstantialitatis continetur, uelut quoddam munitissimum et inexpugnabile castrum, omnia iacula et molitiones Ariane incredulitatis decenter euitat. Cum igitur omnes Occidentales episcopi Arimino congregati, quando eos Arianorum collegit uesania, quadam suasione, aut, ut uerius dicam, mundana potentia, hoc, quod cautius erat in fide positum, auferre aut oblique denegare conati sunt. Tamen nichil eorum calliditas profuit: nam pene omnes conuenientes Arimino tunc terrore permoti atque decepti, nunc resipiscentes atque anathematizantes  eos qui ibi conuenerunt, aut subscribentes catholice fidei que in Nicena urbe sancita est, nobisque communicantes, feruentius contra Arii dogma eiusque discipulos inflammantur. Cuius rei indicium etiam ipsi legati uestre ciuitatis agnoscentes, uosipsos in sua subscriptione iunxerunt, anathematizantes Arium et que ab eius sequacibus Arimino gesta noscuntur contra fidem in Nicena urbe sancitam. In quibus etiam uos capti, periurio subscripsistis. Unde consequens nobis uisum est scribere caritati uestre et adiuuare iusta poscentes; maxime quia per professionem uestrorum legatorum resipiscentes [ms. Santheod., uenientes] Orientales cum orthodoxis Occidentalibus concordare cognouimus; et significamus, ut noueritis blasphemos Ariminenses, qui tunc uidebantur per subreptionem  maculati, nunc anathematizatos, et uniuersos ad Nicenam respirasse fidem. Quod oportet per uos omnibus indicari quatenus possint qui uiolenter lesi sunt, aliquando ab hereticis tenebris ad diuinum lumen catholice libertatis accedere. Qui post hanc synodum, nisi uoluerint respuere uenenum perfidie et blasphemias Arii uniuersas abiicere easque anathematizare, cognoscant se cum Ario eiusque discipulis, ceterisque serpentibus, siue Sabellianis, uel Patripassianis, aut cuiuslibet alterius heresis socios esse, et communione priuatos ab ecclesiastica synodo, que ad se filios adulterii non admittit. Deus uos incolumes custodiat, fratres karissimi. Has litteras Eustathius ceterique percipientes, ad Siciliam rursus deuenerunt, ibique facientes synodum Siculorum episcoporum, coram ipsis  consubstantialitatis fidem professi sunt. Cumque Nicenam fidem roborassent, consonas ab eis quoque percipientes epistolas, ad eos, a quibus fuerant destinati reuersi sunt. Qui Liberii precepta suscipientes, legationes mittebant per ciuitates apud presules, et consubstantialitatem fidei predicabant: inuitantes eos ut in Tarsum Cilicie pariter conuenirent; quatenus Nicenam roborantes fidem, de cetero soluerent omnem contentionem. Que fieri potuerunt, nisi Eudoxius Ariane religionis presul, tunc apud imperatorem eminens ualde, prohibuisset. Qui amplius propter indictum iter ad Tarsum accensus, mala in eis potiora commisit. Quia uero Macedoniani per legatos, quos miserant, communicantes Liberio, Nicenam confirmauerunt fidem, ipse Sabinus in collectione synodalium est professus.  SOCRATES, lib. Iu, cap. 11. Edit. Christ. uales. cap. 12, p. 222.



CAPUT XXuI. Cur Eunomius ab Eudoxio segregatus sit.

Circa hec itaque tempora Eunomius ab Eudoxio separatus seorsim agebat missas; quoniam quem dum sepe [ed. u per se] rogasset ut susciperetur preceptor eius Aetius, Eudoxius non audiuit. Hoc autem non ideo refutauit, quia sectam declinabat Aetii, cum eam scilicet predicaret; sed quoniam omnes unanimes illius, eum secte alterius fatebantur. Ista ergo causa fuit ut ab Eudoxio separaretur Eunomius. Hec igitur Constantinopoli gerebantur. SOCRATES, lib. Iu, cap. 12, Edit. Christ. uales. cap. 13, p. 225.



CAPUT XXuII. De latebris Athanasii.


Deinde Alexandria preceptum prefectorum, studio Eudoxii destinatum, conturbauit Ecclesiam. uerum Athanasius irrationabilem furorem populi metuens, atque timens ne malorum faciendorum ipse causa esse uideretur, quatuor mensibus semetipsum in sepulcro patris abscondit. Cumque propter eius absentiam, seditionem desiderio ipsius populus excitasset, agnoscens imperator propter hoc Alexandriam esse turbatam, litteris indicauit, ut Athanasius licenter teneret Ecclesias. Et hec fuit causa ut usque ad Athanasii mortem Alexandrina non turbaretur Ecclesia. Quia uero post eius mortem rursus Ariani eas Ecclesias  inuaserunt, post pauca narrabo. SOCRATES, lib. Iu, cap. 12. Edit. Christ. uales. cap. 13, p. 225.



CAPUT XXuIII. De concilio Tyanensi, ubi littere Liberii et Occidentalium sunt recepte.

Illo siquidem tempore celebrabatur concilium in Tyanis ab Eusebio episcopo Cesaree Cappadocie, Athanasio Ancyre, Pelagio Laodicie, Zenone Tarsi, Paulo Emeseno, Ostresio Melitinense, et Gregorio Nazianzeno, aliisque multis, qui uerbum consubstantialitatis seruandum esse apud Antiochiam Iouiano imperante decreuerant. Releguntur ibi Liberii et Occidentalium littere sacerdotum. Quamobrem gaudio repleti scripserunt uniuersis Ecclesiis ut legerent decreta episcoporum apud Asiam celebrata, et Liberii litteras,  Italorumque, Afrorum, atque Gallicanorum, nec non Siculorum. Detulerant enim horum litteras legati de Lampsaco destinati, ut considerarent omnium numerum sibimet concordantium. Plurima namque multitudo concilium Ariminense uincebat; pariterque scripserunt, ut in Tarsum Cilicie conuenirent certa die; et illi quidem hoc modo alterutros inuitabant. Cumque synodus pararetur in Tarsum, conuenientes in Antiochia Carie, quasi 34 Asiani pontifices studium quidem concordie ecclesiastice collaudabant, consubstantialitatis uero nomen respuentes, fidem in Antiochia et Seleucia prolatam roborare nitebantur, 314 tanquam Luciani martyris existentem, et multorum sudoribus a progenitoribus suis approbatam. uerum imperator  studio Eudoxii synodum in Cilicia celebrari prohibuit. SOZOMEN., lib. uI, cap. 12, p. 652.



CAPUT XXIX. De Eudoxio episcopo Ariano, et de persecutione ualentis propter Euagrium orthodoxum episcopum.

Igitur imperator ualens festinans ad Antiochiam, de Constantinopoli digressus, uenit in Nicomediam, et illic huiusmodi causa moratus est. Eudoxius enim Ariane religionis, mox post egressum imperatoris defunctus est consulatu ualentiniani et ualentis tertio , cum undecim annis sedem Constantinopolitane tenuisset Ecclesie. Quamobrem Ariani in locum eius ordinauerunt Demophilum. uerum predicatores consubstantialitatis opportunum iudicantes inuenisse se tempus, Euagrium quemdam sue  fidei constituerunt episcopum. Quem ordinauit Eustathius, dudum Antiochenus episcopus, qui prius quidem a Iouiano fuerat de exsilio reuocatus; tunc autem aderat in urbe Constantinopoli latenter degens, ut consubstantialitatis predicatores sua presentia roboraret. SOCRATES, lib. Iu, c. 13. Edit. Christ. uales. c. 14, p. 225.

Hoc facto ex alio rursus initio persecutionem Ariani mouebant. Hec gesta dum peruenissent ad principem, metuens ne seditione ciuitas turbaretur, militarem manum a Nicomedia Constantinopolim destinauit: precipiens ut teneretur et ordinator et ordinatus, et alter alibi mitteretur in exsilium. Eustathius igitur in Bisam Thracie ciuitatem mittitur, Euagrius in locum alium destinatur. His ita gestis, Ariani amplius efferati, uexabant uehementer orthodoxos, cedentes,  contumeliis affligentes, carceribus recludentes, pecuniisque sepe damnificantes, et omnia contra eos facientes importabiliter. Que dum illi ferre non possent, ad supplicandum principi ueniebant, si quo modo mererentur uiolentias euitare. Sed hoc cogitantes, ualde frustrati sunt, ab iniusto se arbitrati iustitiam promereri. SOCRATES, lib. Iu, cap. 13. Edit. Christ. uales. cap. 15, p. 226.

Cumque uiri electi ex ecclesiastico collegio octoginta numero, quibus preerant Urbasus, Theodorus, et Menedemus, in Nicomediam peruenissent, preces obtulerunt imperatori, uiolentiam proclamantes, et ea que uidebantur esse perpessi. SOCRATES, lib. Iu, cap. 13. Edit. Christ. uales. cap. 16, p. 227.



CAPUT XXX. Quod octoginta orthodoxi a ualente in naui cremati sunt.


Indignatus igitur imperator, ad presens celauit iram, latenter autem Modesto prefecto precepit ut eos comprehensos occideret. Modus autem mortis erat quodammodo peregrinus, quapropter memorie contraditus. Metuens enim prefectus ne seditio nasceretur in populo, si eos aperte perimeret, simulauit se eos uiros exsilio destinare. Illis autem simpliciter acquiescentibus, iussit eos prefectus mitti in nauem quasi exsilio deuehendos: precipiens nautis ut cum ad mare medium peruenirent, eos demergerent, et hoc modo morerentur. Quo facto, perductis eis in medium sinum qui uocatur Astacenus, quod iusserat prefectus et  imperator impletum est, et in aliam sequentem nauiculam naute transeuntes concremauerunt nauem. Contigit autem uentum subsolanum nimie flare; et ita nauis uelociter est accensa. Cuius reliquie peruenerunt ad locum qui Acidiza nuncupatur, ubi ad plenum cum uiris religiosis absumpte sunt. Quod tamen aiunt non sine ultione transisse. Fames namque repente secuta est circa Phrygias gentes; ita ut necessitatem haberent habitatores patriam relinquere, et ad Constantinopolim diuersasque prouincias properare. SOCRATES, lib. Iu, cap. 13. Edit. Christ. uales. cap. 16, p. 227.



CAPUT XXXI. Quid ualens gesserit in Antiochia et Cappadocia.

ualens itaque, Nicomedia relicta, pergebat ad Antiochiam.  Interea dum uenisset ad Cappadociam, solite [ms. Lyr., sollicite] eius loci turbabat Ecclesias, Arianis eas tradere uolens. Quod se credebat cito perficere, eo quod pro quibusdam inimicitiis Basilius Eusebio, qui tunc Cesariensem regebat Ecclesiam, uidebatur offensus; et abscedens in Pontum, cum monachis habitabat ibi philosophantibus. Porro populus, et maxime nobilium ac sapientium, Eusebium in suspicione habebant, quasi ipse fuisset auctor fuge uiri philosophi uita uerboque perfecti. uolebantque eum deserere, et apud semetipsos missarum celebrare solemnia. Sed Basilius quidem, ne turba nasceretur in populo per seditiones hereticorum, agebat in Ponto silentium cum suis episcopis, qui semper adheserant illi. Contigit etiam ut circa Eusebium odium populi  nasceretur. Dumque Basilio fuisset nuntiatum quia ualens ueniret in Cappadociam, relicto Ponto, Cesaream uenit, et pactis cum Eusebio celebratis, Ecclesiam pro tempore suis adhortationibus roborabat. ualens autem, dum suam intentionem non ualuisset implere, cum episcopis secum ambulantibus tunc abscessit. SOZOMEN., lib. uI, cap. 15, p. 656.

Igitur imperator ualens paruipendens [ed. u., peruidens] famis inuasionem, uenit Antiochiam Syrie. Cumque ibi moraretur, nolentes Arianis consentire uastabat, uehementerque consubstantialitatis predicatoribus imminebat. Et quos dum Ecclesiis pene omnium ciuitatum Orientalium expulisset, non ei hoc suffecit, sed etiam eos diuersis suppliciis subdidit, multosque diuersa morte contraditos interemit, plurimos  tamen necabat in flumine. SOCRATES, lib. Iu, cap. 14. Edit. Christ. uales. cap. 17, p. 228.



CAPUT XXXII. Quomodo in Edessa mulier cum filio currens ad martyrium, prefectum et imperatorem stupefactos a crudelitate remouerit.

Dicendum quoque est quod in Edessa Mesopotamie gestum esse dignoscitur. In hac urbe est Thome apostoli basilica, clara nimis pariter et ornata. In qua propter loci reuerentiam collecte sepius celebrabantur. Quam uolens imperator inspicere, et agnoscens sibi omnes odiosos 315 ibidem conuenire, fertur manu percussisse prefectum, cur exinde orthodoxos non expulerit uniuersos. Cumque prefectus iniuriam  passus, inuitus indignationi principis ministrare contenderet , latenter mandauit ut nullus in illa basilica remaneret. Sed nemo respexit neque consilium neque terrorem eius. Omnes enim altera die ad locum orationis pariter confluxerunt. Cumque prefectus cum multa militum manu ad basilicam festinaret ut imperatoris perficeret iussionem, quedam muliercula cum paupertate degens, suum filium manu trahens cursuque ad illam basilicam properans, prefecti interrupit officium. Indignatus uero prefectus mulierem iussit sibi adduci, dixitque ad eam: O infelix mulier, quo sic indecenter curris? At illa: Ubi et alii, inquit, ire festinant. Tunc ille: Non audisti quia prefectus illic occisurus est uniuersos quoscunque compererit? Et  mulier: Audiui, inquit, ideoque festino, ut illic inueniar inter eos. Et ubi hunc paruulum trahis infantem? Tunc mulier ait: Ut et iste martyrium suscipere mereatur. Hec cum audisset uir ille, considerauit concurrentium uoluntatem. Et mox recurrens ad principem, suggessit ei quod essent omnes mortem pro sua fide suscipere preparati: irrationabile dicens breui tempore tantos occidere. Quo dicto ab ira reuocauit imperatorem. Hoc ergo modo Edesseni furorem imperatoris effugiunt. SOCRATES, lib. Iu, cap. 14. Edit. Christ. uales. cap. 18, p. 228.



CAPUT XXXIII. De examinatione et exsilio plurimorum orthodoxorum.

Et hec quidem cum prefectus imperatori dixisset,  populum quidem, quod sustinebat, non pertulit experiri. uerum igitur duces eorum, id est presbyteros atque diaconos interrogare preceptus est, ut unum e duobus eligerent: aut communicare lupo, aut urbe pelli, et in quibusdam extremis partibus destinari. Cumque congregasset uniuersos, mitibus utebatur uerbis, persuadere nitens ut leges sequerentur imperatoris: indicium uesanie dicens esse, ut tanto imperatori pauci homines resultarent. Cumque cuncti tacerent, ad horum ducem Eulogium, uirum ualde laudandum prefectus ait: Cur non respondes his que dicuntur a nobis? At ille: non, inquit, oportet nichil interrogatum respondere. Tunc prefectus: Multa itaque uerba locutus sum, monens uos que satis expediunt. Porro Eulogius uniuersis hec dicta  fuisse respondit; et incongruum esse ut solus, alios despiciens, responderet. Si uero me solum, inquit, interrogas, meam declarabo sententiam. Prefectus ait: Communica possidenti regnum. At ille pacifice et nimis gratanter ait: Et mihi regni quoque sacerdotiique consortium est. Tunc prefectus irrisionem sentiens seuiebat, et iniuriis contra senem usus, etiam hec adiecit: Non hoc locutus sum, fulminande; sed quibus communicat imperator, communicare uos monui. Cumque dixisset senex pastorem se habere, et illius nutibus obedire, octoginta eodem tempore comprehensos destinauit in Thraciam: qui cum ducerentur, plurimo per iter [ed., pariter] apparatu fruebantur. Ciuitates enim occurrebant, et uici, deuictores athletas honorantes. Sed hostes armauit  inuidia, ut imperatori dicerent, quia plurimum honorem uiris illis que contumelia putabatur afferret. Hec agnoscens imperator, iussit ut bini separarentur, et alios quidem in Thracias, alios in extremam Arabiam, alios uero in Thebaide dispersit urbes. Aiunt enim quia etiam fratres quos natura iunxit, crudelissimus corpore separauit. Porro Eulogium presulem illorum, et Protogenem, qui post eum fuit, in Antinoum usque transmisit. Quorum uirtutem non patior obliuioni contradere. Cum enim concordem uiderent ciuitatis episcopum, ecclesiasticoque collegio communicarent, uiderunt paucos esse ad ecclesias concurrentes. De qua re consulentes, agnouerunt habitatores ciuitatis esse paganos; unde dolentes de eorum incredulitate lamentati sunt: non tamen lugendum esse diu arbitrati  sunt, sed omni uirtute de medicina cogitauerunt. THEODORETUS, lib. Iu, cap. 16. Edit. Christ. uales. cap. 17 et 18, p. 170.



CAPUT XXXIu. De miraculis confessorum.

Sacratissimus igitur Eulogius, in habitaculo suo redactus, tota die totaque nocte omnium deprecabatur Deum. Protogenes autem ualde dignissimus, Eunomii litteris eruditus, ad scribendum uelociter preparatus, inueniens opportunum locum, eumque sibi segregans ad docendum, adolescentium magister effectus est, quos et scribere uelociter edocebat, et diuina erudiebat eloquia. Dictabat eis Dauidicas melodias, et apostolice doctrine congruas lectiones  meditari precipiebat. Cumque unus adolescentium incidisset in egritudinem, uenit ad domum eius; et tenens egroti dexteram, languorem orationibus effugauit. Hoc agnoscentes aliorum parentes infantium, deduxerunt eum ad domos suas, et egrotis auxiliari deprecabantur. At ille non ante se dixit Deum ut expellerentur egritudines rogaturum, nisi prius egroti sacri baptismatis munere potirentur; quod illi letanter impleuerunt. Cogebat enim eos salutis desiderium, et sub uno anime corporisque sanitate fruebantur. Si quando uero alicui suasisset ut sacram gratiam mereretur accipere, deducebat eum ad Eulogium, et concutiens ianuam, rogabat ut aperiret, ac signum dominicum ei qui fuerat renatus imponeret. Cumque ille difficilius aperiret, ne intermitteret orationem;  dicebat potius esse necessariam salutem errantium. Mirabantur igitur uniuersi, uidentes Protogenem talia facere, qui licet tantis lumen diuine cognitionis impertiret, tamen Eulogio primatum per omnia reseruaret; ut eos quos capiebat illi magis offerret. Unde coniiciebant multo magis uirtutem illius eminere. Cum igitur fluctuatio quieuisset, tranquillitate facta, remeare preceptos deduxerunt omnes ingemiscentes, et lacrymantes, maxime uero presul Ecclesie, eorum priuatus affectu. Cumque ad propria remeassent, sanctus quidem Eulogius, Barse maximo ad uitam felicissimam transeunte, eius suscepit regimen Ecclesie. Porro mirabilis Protogenes colere iussus est urbem Carrensium desolatam, et spinis gentilium undique plenam, que utique plurimis laboribus indigebat.  THEODORETUS, lib. Iu, cap. 16. Edit. Christ. uales. cap. 18, p. 171.



316 CAPUT XXXu. De responso demonis, quis post ualentem imperaturus esset, et quod ob hoc ualens multos occiderit.

Eodem tempore demon quidam erroneus, crudelitate ualentis abusus, ei persuasit ut perscrutaretur quis post eum suscepturus esset imperium. Quamobrem necromantiam fecit. Quibus artibus adimpletis, plurimos ille  interemit. Nam cum de imperio consuleretur, quatuor litteras demonstrauit, , , , , dicens hoc nomen post ualentem imperii culmen accipere. Quod dum ad aures peruenisset imperatoris, zelo ductus, multos peremit, quos tyrannidem  assumere iudicauit. Occidebantur itaque Theodoriti, Theodori, Theodoti, Theodosii, Theoduli, et quicunque has litteras in capite sui nominis habuissent. Inter quos etiam Theodosiolus quidam, uir fortis, ex Hispania prouincia genus ducens, occisus est. Hoc ergo timore plurimi sua nomina mutauerunt, negantes que prius habuissent cum iuramento, ut pericula declinarent. SOCRATES, lib. Iu, cap. 15. Edit. Christ. uales. cap. 19, p. 229.



CAPUT XXXuI. De Basilio episcopo Cappadocie, et quomodo exsilii minas euaserit.

ualens igitur imperator, cum uniuersas, ut ita dicam, Ecclesias pastore nudasset, in Cesaream Cappadocie uenit, cuius tunc presul erat Basilius, lumen  totius orbis. Premisitque prefectum, precipiens, ut aut flecteret Basilium, quatenus dogmati communicaret Eudoxii, aut hoc facere nolens expelleretur. Audiens enim gloriam tanti uiri, noluit ei prius inferre certamen: ne dum Basilius fortiter eius iacula deuitaret, fieret ceteris clarior imago uirtutis. Huius machinamenta, uelut tela aranee facta sunt; suffecerunt enim ceteris sacerdotibus ad utilitatem sui antique Patrum narrationes, et uelut quedam turres murum fidei indeclinabilem seruauerunt. Porro prefectus Cesaream ueniens, et euocans magnum Basilium, honorauit, et mansuetis apud eum sermonibus usus est: monens ut tempori pareret, et non tantas Ecclesias propter paruam dogmatum subtilitatem uexari pateretur. Promittebat etiam imperatorias amicitias,  multaque beneficia, propter hec plurimis offerenda. uerum ille uir sacratissimus ait adolescentibus hec uerba congruere: Illi, inquit, et illorum similes talia promissa respiciunt. Nam qui diuinis saginantur eloquiis corrumpere de diuinis dogmatibus neque unam syllabam patiuntur; sed pro his, si contingat, etiam omnes mortis species amplectuntur. Amicitias autem imperatoris, magnas quidem cum pietate iudico, sine qua perniciem potius has appello. Cumque prefectus seuiret in eum, stultumque uocitaret, sanctus Basilius ait: Hanc stultitiam semper habere exoro. Quem dum egredi tunc iuberet, ut quid deberet facere cogitaret, sententiamque suam altera die depromeret, fertur uir ille famosissimus  hoc dixisse: Ego quidem etiam cras ipse regredior, dummodo tu sententiam non permutes: sed utere minis tuis. Post hec uerba prefectus occurrens imperatori, que dicta fuerant, et uirtutem uiri huius, animeque fortitudinem, et fiduciam, nuntiauit. Tunc ergo tacens imperator ingressus est. Post hec igitur contigit ut diuinitus sibi plagas uideret immissas. Filius enim eius egrotans, circa ipsas mortis portas agebatur periculo. Sed etiam coniugem diuerse occupauerant passiones. Cognoscens ergo causam sue tristitie, uirum sacratissimum, quem punire minabatur, uenire ad palatium deprecatus est. Duces autem preceptis imperialibus ministrabant. Tunc itaque magnus Basilius ueniens ad palatium, uidensque principis filium circa mortem, ad uitam eum remeaturum  esse promisit, si per pios uiros sacro baptismate potiretur. Hec cum dixisset, egressus est. At ille iurisiurandi quod baptismatis tempore promiserat, memor, secundum stultum errorem presentibus Arianis filium baptizare precepit. Quo gesto, mox infans terminum uite sortitus est. Penitentia uero ductus ualens, et noxiam iurisiurandi iudicans ueritatem, in sacrum templum ingressus, magni Basilii magisterio [ed. u., ministerio] sociatus est, et altari obtulit dona solemnia. Quem intra aulea, ubi ipse residebat, uenire precipiens, multa apud eum de diuinis dogmatibus uerba locutus est, et docentem libenter audiuit. Ubi tunc aderat quidam nomine Demosthenes, super imperiales epulas constitutus, qui dum doctorem mundi culparet, barbarismum fecit.  Tunc sanctus Basilius subridens: uidimus, inquit, sine litteris Demosthenem. Cum uero potius ille minaretur, sanctus ait Basilius: Tuum est de pulmentariis cogitare, non dogmata diuina decoquere. Post hec imperator ita dilexit uirum, ut etiam optima predia, que illic habebat, pauperibus qui ab eo gubernabantur offerret: ex quibus leprosis precipue necessaria ministrantur. Primum ergo ualentis impetum hoc modo magnus Basilius declinauit. Cum uero postea reuersus illic fuisset, priorum oblitus, quoniam a seductoribus eius uoluntas obsidebatur, rursus eum mouebat ut ad partes declinaret hereticas. Cui non persuadens, legem de eius scribi precepit exsilio, quam uolens manus sue subscriptione roborare, nullum apicem complere preualuit, calamus enim contritus est. Cumque secundus et tertius  calamus hoc pertulisset, et adhuc legem impiam firmare contenderet, commota est eius dextera, eamque subito tremor inuasit. Tunc eius animo terrore completo, ambabus manibus chartam rupit. Ostenditque prouisor omnium Deus, quia et alios ipse permisit pati, et hunc ab insidiis liberauit; et per ea que in isto contigere, signum proprie uirtutis ostendens, et per alia dispensationis fortitudinem uirorum predicans optimorum. THEODORETUS, lib. Iu, cap. 17. Edit. Christ. uales. cap. 19, p. 173.

Sciendum uero quia dum uiueret Athanasius Alexandrinus episcopus, diuina quadam prouidentia Alexandriam uel Aegyptum distulit commouere, audiens Athanasium a cuncta diligi plebe, et metuens  ne forte seditione facta respublica uexaretur. uerum Athanasius consulatu Gratiani secundo et Probi , post crebra pro Ecclesie statu certamina hac priuatus est uita, cum quadraginta et sex annis per multa pericula sedem rexisset episcopalem. SOCRATES, lib. Iu, cap. 16. Edit. Christ. uales. cap. 20, p. 230.



317 CAPUT XXXuII. De fine Athanasii Alexandrini, et successione Petri, et seditione contra eum facta, et quod Romam profectus sit.

Cum igitur in Alexandria uictor Athanasius, post multa certamina innumerasque coronas, uite terminum suscepisset, et ad laborum suorum premia demigrasset, suscepit Petrus uir optimus presulatum,  quem dudum ille beatus elegerat, cunctis una consentientibus et sacerdotibus, et nobilibus, cunctaque plebe, et fauore suo propriam ostendentibus uoluntatem. Is enim Athanasii sudoribus particeps fuit, et dum esset in ciuitate, et dum diuersa latibula peragraret, multifariaque pericula cum eo sustinuit. Quapropter cuncti sacerdotum concurrentes, dignum heredem Petrum Athanasii clamauerunt. THEODORETUS, lib. Iu, cap. 18. Edit. Christ. uales. cap. 20, p. 175.

Cumque eum in pontificali sede constituissent, repente iudex prouincie paganorum populum congregans, et pariter Iudeorum, ecclesie septa circumdedit, Petrum exire precipiens, nolentemque interminatus est ut abstraheret. Faciebat hoc imperatori  placere uolens, dum ei contraria sapientes calamitati submitteret. Quod autem uerum est, impietatis ira completur: idolis potius placere nitebatur, et tempestatem Ecclesie claram putabat esse festiuitatem. Petrus itaque uir mirandus, insperatum respiciens bellum, latenter egressus est, et conscendens nauem, profectus est Romam. THEODORETUS, lib. Iu, cap. 19. Edit. Christ. uales. cap. 21, p. 176.



CAPUT XXXuIII. Qua crudelitate Lucius Alexandriam fuerit introductus.

Transactis uero diebus paucis, Euzoius ab Antiochia uenit cum Lucio, et ecclesias ei contradidit; cuius etiam impietatem Samosateni noscuntur experti. Populus autem doctrinis primum Athanasii satiatus, deinde fastidiens cibum sibimet offerri contrarium,  ab ecclesiasticis collegiis se suspendit. Porro Lucius armigeris utens cultoribus idolorum, alios uerberabat, alios suspendebat, alios cogebat effugere, aliorum uero instar barbarorum uastabat domos. Sed hec melius uir mirabilis Petrus in sua narrabit epistola. Ego tamen unum scelerum Lucii referens, epistolam Petri ponam. uiri quidam in Aegypto conuersationem imitantes angelorum, et ciuitatis euitantes turbas, uitam agere in eremo potius elegerunt, arenosamque terram et sterilem fructiferam reddiderunt, fructum quippe Deo suauissimum uirtutis eorum et optimum referentem. Cuius deserti multi quidem uidentur esse uictores. Sed a puero illic creuit Antonius ille famosissimus, monachis uirtutem  luctaminis spiritualis ostendens. THEODORETUS, lib. Iu, cap. 19. Edit. Christ. uales. cap. 21, p. 176.



CAPUT XXXIX. Que miracula gesserint eremite in exsilium a Lucio destinati.

Huius ergo loci tunc incolas, sequaces Antonii, infelix Lucius expulit; eorumque sanctissimos presules Macarium uenerabilem, aliumque Macarium, Isidorum et ceteros de speluncis suis eiiciens, in quamdam insulam que ab impiis habitabatur hominibus destinauit; quippe que nunquam magistrum susceperat pietatis. Cumque nauis in littus insule peruenisset, demon, qui ab illis honorabatur, relinquens idolum, ubi dudum habitare consueuerat, filiam sui sacerdotis inuasit, et bacchantem illuc usque  perduxit ubi nauis aduenerat monachorum. Tunc demon utens lingua puelle clamabat, sicut in Philippis per Pythonissam. Audiebantque cuncti uiri simul atque mulieres demonem proclamantem: O potentiam uestram, o ministri Christi: undique a uobis expellimur a ciuitatibus atque uicis, a montibus simul et collibus, ab eremo, que priuata probatur hominibus. Sperabamus in hac insula commorantes, a uestris iaculis liberari: qua spe noscimur esse frustrati. Huc uos persecutores miserunt, non ut uos uexarent, sed ut nos per uos magis expellerent. Ecce recedimus ab hac insula; uirtutis enim uestre radiis iaculamur. Hec dicentes et his similia, puellamque in terra prosternentes, ipsi quoque omnino disparuerunt. Tunc ille sacratissimus chorus  oratione facta suscitauit puellam, et suo patri sanam ualentemque restituit. uerum illi qui miraculum conspexerant, ad sanctorum prouoluti pedes, salutis uiaticum se percipere supplicabant. Et templum quidem demonum destruxerunt; doctrine uero radiis illuminati, sacri baptismatis gratia sunt potiti. His in urbe nuntiatis, omnes populi congregati Lucio detrahebant: dicentes iram sibi imminere diuinitus, nisi sanctorum reuerteretur chorus. Sic itaque metuens tumultum ciuitatis Lucius, sacratissimos uiros ad suas speluncas remeare precepit. Et hec quidem sunt digna que abominationem illius impietatis aperiant. THEODORETUS, lib. Iu, cap. 19. Edit. Christ. uales. cap. 21, p. 176.



CAPUT XL. Littere Petri Alexandrini pontificis, in quibus Lucii mala referuntur.


uerumtamen presumptionis eius iniquitates littere Petri mirabilis edocebunt. Quarum ego longinquitatem fugiens, que in medio posita sunt ponere non omittam. THEODORETUS, lib. Iu, cap. 19. Edit. Christ. uales. cap. 21, p. 177.

Prouincie, inquit, iudex Palladius, cum esset religione paganus, et idola semper adoraret, contra Christum sepius dimicare conabatur; et colligens predictum populum, impetum fecit aduersus ecclesiam, tanquam si barbaros subdere niteretur. Tunc itaque multa crudelia gesta sunt, que solummodo dictare uolens, ipsa rei memoria dolore maximo  sum commotus, et fluxum protuli lacrymarum; diuque hoc potueram pati, nisi diuina ratione animum releuassem. In ecclesia enim que Theona uocatur ingressa multitudo, pro uerbis honorabilibus idolum fauoribus 318 exsultabant. Pro sacrarum lectione Scripturarum turpes manuum plausus agebantur. Refracteque cum turpitudine uoces contra Christi uirgines contumelias dicunt, quas lingua hominum proferre non patitur. Audiens enim quilibet sapientium talia, claudebat auditus, et magis optabat esse surdus, ne huiusmodi uerba audire compelleretur. Sed utinam uerbis peccando quieuissent, et non acta uerborum turpitudinem superassent. Facilis namque detractio est huiusmodi, apud quos Christi sapientia et doctrine cultus inhabitat. Hi siquidem ire uasa,  ad perditionem facta, subsannantes, et horribilem sonum de naribus emittentes et, ut ita dicam, fetorem ueluti de quodam cuniculo profundentes, uestes sanctarum Christi uirginum disrumpebant, quarum continentia formam sanctorum imitabatur angelorum. Et, sicut habet natura, nudas per totam circumferentes urbem, sicuti uolebant eis cum turpitudine deludebant. Si quis autem eos tunc compatiendo prohiberet, uulneribus maceratus agebatur. ue illis cladibus. Multe siquidem uiolentam corporis sustinuere corruptionem; plurime uirginum uectibus in capite cese, sine uoce manserunt; quarum etiam funera solemni sepulture tradi prohibita sunt. Multa denique corpora, hactenus a parentibus ingemiscentibus inquisita, reperiri non possunt. Sed cur parua de  magnis loquor? Cur in istis immoror, et non potius ad necessaria iam recurro? In quibus bene noui, quia mirabitur quilibet nobiscum obstupescens patientiam Domini, quia non repente uniuersa conclusit. Que enim nunquam facta sunt, neque per scripturas patrum nostrorum diebus audita, hec super ipsum altare impii committebant. Sicut enim in scena turpi consistentes, puerum quemdam naturam masculi denegantem et utentem ueste feminea, inunctis oculis, et uultu serico colore depicto, ut de uestitu histrionis fingeret  idolum feminei schematis super ipsum altare, ubi aduentum sancti Spiritus inuocamus, circuitus huc et illuc agere, et manibus gestum [Ed. u., abominationem; Ed. Niu. et Frob., saltationem] celebrare fecerunt: ridentes, nefandasque mittentes  uoces. Qui rursus hoc paruum iudicantes, et preterita decora quam turpia potius estimantes, quemdam ex suis turpitudine notissimum, ueste genitalibusque nudatum, in sede ponentes ecclesie, concionatorem turpem contra Christum impudenter eleuauerunt. Pro sacris enim uerbis ille scelera proferebat, pro honestis laudabat luxuriam, et pro pietate impietatem pro continentia fornicationem et adulterium, masculorum concubitum, furtum, cibum, potum, uite huic utilia proclamabat. His ita gestis, et me ab ecclesia recedente , noster quasi successor directus est, aut pro episcopatu quasi mundanam comparans dignitatem quidam Lucius, lupi nequitiam et actus habere festinans, non orthodoxorum episcoporum concilio, non decreto ueracium clericorum, non petitione populorum electus, sicuti concionantur ecclesiastice sanctiones; non quisquam episcoporum, non presbyterorum, non diaconorum, non populi multitudo, non precedebant eum monachi hymnos decantantes Scripturarum. Sed Euzoius erat cum eo, dudum quidem damnatus cum Ario in sancto Niceno maximoque concilio: nunc autem per patrocinia [ms. Lyr., parrochiam] Antiochensium uastator Ecclesie, et comes largitionum, ac militum dux omni impietate notissimus, nomine Magnus, qui Iuliani temporibus  Berytiorum incendens ecclesiam, beate memorie Iouiani temporibus ex propriis facultatibus eam reparare coactus est; ita ut pene caput tunc amitteret, nisi multorum labore imperialem clementiam meruisset. Considerare siquidem hec uestrum zelum, et ad uindictam excitari deposco, quanta et qualia sint commissa contra Dei Ecclesiam, cum talis aduersum nos fuerit tyrannus excitatus. Is enim Lucius, qui per uestram religionem, et omnes orthodoxos episcopos frequenter abdicatus est pro rationabilibus causis, nunc astitit ciuitati, et non solum, sicut blasphemus et insipiens, dicit in psalmis: Non est Deus uerus Christus; sed etiam in opportunitatibus est corruptus atque corrupit: gaudens in blasphemiis contra eos qui Saluatorem colere comprobantur.  Cum enim paganorum sensibus est uicinus, recentem presumit erroneus colere Deum. Nam alii coram eo laudes huiusmodi proclamabant: Bene uenisti, episcope, qui filium non defendis. Alii dicebant: Te Serapis amat et huc introduxit: simulacrum utique paganorum nominantes. Inter hec eodem momento [ms. Lyr. et ed. u., monente] predictus Magnus impietatis eius socius indiuisus, armiger amarissimus, et minister crudelitatis eius, collecta multitudine populorum, presbyteros atque diaconos decem et nouem numero comprehendens, quorum quidam octogesimum transcenderant annum, tanquam captos in quodam scelere, et Romanorum inimicos, legibus coarctabat: nesciens uirtutem Christianorum legis, et apostolorum fidem per Patres  traditam nobis; hec etiam clementissimum principem ualentem grata habere pronuntians. Flectimini, inquit, miserrimi, et Arianorum concordate dogmatibus. Flectimini, ignoscet enim uobis Diuinitas; licet uere religioni cultum exhibeatis, non sponte, sed uiolenter hoc facientes. Necessitati namque satisfactio deest; spontaneam uero uoluntatem accusatio digna subsequitur. Quapropter huiusmodi rationes [ms. Lyr., directionem] pre oculis habentes, prompte sequimini, et dogmati Ariano subscribite, quod nunc predicat Lucius: bene scientes quia si obediatis, pecunias, questus, honores ab imperatore percipietis; resistentes uero, carceres, supplicia, tormenta, flagella, uincula sustinebitis. Pecuniis simul possessionibusque priuati, et postea pulsi, loca  crudelia inhabitare damnabimini. Sic iste fortissimus seductor, minas seductioni contemperans, inuitabat atque cogebat ut omnes a pia sententia deuiarent. At illi nichil amarius estimantes quam pietatis proditionem, huiusmodi responderunt uerbis, uirtute fortique sensu seductionem minasque subdentes: Quiesce, iam quiesce his nos terrere sermonibus; cessa uana [ms. Lyr., uesana] uerba proferre. Nos neque nouum, neque recentem colimus Deum. Et licet inaniter furias, teque concutias sicut uehemens uentus, in dogmatibus pietatis ad mortem usque consistimus: non impotentem, non insipientem, non sine ueritate aliquando fatentes Deum; non aliquando quidem 319 existentem, sicut impietas Arii temporalem predicat Filium. Si enim creatura est secundum eius  uesaniam Filius, non existens cum Patre, etiam Pater aliquando non fuit; quippe Filio non exstante secundum eos aliquando. Si uero semper est Pater, existente quippe ex eo uero Filio, et non secundum generationis fluxum , quomodo non est insipiens atque uesanus qui hoc de Filio profitetur dicens: Erat quando non erat, per quem omnia, ut sint, per gratiam constituta sunt? Nostri siquidem Patres  in Niceam uenientes, et anathematizantes Arii sectam, cuius nunc iste iuuenis patronus existit, non alterius substantie, quod nunc fateri nos cogis, extra Patrem esse dixerunt, sed ex eius essentia. Quod bene et cum pia mente intelligentes, ex plurima sacrorum uerborum collectione consubstantialem esse professi sunt. Talia siquidem et his  similia dicentes, per multos dies exercuit, putans a pia eos sententia posse mutari. Qui magis uelut in stadio fortiores effecti, terroremque conculcantes, et semetipsos Patrum rationibus coarmantes, ualidiorem habuerunt de pietate sensum, uirtutis exercitium sua pericula iudicantes. Sic igitur illis decertantibus, et spectaculum factis, sicut beatus scribit Apostolus , angelis et hominibus, uniuersa ciuitas concurrebat, athletas contemplatura Christi, suaque constantia uerbera iudicis et flagella superantes, triumphumque pie contra Arianos per patientiam possidentes, quos ille utique credebat se uincere, et illorum impietati contradere. Cum ergo defecisset eos tormentis afficere, cunctis flentibus atque lugentibus, rursus collecta irrationabili multitudine,  ad iudicium eos, imo magis ad preiudicium circa portum fecit adduci. Et cum illic consuete contra eos clamores emitterentur a paganis atque Iudeis, et illi nollent Arianorum impietatibus consentire, sententiam protulit, uniuersis ante tribunal eius ingemiscentibus, ut ab Alexandria sublati, in Heliopolim Phenicie ducerentur: cuius habitatores neque nomen Christi audire patiuntur, sunt namque pagani. Quo facto, iubens eos nauem conscendere, ipse stabat in portu nudum gladium uibrans: et hoc modo illos terrere putans qui bis acuto gladio hostiles demones crebrius uulnerauerant. Sic ergo dimisit eos absque sumptibus et absque quolibet solatio, nauigare precipiens mari spumante, et, ut ita dicam,  nolente suscipere uiros iniqua iussione communicare compulsos. Ingemuit enim ciuitas uniuersa, et hactenus lamentatur; et alii quidem suis manibus pectora percutiebant; alii uero manus et oculos tendebant ad celum, uiolentiam protestantes et ueluti dicentes: Audi, celum, et auribus percipe, terra, quoniam iniusta sunt que geruntur. Cunctaque simul gemitu complebantur, et ueluti cantus quidam erat in ciuitate luctificus, currebatque fluuius lacrymarum. Cum igitur iudex ille precepisset ut uela nauis attollerentur, tunc gemitus ingens uniuersorum, uirginum et mulierum, seniorum et iuuenum permixtus lacrymis est emissus. Cum illi ergo Heliopolim nauigarent, ubi diabolica superstitio celebrabatur, omnes in media ciuitate communiter et singuli ingemiscentes  atque lugentes agebantur. Quibus tamen nec aperte licebat flere iussione urbis prefecti Palladii; erat enim et ipse paganus. Multi denique flentium arrepti et in carcerem ducti, deinde castigati, lacerati, uerberati, nouissime in metallo sunt traditi: uiri utique Ecclesie et propter diuinum zelum ualde pugnantes. Erant enim plurimi eorum monachi, eremum incolentes, numero uiginti tres: cum quibus post paululum diaconus, a dilectissimo fratre nostro Damaso, Romane ciuitatis episcopo, deferens nobis consolatorias communicationis epistolas, manibus post tergum uinctis, publice ab ipsis spiculatoribus ducebatur, ueluti quidam reus insignis, et homicidarum uerberibus cequandus, lapidibusque simul et plumbo eius ceruicibus maceratis, ad mare ductus est; et  sicut illi sine sumptibus, sine ullo solatio metallico deportatus exsilio. Cumque iudex ille multos quoque infantium cruciasset, quidam eorum morientes, neque parentum, neque fratrum exsequiis solemnibus sunt potiti. O multa [ms. Lyr., temulenta] inhumanitas iudicantis, magisque preiudicantis. Qui enim propter pietatem decertarunt, nec homicidis comparari potuerunt, quorum utique corpora insepulta relicta sunt: pie laborantes escis bestiarum uolatiliumque proiecti sunt. Quique patribus necatorum naturali conscientia compati uoluerunt, uelut iniqui capite secti sunt. Que lex Romanorum, que barbarorum sententia, quoslibet patribus condolentes punit? Quando quispiam ueterum huiusmodi gessit impietatem? Iussit itaque Pharao ut masculi interficerentur  Hebreorum; sed inuidia et timor tunc protulit hoc preceptum. Quanto tamen illa que tunc gesta sunt humaniora modernis existunt, quanto desiderabiliora ad discretionem iniquitatis huius? Et licet malitia nequaquam separentur alterutris, sunt tamen incredibilia que dicuntur, inhumana, crudelia, seua, barbara, amara, sine misericordia, in quibus exsultabant Ariani, choros agentes cum uniuersa ciuitas ingemisceret. Non fuit enim domus in qua non erat mortuus, sicut in Exodo scribitur . Et cum hec ita sint gesta , usque ad episcopos prouinciarum uenena propria sparserunt, habentes iniquitatis sue solatium  comitem largitionum, quem prediximus Magnum. Alios etenim episcoporum curie tradiderunt, alios diuersis machinationibus affecerunt: uolentes uniuersos impietatibus obligari, et secundum patrem eorum diabolum querentes quem sua rabie deuorarent. Super hec autem undecim Aegyptiorum episcopos, uiros pene ab infantia usque ad senectutem eremum incolentes, uerboque superantes et actu libidinem, piamque fidem sine confusione predicantes, et dogma pietatis edocentes, multasque uictorias de demonibus exercentes, et Arianam sectam sapientissima ratione denotantes, exsilio direxerunt in ciuitatem Iudeorum nomine Diocesaream. Et uelut infernus crudelissimus nunquam morte satiati fratrum, sue seuitie memoriam relinquere uoluerunt.  Nuper enim Ecclesie catholice clericos degentes in Antiochia cum fidelibus monachis, uolentesque eorum scelera denotare, aures imperatorias inflammantes, in Neocesaream Ponti mittendos esse preparauerunt. 320 Qui, puto, propter ferocitatem locorum etiam uita priuati sunt. Tales itaque tempus illud tragedias exercuit, taciturnitate quidem et obliuione dignas, sed litteris memorandas ad obiurgationem eorum qui contra Unigenitum linguas suas exacuerunt. Hi namque rabie coarmati blasphemie, non solum Dominum omnium iaculari nituntur, sed etiam contra eius famulos bellum sine ullo federe susceperunt. THEODORETUS, lib. Iu, cap. 20; edit Christ. uales., cap. 22, p. 178.



LIBER OCTAuUS.



321 CAPUT PRIMUM. De conuersatione, miraculis et responsionibus uel scriptis diuersorum monachorum, nec non et episcoporum.


Eo tempore fuit Arsenius monasterii presul. Is delinquentes iuuenes non excommunicabat, sed magis etate prouectos. Dicebat enim: Iuuenis excommunicatus spernit, prouectus uero uelociter excommunicationis dolore corrigitur. Alius nomine Pior ambulans comedebat. Consultus autem cur ita comederet: Non, inquit, uolo ueluti necessarie uti cibo, sed tanquam extraneum aliquid agere. Pro qua re etiam ab alio requisitus ait: Ut ne, dum comedo, anima uoluptatem sentiat corporalem. Isidorus dicebat quadragesimum se annum habere ex quo sentiret quidem mente peccatum, non tamen consentiret uel concupiscentie,  uel furori. Pambo autem, cum sine litteris esset, accessit ad quemdam ut doceretur psalmum; qui dum audisset primum uersum tricesimi octaui psalmi: Dixi, custodiam uias meas, ut non delinquam in lingua mea; secundum uersum non est passus audire, dicens: Si potuero opere hoc implere, hic uersus tantummodo mihi sufficiet. Cumque doctor qui ei tradiderat uersum culparet cur per sex menses ad eum minime uenisset, respondit: Quia uersum illum adhuc opere non impleui. Postea uero, cum multos superuixisset annos, a quodam noto requisitus an didicisset uersum: Quadraginta et nouem, inquit, annis uix eum implere preualui. Huic itaque quodam aurum dante ad cibaria pauperum, et dicente: Numera; ille respondit: Quod dedisti non eget numero, sed  salubritatis affectu. Is enim Pambo, Athanasio episcopo deprecante, ab eremo descendit in Alexandriam. Cumque uidisset ibi mulierem theatralem, fleuit; et a presentibus inquisitus quare ploraret: Due, inquit, me res mouerunt: una, que est illius perditio; altera uero, quia ego non tantum studeo placere Deo, quantum hec ut turpibus placere possit hominibus. Alter quidam dicebat: Monachus, nisi operatus fuerit, uiolento iudicatur equalis. Piterius multas expositiones naturales adnibebat, et frequenter aliis alia requirentibus  enarrabat. Per singulas autem explanationes orabat. Illo siquidem tempore inter monachos fuerunt duo uiri Deo amabiles, nomine uterque Macarius; unus ex Aegypto superiore, alter Alexandrinus. Ambo pro multis rebus insignes, propter abstinentiam, conuersationem, mores atque miracula, que eorum manibus agebantur. Aegyptius itaque Macarius tantas curas fecit, et tantos demones effugauit, ut ex eius operibus liber proprius expleatur. Erat autem reuerendus, et circa requirentes [Ed., delinquentes] seuerus. Porro Macarius Alexandrinus cum similis esset Aegyptio per omnia, in hoc mutabatur, quia circa consulentes hilarior apparebat, et uultu letifico ad conuersionem iuuenes educabat [ms. Frob. et Niu., inducebat]. Horum discipulus Euagrius philosophiam  operibus possedit, prius sermone solummodo philosophatus, et in urbe Constantinopoli a Gregorio Nazianzeno diaconus ordinatus; deinde cum eo descendens in Aegyptum, et predictos uiros inspiciens, conuersationem eorum zelatus est; tantaque miracula in eius 322 manibus facta sunt, quanta in preceptorum eius. Conscripsitque libros ualde necessarios, quorum unus quidem Monachus titulatur; et est de Actuali. Alius Cognitionalis, secundum quod quispiam cognitione fit dignus: huic capitula sunt quinquaginta. Alius uero contradictorius, ex diuinis Scripturis collectus, contra demones tentatores: partibus octo diuisus est, secundum numerum octo cogitationum; et sexcente propositiones ad contemplationem pertinentes, quas , id  est cognitionales propositiones denominauit. Insuper et uersuum opera duo, unum quidem ad monachos in cenobiis uel itineribus constitutos; et unum ad uirgines; que quam mira quamque necessaria sint, legentes intelligunt.

Sed opportunum est, sicut arbitror, pauca eius dicta de monachis ac scriptura referri. Sic enim ait: Necessarium est enim uias inquirere recte precedentium monachorum, et secundum eas exerceri. Multa enim inueniuntur ab eis dicta bene, simul et  acta. Inter quos etiam hoc ait quidam: Quoniam sicca et non inequalis dieta caritati coniuncta, cito perducit monachum ad impassibilem portum. Is autem cum uidisset quemdam fratrum phantasiis nocte turbari, hoc modo curauit eum: precipiens ut languentibus cibos ieiunus ministraret. Unde requisitus: Nihil, inquit, sicuti misericordia huiusmodi passiones exstinguit. Quidam tunc philosophorum accessit ad iustum Antonium, dicens: Quomodo sufficis, o Pater, codicum consolatione priuatus? ad quem Antonius: O, inquit, philosophe, meus codex natura creaturarum est, et adest cum uoluero, uerbaque mihi relegit Dei. Requisiuit me uas electionis Macarius, senex Aegyptius, dicens: Quare mali memoriam aduersus homines retinentes, memorabilem uirtutem  anime dissipamus? Contra demones autem habentes mali memoriam, innoxii permanemus? Cumque in questione huius interrogationis hesissem, rogaui eum explanare sermonem. At ille: Prima, inquit, passio furoris contra naturam est; consequens [id est secunda] uero, secundum naturam. In ipso feruenti meridie perueni apud sanctum Patrem Macarium, et siti uehementer accensus, aquam ut biberem postulaui. At ille: Umbra, inquit, tibi sufficiat; multi namque nunc iter agentium aut nauigantium etiam hac refectione priuantur. Deinde cum apud eum uerba de abstinentia exercerem: Confide, inquit, fili, per uiginti annos, neque pane, neque aqua, neque somno sum satiatus. Panem namque meum in pondere comedebam, aquam uero bibebam cum mensura; parietibus  autem reclinatus somnum paululum rapiebam. Cuidam monachorum nuntiata mors patris est; at ille nuntianti: Gessa, inquit, et blasphemare noli; meus enim pater immortalis est. Quidam fratrum Euangelium solummodo possidebat, quod uendens pauperibus erogauit, dignum proferens memorandumque sermonem: Ipsum, inquit, uerbum uendidi quod mihi semper dicit: uende omnia tua, et da pauperibus . Est quedam insula circa Alexandriam trans paludem Mareie, in qua habitabat monachus contemplantibus approbatissimus [mss., contemplatissimus ac probatissimus], qui dixit: Omnia que geruntur a monachis, agi propter causas quinque, id est, propter Deum, propter naturam, propter consuetudinem, propter necessitatem, propter  opus manuum. Idem ipse dicebat unam quidem nature esse uirtutem [ms. Lyr., naturam esse uirtutum]: sed eam diuersas species sumere per anime qualitates. Nam et lumen, inquit, solis cum sine specie sit diuersa, fenestris tamen per quas ingreditur schema quoddam uarium facere uidetur. Alius porro monachus: Propterea, inquit, abscindo libidines, ut auferam furoris occasiones. Noui enim furorem semper pro libidinibus litigare, mentem meam turbare, scientiam persequentem. Quidam senum dicebat: Charitas depositum ciborum aut pecuniarum seruare non nouit. Idem ipse dicebat: Nescio me in eadem re a demonibus fuisse deceptum. Hec igitur Euagrius in libro suo Actuali commemorauit.

In contemplatiuo autem hec dicit: Quatuor uirtutes  et contemplationes earum a Gregori iusto esse didicimus, prudentiam, fortitudinem, temperantiam atque iustitiam. Prudentie quidem opus esse dicebat contemplari intellectuales sanctasque potestates absque sermonibus; quippe quos sapientia significari contradidit. Fortitudinis autem, perdurare in ueritate, licet quispiam debelletur, et non accedere ad ea que nichil sunt. Temperantie uero proprium hoc esse respondit, suscipere primi agricole semina, et ea plantare conuenienter. Porro iustitie opus, ut pro merito singula cuique uerba reddantur; alia quidem obscure pronuntiata, alia enigmatibus indicata, quedam uero propter utilitatem simplicium aperte disposita. Columna itaque ueritatis Cappadox Basilius ait: Humanam scientiam reddit crebra meditatio et exercitatio  meliorem, eam uero que gratia Dei conceditur, iustitia, patientia atque misericordia. Et humanam quidem etiam passibiles suscipere poterunt, diuine impassibiles tantummodo sunt capaces, qui etiam orationis tempore proprio mentis lumine resplendentes semetipsos inspiciunt. Aegyptiorum uero sacratissima lux Athanasius ait: Precepit Moyses mensam contra aquilonis constitui partem. Quamobrem cognoscant contemplatiui quis est qui contra eos spiret, et omnem tentationem forti mente sustineant, et cum alacritate ad se accedentes enutriant. Thmuitanorum Ecclesie angelus Serapion dicebat: Mens quidem spirituali intellectu potita perfecte purgatur. Charitas autem curat membra furore tumentia; iniquas concupiscentias et influentias [ms.  Theod., iniquitates concupiscentias influentes] continentia retinet. Maximus contemplationum doctor Didymus ait: De prouidentia atque iudicio apud temetipsum semper exerce sermones, et studiorum materiam memoria retine. Pene enim omnes in his peccamus, rationemque iudicii in corporum differentia, in qua etiam est mundus, inuenies: prouidentie uero, in modis quibus a malitia uel ignorantia ad uirtutes atque scientie culmen euehitur. Hec autem ex Euagrii dictis retulimus.

Fuit autem et alius uir mirabilis inter monachos, cui nomen Ammonius, qui tanto sine ulla curiositate fuit, ut cum Athanasio Romam ueniens, nullum opus ciuitatis inspiceret, nisi tantum ut uideret Petri et Pauli basilicas. Is Ammonius ad episcopatum tractus,  atque diffugiens, dextram sibimet amputauit aurem, ut semi corpore ordinationis opus effugeret. Cumque posterior tempore etiam Euagrius a Theophilo Alexandrino pontifice ad episcopatum tentus, nichil amputans de corpore suo fugisset, ueniens ad 323 Ammonium [ms. Lyr., et colloquens ei] cum ioco dicebat, quasi male fecisset, ut aurem amputaret, et de eo [ms. Theod., Deo] reus existeret. Ad quem Ammonius: Tu, inquit, Euagri, ignoras te puniendum quoniam abscidisti linguam. Et ne tibi arrogare uidearis, non uteris gratia Dei. Plurimi siquidem eo tempore digni fuerunt uiri, quorum si quis uelit uerba miraculaque cognoscere, et quemadmodum illis fuerint etiam bestie subiugate, librum legat Palladii monachi, qui discipulus fuit Euagrii. Omnia namque  de istis subtiliter explanauit, in quo etiam feminarum imitationem conuersationemque memorauit. Euagrius igitur atque Palladius mortuo ualente post paululum floruerunt. SOCRATES, lib. Iu, cap. 18. Edit. Christ. uales. cap. 23, p. 233.

Huius temporis est ut quantos potuero memorare possim qui sunt in illo tempore inter Christianos philosophati. Quorum unus quidem in Aegypto Ioannes, cui futura et aliis incerta Deus non minus quam antiquis prophetis reuelauit, donumque dedit ut curaret insanabiles passiones. Is enim a iuuentute laudans Deum, degebat in solitudine, comedebatque herbas atque radices, bibebatque aquam si comperisset. Cumque uenisset ad senectutem, diuina iussione migrauit ad Thebaidam, et multorum monasteriorum  factus est presul. Qui oratione tantummodo languores et demones effugabat; et cum litteras non didicisset, ad rememorandum aliquid codicibus non egebat: quia quidquid semel mente perceperat, sub ueritate retinebat. In hac itaque regione philosophabatur Ammon Tabenensiorum presul, circa tria millia discipulorum habens; non minus quoque et Theonas, multorum presides fuere monachorum: ambo operatores inopinabilium rerum, et diuina prouidentia prophetiaque completi. Dicitur namque Theonam eruditum Aegyptiarum, Grecarum Latinarumque litterarum fuisse, et triginta annis habuisse taciturnitatem. Porro a nullo hominum uisum irascentem, aut iurantem, aut mentientem, aut uanum aliquid, aut asperum, uel infirmum protulisse sermonem. Ea tempestate  fuerunt Copres, et Hellin, nec non Helias. Copres quidem, ut aiunt, diuinum habuit donum salutes efficiendi passionum et demones expellendi. Hellin uero a paruulo nutritus in monasterio, plurima inopinabiliter miracula faciebat, ita ut etiam ignem in sinu portaret, et nequaquam eius uestis arderet. uerum Helias tunc quidem non procul ab Antinoo ciuitate degebat in eremo, agens annum etatis circa centesimum atque decimum. Antea tamen pene septuaginta annis solus uixit in solitudine, et usque ad hanc etatem ieiunando, et uiriliter conuersando peruenit. Fuit etiam Apelles in Aegypto ex fabro ferrario, qui dum aliquando per noctem hoc opus exerceret, umbra demoniaca, ueluti mulier speciosa, eum de castitate tentabat. At ille ferrum quod operabatur ex fornace  trahens, eam percussit in faciem. Tunc illa stridens et ingemiscens, procul effugit. Inter hos etiam Isidorus fuit, qui undique monasterium muniens, curabat ut nullus egrederetur, sed omnia necessaria haberet interius. Nec Serapion circa decem millia sub se monachos habens, quos omnes sic educabat, ut ex propriis sudoribus necessaria compararent, et aliis ministrarent egentibus. Dioscorus quoque non amplius quam centum monachis presidebat. Qui, cum presbyter esset, sacrificia faciens, omnem perfectionem adhibebat examinando et diligenter diiudicando accedentes ad sacra mysteria, ita ut expiarent mentem, et mali cuiuspiam conscientiam non haberent. Eulogius presbyter fertur prescientiam habuisse cogitationum quorumlibet ad se uenientium, eorumque  delicta palam redarguebat, et quecunque latenter cogitassent, sibi reuelata manifestabat. Qui uero aliquid mali gessissent, uel prauum consilium habuissent, ab altari suspendebat, manifestans eis peccatum quod egerant, et diligentia purgatos rursus suscipiebat. His itaque similis erat Apollo in Thebaida, qui quadraginta annis in interiore morabatur solitudine, speluncam paruulam in monte uicino habens; sed pro multitudine miraculorum paruo tempore insignis effectus, plurimorum presul exstitit monachorum. Eo namque tempore multi et optimi studiose philosophabantur in Alexandria, quasi duo millia uiri; quorum alii in solitudine morabantur, alii circa Mareotem degebant. Excellenter autem inter alios emicabat Dorotheus, genere Thebeus; cuius  hec fuit uita, ut quotidie lapides a mari colligeret, et annis singulis hospitium edificaret, et fabricare sibi non ualentibus daret. Noctibus autem propter eorum cibum faciebat sportas, ut uenderet. Cuius cibus erat panis uncie sex, et olerum minutorum fasciculus unus, et ad bibendum aqua. Hic a iuuentute sic uiuens, nec in senectute defecit. Nunquam uisus est in lectulo soporatus, uel pedes pro requie tetendisse, aut dormire pro uoluntate, nisi quantum operando, aut comedendo natura compressos oculos claudere potuisset; ita ut sepe, dum comedendo dormiret, cibus ex eius ore laberetur. Aliquando ergo somno ualde grauatus, cum in stercore cecidisset, obdormiuit; expergefactus autem, et contristatus, sub silentio dixit: Si angelis dormire suaseris, et mihi  ulterius suadebis. Quod forte dicebat ad somnum, aut ad demonem, qui eum nitebatur a bonis actionibus impedire. Huic laboranti quidam dixit: Cur ita perimis corpus tuum? At ille: Quia me, inquit, occidit. Piamonem uero presbyterum ferunt, quia, dum sacrificaret aliquando, sanctum angelum circa sacrum uidisset altare stantem, et presentes monachos in codice conscribentem absentesque delentem. Ioanni quoque tantam Deus noscitur donasse uirtutem contra passiones atque languores, ut plurimos podagricos et articulos habentes solutos curaret. Inter hos Beniamin senior ualde clarus habebatur, dono Dei potitus ut sine medicamine, tactu manuum, aut olei, facta oratione, sanaret egrotos. Hunc ferunt incidisse in hydropicam passionem, et tantum eius corpus intumuisse,  ut non posset per ianuas cellule sue, in qua habitabat, efferri, nisi ianue cum tabulis antepositis sublate fuissent. Is ergo passionis sue tempore pene octo mensibus ante mortem, in sella latissima sedens, curabat solemniter egrotantes: non grauiter ferens quoniam sue egritudini non prodesset, sed etiam se uidentes consolabatur, et deprecabatur ut rogarent Deum pro anima eius, et de corpore non curarent: Quia et dum sanum, inquit, esset, nichil profuit mihi. Marcum in Schyti degentem ferunt etiam in iuuentute ualde fuisse mansuetum et sapientem, memoriaque Scripturarum diuinarum satis idoneum, et tantum Deo amabilem, ut, dum ad dominicum corpus accederet, 324 angelus ei sacramenta preberet, cuius manum usque ad iuncturam brachii  tantummodo se dicebat inspicere. Macario uero datum est ut ultra superaret demones. Huic occasio conuersionis commissum homicidium fuit. Nam dum puer esset, et oues pasceret circa Mareiam paludem, ludens quemdam cetaneum interemit, et metuens fugit in solitudinem. Qui dum tribus annis sub diuo moraretur, postea paruum hospitium fecit sibi, in quo annis uiginti quinque moratus est. Plurimi equidem se eum audisse dicebant, quia gratias illi calamitati referret, et salutiferum uocaret illud homicidium non sponte commissum, quo ei beatitudinis causa prouenerat. Apollonius autem, dum per omne tempus uite nichil uite monachice didicisset, sciens quia nec scribere, nec artem iam exercere posset propter etatem, omnia medicamina et cibaria opportuna  laborantibus ex propriis pecuniis comparabat, singulasque ianuas monasteriorum a matutino circumibat usque ad horam nonam uisitando languentes, et ministrando quo indigerent. Qui moriturus, alio [Ed. Niu. et Frob., alteri] tradidit quod habebat, iubens ut talia uota seruaret. Moyses autem cum seruus esset, propter culpas expulsus e domo est; qui latrocinio deditus, homicidia multa commisit. Postea uero conuersus, repente huiusmodi philosophie uirtute completus est. Cumque propriis uite feruore phantasiis adhuc prioris libidinis moueretur, multa abstinentia domabat corpus suum, panem solummodo comedens, et multum opus efficiens. Sex autem annis per totam noctem stans orauit, neque genibus inclinatis, neque oculis in somno clausis. Insuper etiam  noctanter circumibat cellulas monachorum, et lagenas singulorum aqua complebat, cum longe aut decem, aut uiginti, aut triginta stadiis aqua manaret. Qui licet ita domaret corpus, priorem tamen ualetudinem non amisit. Fertur enim quia, dum quatuor latrones eius inuasissent hospitium, comprehendisset omnes atque ligasset, suisque humeris impositos ad ecclesiam perduxisset, in uoluntate monachorum ponens quid de eis facere uellent. Fuit ergo in summa philosophia, et terribilis demonibus, et presbyter in Schyti constitutus. uixit annis pene septuaginta quinque. Sub hoc igitur imperio fuit Paulus de Libya in Schyti, non minus quam quingentos monachos habens. Nihil autem operabatur neque percipiebat, nisi quod comederet tantum. Orabat autem solummodo;  et ueluti quoddam tributum habens impositum, trecentas orationes Deo unaquaque die reddebat. Et ne numero forte delinqueret, trecentos lapides ponebat, et singulis orationibus lapidem mittebat in sinum. Expensis uero lapidibus, orationes sciebat esse completas. Tunc enim Pachomius abbas in Schyti florebat, a iuuentute usque ad senium optime conuersatus. Quem neque circa corporis sanitatem, neque circa anime passionem demon aliquando decepit. Stephanus autem circa Mareotem habitauit, perfecte degens et integra continentia. Qui circa sexaginta annos probatissimus monachus fuit, et Antonio magno notissimus. Fuit itaque mansuetus et sapiens, locutione suauis et utilis, tristantium consolabatur animos, et ad alacritatem reuocabat, licet necessaria tribulatio  proueniret. Talis etiam erat in cladibus propriis. Denique dum infirmitatem incurabilem incurriset, et medici putrida membra eius incidissent, ille manibus tamen operabatur, palmarum plectens folia, et presentibus persuadens ut de rebus huiusmodi non dolerent, neque aliud cogitarent nisi de bono fine: Deus, inquit, que fecit, cuncta utilia sunt. Ego autem noui quia huiusmodi passiones pro peccatis eueniunt. Et melius est hic penas soluere, quam post mortem perpetua supplicia sustinere. Pior autem cum de domo patris ad philosophiam conuersionis exiret, promisit nullum se propinquorum de cetero fore uisurum. Post quinquaginta uero annos dum eius soror eum uiuere [ms. Lyr. et ed., uidere uellet] et habitare in eremo cognouisset, non cessabat donec eum inspiceret.  Quam dum episcopus loci iam grandeuam propterea uideret affligi, scripsit presulibus eremi, ut Piorem dirigerent. At ille, quoniam contendere [ms. Lyr., contemnere] nefas est, iussionibus seniorum obediens, et assumens quemdam, uenit ad patriam. Cumque ante ianuas domus sue accessisset, et suum nuntiasset aduentum, ueniente germana, clausis oculis dixit: Ecce ego sum Pior, quantum uis aspectu satiare. Tunc illa gratificata laudauit Deum. At ille oratione facta, remeauit ad eremum: ubi fodiens aquam. inuenit amaram, eaque usus est usque ad ultimum uite diem. Post cuius obitum nullus illic habitare preualuit. Ego autem reor quia per orationem, eum ad suos usus fecit dulcem, dum etiam alibi non exstantem oratione meruerit emanare. Nam cum Moyses  et eius monachi puteum aliquando foderent, et nec uenam aliquam reperirent, nec amplius iam fodere altitudo permitteret, medio die superuenit Pior, et oratione facta, descendit in foueam, cumque tertio percussisset terram, mox emanauit aqua. Cumque oratione facta discederet, illis cum petentibus ut uel ex aqua gustaret: Ad hoc, inquit, directus sum, et propter quod ueni peractum est. Ammonium itaque ferunt nimis eruditum, Origenis Didymique discipulum, a iuuentute usque ad nouissimum diem preter panem assum nichil aliud comedisse. Hunc dum uoluissent quidam ad episcopatum pertrahere, nec ille posset eos sermonibus euitare, abscidit propriam aurem, dicens: Iam modo neque uolentem me quisquam patitur ordinari, dum ecclesiastica regula corpore  perfectos exquirat. Proinde discedentibus illis et denuo remeantibus, atque dicentibus: quia morum perfectionem potius Ecclesia quam corpus exquirat: iurauit etiam linguam suam abscidere, si ei uim niterentur inferre. Quo audito, qui uenerant quieuerunt [Ed., recesserunt]. Eo siquidem tempore fuit Euagrius uir eloquentissimus atque mitissimus, a Gregorio episcopo Nazianzeno decenter eruditus, cuius etiam fuit archidiaconus. Ferunt enim eum aspectu pulcherrimum, et circa cultum uestitus ornatum. Cumque eum quidam senator zelotypus uxori sue cognouisset esse notissimum, ei mortis parabat insidias, que ad effectum peruenire potuerunt, nisi ei quedam terribilis et salutaris uisio predixisset. uidit enim in somno, quasi pro crimine fuerit comprehensus,  ferroque uinctus pedibus manibusque ad supplicium duceretur. Quod dum fieret, quidam protulit Euangelium, et promisit eum de uinculis esse soluendum si ab urbe Constantinopolitana discederet; idque compulit sibi iureiurando promitti. At ille, tactis Euangeliis, hoc se complere promisit; et uinculis solutis experrectus est, ac sacre credens 325 uisioni, pericula declinauit. Tunc ab urbe Constantinopolitana uenit in Hierosolymam. Fuerunt etiam in Rinocorura non peregrini, sed prouinciales uiri, philosophiaque florentes. Inter quos fertur Melas episcopus huiusmodi fuisse benignitatis. Dum missi fuissent qui episcopos resistentes Ario deportarent exsilio, uenerunt ad huius ecclesiam. Quem dum inuenissent ueluti ultimum ministrum candelas ecclesie preparantem,  interrogauerunt ubi esset episcopus. Ait ille: Ego, inquit, uos episcopo nuntiabo. Tunc ex itinere fatigatos ad episcopium duxit, et, apposita mensa, pauit ut ualuit. Postea ministerio completo ciborum, dixit se esse episcopum. At illi mirati uirum, causas aperuerunt; et reddita reuerentia ei, dederunt fugam. Tunc ille: Non, inquit, declinabo, quod mei similes libentissime susceperunt: sed uolens exsilii precepta suscipio. Huius frater Salomon ex negotiatore conuersus, ad magnum philosophie culmen euectus est. Hoc tempore Epiphanius, qui postea Cypri fuit episcopus, inter eremitas maximus habebatur. Fuit etiam in Carris Protogenes episcopus post uitum, qui, ut ferunt, sibi professus est in Domini Epiphania reuelatum: quia uidisset imperatorem Constantinum,  quemadmodum ei Deus futura monstraret, et iuberet ut quod ei diceret, obediret. Apud hunc [Ed., hos] itaque tanta abstinentia uigebat, ut propter multa ieiunia dentes eius uermibus ebullirent [ms. Lyr., caderent et euellerentur]. Alios uero quosdam usque ad octoginta annos panem ferunt penitus non gustasse: Heliodorum plurimas insomnes duxisse noctes; ieiunioque septenos continuasse dies. Multi quoque apud Palestinam et Syriam, atque Persas, fuere monachorum, quorum si uel nomina conscribere quispiam uoluerit, multos libros implebit. SOZOMEN., lib. uI, cap. 28. p. 677.



CAPUT II. Quod Ariani Constantinopoli comprehendentes orthodoxos, multos in naui concremauerint.


Eo siquidem tempore in Constantinopolitana urbe comprehendentes Ariani quosdam religionis pie presbyteros, eosque mittentes in nauem inermem, et trahentes in pelagus, aliis quippe in alia naue sequentibus, immisso igne cremauerunt. Quo facto, sancti uiri cum igne atque mari pugnantes, nouissime sunt absorpti, et triumpho martyrii coronati. THEODORETUS, lib. Iu, cap. 22. Edit. Christ. uales., cap. 24, p. 187.



CAPUT III. Quod ualens paganis, Iudeis et hereticis tribuerit potestatem suas festiuitates agendi, et orthodoxis ubique prohibuerit, et de Flauiani Diodorique uirtutibus.


In Antiochia uero ualens plurimo tempore commoratus, omnibus licentiam dedit gentilibus, atque Iudeis, nec non hereticis, suas festiuitates agendi. Nam et gentiles festiuitates agebant, demonibus ministrantes, et post Iulianum a Iouiano idololatrie uanitates exstinctas, florere rursus iste permisit; et Iouis cultum, atque Dionysii, sacraque Cereris iam non in occulto, tanquam sub pio imperatore celebrabant; sed per mediam plateam bacchantes, ubique currebant. Illis tantummodo tunc princeps erat inimicus qui apostolicam doctrinam predicare uidebantur; et eos primum quidem a sacris basilicis fecit expelli, quibus Iouianus famosissimus imperator nouam  dederat ecclesiam. Cumque in monte sacra celebrarent, hymnis laudantes Deum, et diuinis illic eloquiis perfruentes; licet eris aduersitatem sepius sustinerent, aliquando pluuiis, aliquando niuibus, aliquando gelu, frequenter ignis ardore macerati, neque in huiusmodi locis laudibus diuinis eos frui permisit, sed missis militibus effugauit. Tunc Flauianus atque Diodorus, ueluti quedam propugnacula, iaculis imminentibus resistebant. Nam cum Meletius eorum pastor seorsum degere cogeretur [ms. Lyr., conaretur], isti curam gregibus adhibebant, adhibebant, lupis quidem obiicientes propriam fortitudinem, et sapientiam suam, ouibus autem curam congruam iugiter offerentes. De montanis igitur locis expulsi, contra ripas uicini fluminis pascebant oues.  Non enim patiebantur secundum Isrelitas captiuos in Babylone organa sua suspendere; sed laudabant creatorem et largitorem Deum in omni loco dominationis eius. Sed neque in hoc loco concilium piorum quietum esse permisit hostis seruorum Christi. uerumtamen concordia illorum mirabilium pastoris magni discipulorum ad exercitium sanctas oues enutriens, spiritualia pascua ministrabat. Et Diodorus quidem sapientissimus atque fortissimus, uelut quidam fluuius perspicuus, atque torrens, oues quidem proprias irrigabat: luporum uero blasphemias penitus diluebat; et generis sui nobilitatem spernens, libenter sustinebat quamlibet pro fide calamitatem. Flauianus uir optimus, et ipse genere nobilissimus, honestatem solam iudicabat esse pietatem, et uelut  puer exercitatus, maximum Diodorum quasi quemdam infinitorum certaminum urgebat [ed. Niu. et Frob., ungebat] athletam. Illo namque tempore non concionabatur inter ecclesiastica collegia; sed hoc agentibus multa solatia conferebat consiliorum, et scripturarum, atque expositionum [ms. Lyr., ex scripturarum expositione]. Et doctores quidem contra Arianas blasphemias tendebant arcus: iste uero, uelut ex quibusdam pharetris, sue mentis sagittas congruas offerebat; et non solum domi, sed etiam publice hereticis resistens, retia eorum facilius erumpebat, et labores ostendebat aranearum. THEODORETUS, lib. Iu, cap. cap. 22. Edit. Christ. uales. cap. 24, p. 187.



CAPUT Iu. De laudibus Aphraate monachi, et qua fiducia ualenti responderit.


Cum his itaque laborabat Aphraates, cuius conuersationem alio loco conscripsimus. Is enim ouium salutem sue quieti preponens, et speluncam deserens propriam, pastorales sudores aggressus est. Quantas uero uirtutis diuitias congregauit, nunc referre superfluum est. Unum tantummodo eius debet dici, quod huic historie ualde congruit. A Boree parte fluuius currit Orontes nomine circa palatium; a meridie uero est maxima porticus, undique turres excelsas habens. Inter palatium uero et flumen platea est que egredientes ex urbe mittit ad suburbanos 326 agros. Per hanc plateam dum transisset  Aphraates, ad hostilia certamina properabat, ut sacris ouibus curas necessarias exhiberet. Hunc de palatio respiciens imperator, uilissimo pallio uidit indutum, et in longeua senectute celeriter properantem. Cumque dixisset quidam, quia iste esset Aphraates, in quo ciuitas uniuersa penderet, dicit ei imperator: Dic mihi, ubi uadis? At ille sapienter respondit, et congrue: Pro tuo, inquit, oraturus imperio. Tunc imperator: Oportebat te domi, inquit, orare secundum monachicum morem. At ille sanctissimus: Optime, inquit, dicis, si sic quoque permitteres, hoc me facere oportebat. Et hoc hactenus egi, donec Christi oues pace pristina fruerentur. Quia uero tumultu maximo commouentur, et periculi onus impedit, ne captiue teneantur, necesse est ubique  discurrere, easque a necessitate saluare. Sed dic mihi, tranquillissime imperator: Si puella essem in cubiculo residens, et ad lanam uacans, uideremque paternam domum ignibus concremari, quid me facere congrueret? Sedere intus, et ardentem contemnere domum; an certe discurrere, ubique aquam ferre, et flammas exstinguere? Credo quia dicis hoc potius fuisse faciendum; id enim puelle sapientis est opus. Hoc ergo nunc agitur, imperator. Te namque in paternam domum nostram mittente flammas, discurrimus, ut eas uelociter exstinguamus. Hec illo dicente, interminatus est quidem, sed tacuit imperator. Unus enim cubicularius imperatoris aspere respondens uiro sanctissimo, huiusmodi cladem noscitur pertulisse. Is enim habebat balnei curam: ubi post hec uerba  descendens, ut imperatori pararet ingressum, et mente perculsus in aquam feruentem descendit, ibique defunctus est. Sedebat imperator exspectans, ut, eo renuntiante, lauaretur, eoque tardante, misit alios uiros, cur moraretur. At illi ingressi, uiderunt eum in solio [ms. Santheod., dolio] feruente defunctum atque solutum. Quod dum nuntiatum fuisset imperatori, cognouerunt uirtutem orationis Aphraate, non tamen ab impiis dogmatibus recesserunt [ms. Lyr., cessauerunt], sed secundum Pharaonem induratum est cor eorum. THEODORETUS, lib. Iu, cap. 23 et 24. Edit. Christ. uales. cap. 25 et 26, p. 188.



CAPUT u. De Iuliano monacho.

Hac itaque tempestate Iulianus ille famosissimus  solitudine relicta uenit Antiochiam. Nam cum heretici, soliti facile sarcire mendacia, hunc uirum sue dicerent esse prauitatis, miserunt ad cum lumina ueritatis Flauianus, atque Diodornos, pariter et Aphraates, Acacium, uirtute florentem, qui postea Berse fuit episcopus: rogantes ut multis hominum millibus subueniret, et aduersariorum fallaciam redargueret, ueritatisque dogmata confirmaret. Is ergo uir sanctissimus, et ueniens, et reuertens, et in ipsa maxima ciuitate, quanta miracula fecerit, in historia Deo [al. Philotheo] amabili a nobis conscripta retulimus. Quia uero totus populus ciuitatis ad collegia nostra conuenit, nullum seculum dubitare confido. Res enim inopinabiles ad se probantur uniuersos attrahere. Sed quia maxima miracula ille uir operatus est,  etiam ueritatis hostes nequeunt denegare. Hoc enim et in Alexandria temporibus Constantii fecit magnus Antonius. Deserens enim solitudinem, totas circumibat urbes, satisfaciens uniuersis, quoniam Athanasius doctrine apostolice predicator exstaret, et hostes essent ueritatis participes Arii. Sic igitur sciebant illi sacratissimi uiri quid tempori unicuique congrueret, et quando opus erat frui quiete, quando necessarium solitudini preponere ciuitates. THEODORETUS, lib. Iu, cap. 25. Edit. Christ. uales. cap. 27, p. 190



CAPUT uI. De Acepsema et aliis.

Fuit igitur illo tempore in Cyrestensium eremo  famosissimus Acepsemas in cella reclusus, et sexaginta annis neque uisus neque locutus est. Zeugmatius quoque mirabilis, qui licet oculorum acie priuaretur, omnia circumibat, confortans oues lupisque resistens. Propter quam causam monachicam eius cellulam concremauerunt; sed Traianus magister militum fidelissimus aliam ei fabricauit, multoque eum fouit auxilio. Hoc itaque tempore fuit Ephrem in Edessa, in Alexandria uero Didymus. Et Ephrem Syra usus lingua, spiritalis gratie radios emittebat. Qui licet nesciret doctrinam Grecam, multos Grecorum cruditosque redarguit, et totius heretice prauitatis infirmitatem nudauit. Et quoniam tunc Harmonius Bardisanus quedam cantica componens, et impietatem melodice suauitati permiscens, illiciebat  audientes, et capiebat in peste, iste sumens inde concentus, pietatem cantilene permiscuit, et audientibus suaue nimis et utile medicamen apposuit; que cantica triumphatorum martyrum festiuitates hactenus efficiunt clariores. THEODORETUS, lib. Iu, cap. 26. Edit. Christ. uales., cap. 28, p. 191.



CAPUT uII. De malis que sub ualente in Alexandria et per Aegyptum gesta sunt.

Cum igitur imperator ualens lege precepisset persequendos esse in Alexandria et Aegypto cunctos orthodoxos, omnia uastabantur. Alii namque ad iudicia trahebantur, alii mittebantur in uincula, alii uerberibus agebantur, plurimaque supplicia aduersus quietis amatores ingerebantur. Et dum hec in Alexandria  fierent secundum Lucii uoluntatem, fuissetque in Antiochiam reuersus Euzoius, mox ad monasteria per Aegyptum constituta processerunt magister militum cum multitudine armatorum, et Lucius Arianus. Cumque plurima uiris sanctis mala facerent, nec eos ullo modo superarent, persuasione Lucii Patres monachorum mittuntur in exsilium. Inter quos Macarius Aegyptius, et alter Alexandrinus. Cumque uenissent in insulam quamdam, arreptam cuiusdam filiam sacerdotis a demone, clamantemque illis uiris: Cur uenistis etiam hinc nos expellere? suis orationibus liberatam patri restituunt, et ad Christianitatem sacerdotem simul et reliquos habitantes in insula perduxerunt. Qui mox simulacra proiicientes, formam templi in ecclesiam mutauerunt.  Baptizabantur enim, et officia Christianitatis gratissime docebantur. Sic igitur propter consubstantialitatis fidem, uiri admirabiles probabiliores 327 effecti sunt; aliosque sanantes, firmiorem operibus ostenderunt fidem. SOCRATES, lib. Iu, cap. 19. Edit. Christ. uales., cap, 24, p. 238.



CAPUT uIII. De Didymo et scriptis eius; de Gregorio Pontico eiusque miraculis.

Eo siquidem tempore uirum alium fidelem produxit Deus, ut per eum fidei testimonium perhiberet, Didymum, mirabilem uirum, qui omni tunc doctrina florebat. Is cum paruus adhuc prima litterarum elementa doceretur, passione oculorum perdidit uisum. Cui Deus pro uisibilibus oculis intelligibiles condonauit.  Nam quod per oculos doceri non potuit, auditu uigilanti cognouit; qui dum a puero fuisset ingeniosus, uincebat etiam acute conspicientes. Facile namque regulas grammatice atque rhetorice artis didicit. Cumque uenisset ad philosophiam, mirabiliter dialecticam, arithmeticam, musicam, aliasque philosophie disciplinas didicit animoque recondidit, ita ut celeriter obuiauerit eis qui oculis inspectoribus talia didicissent. Sed etiam uetus Nouumque Testamentum adeo perfecte cognouit, ut multos ederet libros. Qui et de Trinitate tres libros fecit, et Origenis opus De Principiis, id est , interpretatus, in eis explanationes reliquit eximias. Fertur enim cum Antonius ualentis tempore propter Arianos uenisset in Alexandriam, uidisse Didymum, eique dixisse:  Non te conturbet, o Didyme, amissio sensibilium oculorum; tales etenim oculi tibi desunt quibus et musce et pulices noscere possunt. Sed gaude potius quoniam habes oculos quibus etiam angeli contuentur, per quos uidetur Deus, et eius lumen inspicitur. SOCRATES, lib. Iu, cap. 20. Edit. Christ. uates. cap. 25, p. 240.

Didymus ab infantia priuatus oculis, grammaticam, rhetoricam, arithmeticam, geometriam, et astronomiam, et syllogismos Aristotelis, et eloquentiam Platonis auditu didicit; non quasi hec ueritatem erudirent, sed tanquam aduersus mendacium arma ueritatis existerent. THEODORETUS, lib. Iu cap. 27. Edit. Christ. uales. cap. 29, p. 192.

 Et quoniam aliqui ex nominis similitudine noscuntur errare, necessarium est ostendere quoniam alter est Gregorius Ponticus, ortus ex Cesarea Ponti, nimis antiquus, et discipulus Origenis. De isto namque Gregorio multus est sermo in Athenis, et Beryto, nec non et Ponto, et ut ita dicatur, in uniuerso orbe terrarum. Is enim cum discessisset ab Athenis, uenit in Beryto, ibique iura legebat. Cumque cognouisset in Cesarea libros sacros Origenem exponere, uenit illic, expositiones magniloqui illius auditurus. A quo ueram philosophiam eruditus, euocantibus parentibus remeauit ad patriam. Ubi primo quidem, dum esset adhuc laicus, plurima signa fecit, languores curando, demones per epistolas expellendo, paganosque sermonibus et operibus sibimet subiugando.  Huius meminit et Pamphilus martyr, et Eusebius in libris quos de Origene conscripsit. Fuit ergo Gregorius antiquus iste, discipulus Origenis, et alter Nazianzenus, fraterque Basilii. Fuitque alius Gregorius Alexandrinus, Arianus. SOCRATES, lib. Iu, cap. 22. Edit. Christ. uales. cap. 27, p. 244.



CAPUT IX. Quod Nouatiani festiuitatem Pasche mutauerint, et de schismate inter Cornelium Romanum episcopum et Nouatum facto pro recipiendis errantibus.

Ea tempestate Nouatiani, habitantes in Phrygia, festiuitatem Pasche mutauerunt. Quomodo autem gestum sit dicam: primo tamen referens, cuius rei gratia circa Phrygum Paphlagoniorumque gentes seuerius ecclesiastica regula conseruetur. Nouatus  presbyter se ab Ecclesie Romane communione suspendit, quoniam Cornelius episcopus fideles qui sacrificauerant tempore facte persecutionis a Decio, in communione receperat. Pro hac itaque causa segregatus, et ad episcopatum a consortibus suis episcopis euocatus, scribebat Ecclesiis, ne eos qui demonibus immolauerant ad sacramenta susciperent, sed inuitarent quidem ad penitentiam; remissionem uero Dei relinquerent potestati, cuius solius est peccata dimittere. Tales epistolas suscipientes in unaquaque prouincia, secundum proprios sensus responsa reddebant. Cum ergo ille mandaret ut non oporteret sacris interesse mysteriis eos qui post baptisma peccatum commisissent, quod ducit ad mortem: quibusdam quidem uidebatur amara nimis  et dura huiusmodi regula; alii uero ueluti iustam rectamque suscipiebant. Inter hec mota questione, uenerunt littere Cornelii Romani presulis, que remissionem peccantibus etiam post baptisma promittebant. Sic ergo ambobus diuersa scribentibus, et ex diuinis eloquiis sua sensa firmantibus, singuli prouincialium diuersas sunt secuti sententias. Sanantes namque sanare promissa remissione, etiam reliquo tempore deliquerunt. Unde uidetur quia gentes Phrygum castiores quam alie magis esse noscuntur. Nouatus itaque, licet propter conuersationem subtilissimam segregauerit semetipsum, non tamen mutauit Pasche festiuitatem. Nam secundum Patres Hesperios etiam iste celebrabat. Agitur enim apud  illos Pascha post equinoctium olim, et ex quo Christiani esse ceperunt. Sed iste quidem postea sub persecutione ualeriani principis martyrio terminauit uitam. Hi uero qui ex eo nomen habuerunt eiusque fuere participes, facto concilio paucorum episcoporum in uico Pazeno, ubi sunt fontes Sagarii fluminis, regulam protulerunt ut Iudeos obseruent azyma facientes, et cum eis agant Pasche celebritatem. Postea tamen etiam Nouatianorum Ecclesia propter illud concilium noscitur esse diuisa. SOCRATES, lib. Iu, cap. 23. Edit. Christ. uales. cap. 28, p. 245.



CAPUT X. De Damaso et Ursino, qui Rome episcopi pariter ordinati sunt.

 Eo tempore dum ualentinianus imperator nullam heresim perturbaret, post Liberium Rome Damasus ordinatur episcopus, simul et Ursinus ex diacono eius Ecclesie in basilica Siriniensi latenter. Ob quam rem multis seditione 328 uel prefecti tunc Maximini animaduersione punitis, remoto Ursino Damasus permansit episcopus. SOCRATES, lib Iu, cap. 24, Edit. Christ. uales. cap. 29, p. 247.

Tunc itaque apud Hesperiam Damasus Romanus et Ambrosius Mediolanus spiritalibus iaculis feriebant hostes. Cum quibus etiam illi qui ad longa fuerant exsilia destinati, litteris confortabant suos, et aduersarios destruebant. Quos diuina prouidentia gubernatores in fluctuatione preparauit, et militum sapientissimos duces in preliis. THEODORETUS, lib. Iu, cap. 28. Edit. Christ. uales. cap. 31, p. 193.



CAPUT XI. De fine ualentiniani maioris, et auspiciis ualentiniani minoris; et quomodo ualentinianus, uiua priori coniuge, duxerit aliam uxorem.


Inter hec igitur ualentinianus imperator Hesperie, contra legatos Sauromatarum uehementi furore commotus, eruptione uenarum fluxu sanguinis exspirauit, post consulatum Gratiani tertium et Equitii [An. Dom. 375], septima decima die mensis Nouembris, anno uite quinquagesimo quarto, imperii undecimo. Quo moriente, Italie milites, sexta die post eius mortem, ualentinianum puerum eius filium ad imperii culmino prouexerunt. Cuius imperium frater scilicet Gratianus et ualens patruus licet ingrate  , tamen postea susceperunt. Hoc itaque modo ualentinianus minor in paterno successit imperio. Is enim natus est de Iustina, quam uiuente Seuera priore coniuge ualentinianus hoc modo duxisse probatur uxorem. Iustus Iustine pater, cum esset Piceni iudex Constantii temporibus, uidit in somnis quoniam ex dextro femore imperialem purpuram genuisset. Cumque uisio per multos recitaretur, ad Constantii aures usque peruenit. At ille considerans somnium, tanquam imperator ex eo nasceretur, mittens occidit Iustum. Cuius filia Iustina, cum orphana remansisset a patre, uirgo permansit. Posteriore uero tempore peruenit ad Seuere notitiam, ad quam frequentius ueniebat, et amabatur; ita ut etiam cum ea balneis uteretur.  Cumque Seuera secum lauantem Iustinam diutius inspexisset, pulchritudine uirginis obligata est, et dixit imperatori quia sic speciosa esset uirgo Iustina, ut etiam ipsa, licet esset mulier, eius tamen amore sit capta. uerum imperator, eius sermone concepto, Iustinam ducere tractabat uxorem; non tamen Seueram abiicere, ex qua Gratianus fuerat natus, quem paulo ante firmarat imperatorem. Legem itaque protulit publice per ciuitates proposita sancientem, ut liceret uolentibus habere duas uxores. Cumque posita lex haberetur, Iustine ipse coniunctus est: ex qua natus est ualentinianus iunior et filie tres, Iusta, Grata et Galla; quarum due quidem in uirginitate manserunt, Gallam uero postea maior Theodosius imperator duxit uxorem; ex qua Placidia filia noscitur  ei esse progenita. Nam Arcadium et Honorium ex Flacilla priore coniuge habuisse cognoscitur. SOCRATES, lib. Iu, cap. 26. Edit. Christ. uales. cap. 31, p. 248.



CAPUT XII. Quod Themistius philosophus ualentem ab orthodoxorum nece auocauerit.

Interea ualens in Antiochia Syrie degens, consubstantialitatis cultores uehementer insequebatur, nisi eum liber Themistii philosophi reuocasset, in quo perorauerat quia eum esse non oporteret infestum, propter discordiam ecclesiasticorum dogmatum, quando etiam apud paganos ultra trecentarum sectarum differentia uideretur, et unusquisque pro dogmate proprio in sententia diuersa consisteret. Et si  forte hoc Deo gratum potius esset, dum non facile cognoscitur, et diuerso modo glorificatur; quatenus unusquisque amplius timeat, dum integritatem eius scientie, uel quomodo, aut qualis, quantusque sit magis ignorat. His ergo Themistii ratiocinationibus aliquantulum mitior factus est imperator. SOCRATES, lib. uI, cap. 36, p. 695.



CAPUT XIII. Quemadmodum se Gothi contulerint ad ualentem, et quomodo ad Gothos pestis Ariana peruenerit.

Non tamen omnino se ab indignatione suspendit, sed pro morte imponenda sacratissimis uiris decernebat exsilia, donec eius impetum causa huiusmodi reipublice remouisset. Barbari trans Histrum constituti qui uocantur Gothi, ciuile bellum inter se duabus  partibus commouerunt: uni preerat Fridigernus, alteri Athalaricus. Cumque preualuisset Athalaricus, Fridigernus confugit ad Romanos, eorumque postulauit auxilium. Quo cognito, ualens precepit Thracie militibus ut barbaris auxilia commodarent. Hoc solatio uictus Athalaricus est, etiam fuga uersus. Ob hanc ergo causam Fridigernus uolens aliquod beneficium repensare ualenti, cum suis omnibus dogmata eius religionis amplexus est. Unde hactenus Gothi Ariani esse noscuntur. Tunc etiam uulphilas Gothorum episcopus litteras Gothicas adinuenit, et Scripturas diuinas in eam conuertit linguam. Cum igitur non solum Fridigerni Gothos, sed etiam Athalarici uulphilas edoceret, tunc Athalaricus uidens religionem patriam uiolari, multos  Arianorum suppliciis tradidit, quos Ariani martyres nunc appellant. Non uero post multum denuo inter se barbari compacati, a uicinis gentibus Hunnorum depredabantur. Expulsique de propriis, ad Romanorum loca confugiunt, seruire potius uolentes imperatori. Hoc dum cognouisset ualens, nichil futuri prouidens, terras eis tribuit Thraciarum, arbitratus preparatum se contra omnes barbaros habere solatium; ac propterea milites de cetero negligebat, et eos qui dudum contra hostes laborauerant despiciens, etiam a collatoribus prouincie per uicos et ciuitates pro unoquoque milite octuaginta solidos exigebat, qui dudum eorum tributa releuarat. Hoc ergo fuit initium ut illo tempore Romanorum respublica calamitatibus subderetur. Barbari namque cum  Thraciam 329 tenuissent, licenter Romanorum prouinciam deuastabant. Hec audiens ualens, cum ab orthodoxorum exsiliis non quiesceret, tunc tamen hac se necessitate suspendit. Turbatus enim ab Antiochia Constantinopolim uenit: unde etiam aliquantum Christianorum persecutio tunc cessauit. SOCRATES, lib. Iu, cap. 27 et 28. Edit. Christ. uales. cap. 32 et 33, p. 250.

Interea ualens imperator, dum Gothorum gentem commouisset ad prelium apud Bosphorum, tunc fatuus uires sue infirmitatis agnoscens, misit ad fratrem solatia petens. At ille rescripsit quia religiosum non esset talem uirum iuuare, qui Deo rebellis existeret; sed magis esse iustum ut eius superbia sedaretur. Quod dum ille miserrimus agnouisset,  licet maiori necessitate constrictus, non tamen a sua nimietate cessauit, sed Deo fuit et ueritati rebellis. Terentius igitur inter hec uictor reuersus est ab Armenia, uir optimus et pietate decenter ornatus. Hunc ei iussit ualens poscere dona que uellet. At ille quod decebat pium uirum cogitare respondit; petiit enim non aurum, non argentum, non predium, non cingulum, neque donum [ms. Theod., domum]; sed ut eis qui pro apostolica doctrina pericula sustinuerant, una preberetur ecclesia. At ille petitionem ex scripto susceptam cognoscens, que illic tenebantur ascripta dirupit, eumque alia postulare precepit. uerum ille colligens uerba precum: Suscipe, inquit, o imperator, et habeto donum: aliud uero non postulo. Intentionis mee iudex est uniuersorum iudex.  Cum ergo ualens transacto Bosphoro uenisset in Thraciam, primum quidem Constantinopoli commoratus est, preparans bellum; deinde Traianum cum expeditu contra barbaros destinauit. Cumque remeasset ille deuictus, derogabat ualens ei mollitiem, et causam timoris ascribens. At ille usus fiducia, uiro fortissimo congruenti: Non, inquit, imperator, ego sum uictus; sed tu uictoriam perdidisti, dum Deo resistis, et illius solatia barbaris facis potius opportuna: dum enim a te expugnatur, pro illis pugnat; et necesse est Dei sequi uictoriam. An nescis quos ab Ecclesiis expulisti, uel quibus eas contradidisti? Hec eadem Arantheus et uictor magistri militum sunt professi; et imperatorem, ne tunc indignaretur, admonuerunt. Aiunt etenim Isaac monachum, habentem  cellulam illic, cum uideret eum ingredientem ad pugnam, cum clamore dixisse: Quo uadis, imperator, qui pugnas aduersus Deum, quem non habes adiutorem? Ipse enim contra te barbaros mouit, quoniam et tu aduersus eum blasphemas linguas plurimas excitasti, et qui ei psallunt a sacris domibus expulisti. Quiesce ergo rebellare, et ille faciet bella cessare. Redde gregibus pastores eximios, et uictoriam sine bello percipies. Si uero nichil horum sic agens pugnare contendis, experimento cognosces quam durum est contra stimulum calcitrare . Nam neque reuerteris, et exercitum uehementer amittes. Betranion autem omni uirtute clarus, uniuerse Scythie presul, habens zelo fidei cor accensum, pro corruptione dogmatum et iniquitatibus  quas contra sanctos agebat, ualentem sepe redarguit: clamans cum sacratissimo Dauid: Loquebar de testimoniis tuis in conspectu regum, et non confundebar . Qua tamen gratia barbari Ariano sint uitiati languore narrabo. Tempore quo transeuntes Histrum, pacem cum ualente fecerunt, tunc presens [ms. Lyr., presul] Eudoxius suggessit imperatori ut ei Gothi communicarent. Dudum enim diuine scientie radiis imbuti, apostolicis dogmatibus pascebantur. Communio, inquit, unius dogmatis firmiorem faciet pacem. Hoc ualens laudans, a ducibus Gothorum exegit ut dogmatum quoque concordiam retinerent. Illi uero dicebant paternam se mutare non posse doctrinam. Et cum illo tempore uulphilas esset eorum episcopus , hunc uerbis pecuniisque flectens Eudoxius, egit ut barbari communionem amplecterentur imperatoris; sic decipiens eos, ac dicens certamen esse uerborum, non differentiam dogmatum. Quamobrem hactenus Gothi maiorem quidem Patrem Filio dicunt: creaturam uero Filium nequaquam dicere patiuntur; licet hoc asserentibus communicare uideantur. THEODORETUS, lib. Iu, cap. 29 et seqq. Edit. Christ. uales. cap. 31 et seqq., pag. 693.



CAPUT XIu. De reuersione Petri episcopi in Alexandriam, et de eius morte, et de successione Timothei.

Hoc itaque tempore, imperatore ab Antiochia discedente, confortati sunt qui ab eo persecutionem patiebantur,  et maxime Alexandrini; Petro quippe reuertente de Roma cum litteris Damasi Romane urbis antistitis, confirmantis consubstantialitatis fidem, et Petri episcopi roborantis ordinationem. Quo facto, populus sumpta fiducia, Lucium expulit, et reduxit Petrum. Sed Lucius Constantinopolim nauigauit: Petrus cum paucum uixisset tempus, reliquit fratrem suum Timotheum successorem. SOCRATES, lib. Iu, cap. 30. Edit. Christ. uales. cap. 37, p. 254.



CAPUT Xu. Quomodo ualens contra Gothos pugnando sit deuictus et mortuus.

Porro ualens imperator cum tricesima die Maii mensis sexto consulatu suo, et ualentiniani iunioris secundo , Constantinopolim uenisset,  inuenit populum in mestitia constitutum. Barbari namque per Thracias discurrentes, etiam Constantinopoleos suburbana uastabant, non existente qui eis resistere fortiter preualeret. Qui dum usque ad muros uenissent urbis, afflicta ciuitas murmurabat; quasi eos imperator illuc euocasset, dum nec resisteret, et magis bella protraheret. Circenses ludi igitur agebantur, et illic imperatori clamabant: Da arma, et nos pugnabimus. Hinc accensus imperator, undecima die Iunii mensis egreditur, interminatus penas se pro iniuriis, cum rediret, a Constantinopolitanis ciuibus exacturum, et quoniam primitus uidebantur Procopio prebuisse solatium; ita ut ciuitatem aratro uertere minaretur. Deduxit igitur ciues usque ad urbem Adrianopolim, que est in confinio Macedonie.  SOCRATES, lib. Iu, cap. 31. Edit. Christ. uales. cap. 38, p. 254

Et, exercitu quidem premisso, ipse in quodam uico uictoriam sustinebat. Porro milites, barbarorum impetum non ferentes, alii fugiebant, alii 330 necabantur.  Barbari autem uenientes ad uicum ubi ualens, agnita proditione, latitare et se celare nitebatur, immisso igne concremauerunt cum uico etiam pietatis inimicum. THEODORETUS, lib. Iu, cap. 31. Edit. Christ. uales. cap. 36, p. 195.

Qui terminum uite sortitus est nona die mensis Augusti, eodem consulatu, id est quarto anno ducentesime octuagesime none olympiadis . Aiunt enim aliqui eum igne consumptum, cum in uicum fugisset quem barbari concremauerunt. Alii uero ferunt, quia, mutato imperiali habitu, ad pedestrium uenit exercitum; et cum equestres se tradidissent pugnare nolentes, in congressione uniuersos pedestres repente confossos: ubi dicunt ipsum quoque ignoto uulnere fuisse prostratum. Defunctus  est autem anno uite quinquagesimo. Qui cum fratre regnauit annos tredecim, post fratrem uero tres. Talique sorte defunctus est. SOCRATES, lib. Iu, cap. 31. Edit. Christ. uales. cap. 38, p. 255.



LIBER NONUS.



331 CAPUT PRIMUM. Quia mortuo ualente Constantinopolim barbari deuastabant.


Igitur defuncto ualente, denuo barbari, usque ad muros Constantinopoleos uenientes, eius suburbana uastabant. Quapropter ciues, que inuenissent arma portantes, hostibus ut poterant resistebant. Uxor  enim ualentis imperatoris, nomine Dominica, premia ex erario publico bene pugnantibus secundum consuetudinem militum ministrabat. Quibus etiam Saraceni prebuere solatia, que eorum regina, nomine Mauia, Romanis [Mss. et ed. u., Romanorum] federata, direxerat. SOCRATES, lib. u, cap. 1, pag. 259.



CAPUT II. De benignitate Gratiani, et fidei rectitudine.

Porro Gratianus ualentiniani filius, cum dudum patre defuncto Europe sceptra tenuisset, defuncto ualente sine sobole, Asie quoque Libyeque regna suscepit. Moxque pietatem, quam mente perceperat, operibus demonstrabat, initiaque regni sui rerum omnium Domino dedicauit. Scripsit itaque legem:  precipiens ut expulsi pastores ad sua ouilia remearent, sacreque basilice eis redderentur qui communionem Damasi sequebantur. Is enim Damasus Romane urbis episcopus, laude dignus, uir mirabilis, semper ornatus, dicere facereque pro apostolicis dogmatibus cuncta festinus, post Liberium gubernacula suscepit Ecclesie. Direxit igitur imperator cum huiusmodi lege etiam Saporem quemdam, tunc nominatissimum militie principem, et Ariane quidem blasphemie predicatores, ueluti quasdam bestias, diuinis septis iussit expelli; optimis uero pastoribus et sacris ouilibus uniuersa restitui. Hoc ergo in uniuersis prouinciis decreuit obseruari. THEODORETUS, lib. u, cap. 1 et 2, p. 199.

 Gratianus itaque cum iuniore ualentiniano regno potitus, ab exsilio reuocatis omnibus, lege sanciuit ut unaqueque religio licenter sacra celebraret; solos uero ab ecclesiis prohibuit Eunomianos, Photinianos et Manicheos. SOCRATES, lib. u, cap. 2, pag. 260.



CAPUT III. De contentione apud Antiochiam inter Paulinum et Meletium facta, et de Apollinare Laodiceno eiusque secta.


Tunc igitur in Antiochia, que presidet Orienti, contentio huiusmodi causa prouenit. Pro apostolicis dogmatibus laborantes, sicut iam dictum est, erant diuisi; et alii post calumnias irrogatas Eustathio, Arianam abominati uesaniam, apud semetipsos sacra celebrantes, Paulinum habebant antistitem; alii uero post ordinationem Euzoii, cum Meletio conuenientes, eius doctrina fruebantur. Ad hec autem Apollinaris Laodicenus alterius partis sibimet presulatum assumpsit. Qui dum pietatis indueret uultum, et apostolica se fingeret dogmata conseruare; post paululum manifestus hostis apparuit. De diuina namque  natura adulterinis rationibus utebatur, gradus 332 quosdam generans dignitatum, et sacramentum dispensationis imperfectum explanare presumens, animamque rationalem, que corpus regit, priuatam salute confirmans. Si enim animam non assumpsit secundum illius rationem Deus uerbum, neque medicinam prebuit, neque honorem dedit; sed corpus quidem terrenum ab inuisibilibus uirtutibus adoratur; anima uero, secundum diuinam imaginem facta, in inferiora permansit, contumeliis induta peccati. Qui plurima super hec uesanus asseruit. Aliquando etenim pariter confitebatur et ipse ex sancta uirgine assumptam carnem, aliquando uero eam cum Deo uerbo celitus descendisse, aliquando  eum ipsum factum carnem, sumpsisse nichil ex nobis. Aliasque plurimas et inanes fabulas sacris promissionibus copulabat, quas in presenti dicere superfluum iudicaui. Talia siquidem ille dicens, non solum suos peste compleuit, sed etiam quosdam nostrorum fecit huiusmodi lepra participari. Post paucum uero tempus, dum suum uiderent opprobrium, et Ecclesie claritatem, pene cuncti reuersi sunt, et communionem ecclesiasticam percipere meruerunt; non tamen priorem deposuere languorem, sed magis plurimos constantium latenter sauciauerunt. Ex hac ergo radice in Ecclesiis germinauit una carnis deitatisque natura, et ut diuinitati Unigeniti passio copuletur; et alia quecunque populis et sacerdotibus certamina genuerunt. Sed hec quidem postea facta  sunt. Tunc igitur ueniente Sapore magistro militie, et ostendente principis legem, Paulinus quidem fatebatur se Damasi esse participem. Promittebat etiam Apollinaris, hoc ipso languore celato. Sacratissimus uero Meletius sub quiete degens, illorum certamina deuitabat. Porro Flauianus sapientissimus tunc in ordine presbyterii constitutus, primo quidem ueniente magistro militum, ita ad Paulinum locutus est: Si communionem Damasi, o amice, sectaris, ostende nobis dogmatum tuorum aperte consortium; ille namque dum unam Trinitatis substantiam confitetur, tres subsistentias predicat in aperto; uerumtamen e diuerso subsistentias perimis Trinitatis: ostende itaque dogmatum concordiam, et suscipe secundum leges ecclesias [Ms. Lyr., secundum leges ecclesiasticas].  Cum ergo illum his sermonibus obiurgasset, conuersus Apollinari dixit: Admiror te, o amice, sic impudenter ueritati resistere, cum aperte noueris quoniam laudabilis Damasus perfecte naturam nostram a Deo uerbo dicit assumptam: tu uero contraria fatearis. Mentem namque nostram salute fraudas. Si autem false loquimur, te forsitan accusantes; uel nunc nouitatem a te natam denega, et Damasi amplexus doctrinam, sectam suscipe uenerandam [Mss., septa ueneranda] ueritatis. His itaque rationibus sapientissimus Flauianus illorum fiduciam ita redarguit. Porro Meletius omnium mansuetissimus, omnium tranquillissimus atque modestus, Paulino dixit: Quoniam et mihi harum ouium curam commisit Dominus, et tibi similiter aliarum, suscipe hanc  sollicitudinem, et communica alterutris sub dogmate pietatis. Iungamus amice greges, et soluamus de presulatu contentionem: communiter pascentes oues, curam earum communiter offeramus. Si autem de sede certamen est, ego etiam hanc contentionem conabor expellere. In sede sacrum ponatur Euangelium, et ex utraque nos parte sedeamus. Et si quidem prius ego terminum uite suscepero, solus eris antistes; si uero hoc tibi prius euenerit, ego rursus gregis habebo curam. Cum hec ergo Meletius cum omni mansuetudine protulisset, Paulinus acquiescere non consensit. Tunc magister militie, iudex utrorumque uerborum, ecclesias Meletio tradidit. Paulinus autem aliarum ouium permansit antistes. uerum Apollinaris presulatu Ecclesie nudatus, nouitatem doctrine sue  aperta impudentia predicabat, et ducem semetipsum ostendit hereseos, et ipse quidem in Laodicea crebro morabatur. In Antiochia uero iam prius uitalem ordinauerat, uita quidem optima decoratum, et apostolicis dogmatibus enutritum [Ms. Lyr., eruditum], postea tamen hoc languore putrefactum. Porro sacratissimus Meletius Diodorum illum cuius iam meminimus, qui sub hac tempestate nimis asperrima, Ecclesie nauem sine submersione seruauerat, Tarsensium pastorem constituit, eique Cilicie gentis curam commisit: Apameie uero pontificalem curam Ioanni dedit; qui licet genere ac nobilitate fulgebat, tamen progenitores propriis uirtutibus adornabat. Hunc ergo et sermo decorabat et uita. Is itaque tempore tempestatis confidelium suorum numerum gubernauit,  cooperatorem habens laudabilem Stephanum, quem sacratissimus Meletius ad alia certamina destinauit. Nam dum agnouisset Germaniciam Eudoxii peste corruptam, hunc ibi tanquam sapientissimum medicum destinauit. Erat enim omni Grecorum doctrina plenus, et diuinis dogmatibus farcinatus [Ms. Lyr., saturatus]. Quamobrem spe sua fraudatus non est. Usus namque dono spiritalis doctrine, lupos mutauit in oues. Porro magnus Eusebius de exsilio remeans, Acacium summe claritatis uirum in Berea ordinauit episcopum, in Hierapoli Theodotum, cuius mira conuersatio hactenus decantatur; Eusebium in Chalcide, in Cyro nostra Isidorum. Aiunt enim quia etiam Eulogium, qui pro apostolicis dogmatibus fuerat decertatus et in Antinoo cum Protogene  missus exsilio, Edesse ordinasset episcopum. Barses enim sacratissimus, iam de presenti luce migrauerat. Sanctus uero Eusebius ultimum episcopum Marin in ciuitate Dolicha fecit. Hec enim parua ciuitas uesaniam tunc obtinuerat Arianam. Ubi dum accessisset Eusebius, ut Marin, uirum plurimis uirtutibus decoratum, in sede collocaret episcopali, quedam mulier Ariana peste completa, tegulam de tecto demisit, qua eius caput ualde contriuit, isque post paululum ad uitam meliorem de hac luce migrauit. Qui moriens, presentes iureiurando construnxit ut ab ea que hoc fecisset nullo modo penas exigerent, imitatus Dominum suum, qui pro crucifigentibus ait: Pater, dimitte eis; non enim sciunt quid faciunt ; simul et conseruum Stephanum,  qui post multos lapidum iactus clamabat: Domine, ne eis statuas hoc peccatum . Hoc ergo modo magnus Eusebius est defunctus. Et qui Thracie barbaros euitauit, impiorum hereticorum manus declinare non potuit; sed martyrii coronam illorum ferocitate suscepit. Hec ergo gesta sunt post reuersionem episcoporum. THEODORETUS, lib. u, cap. 3. Edit. Christ. uales. cap. 2 et 3, p. 200.



333 CAPUT Iu. De Theodosii ducatu, et quomodo a Gratiano imperatore fuerit ordinatus, et ad Orientale missus imperium, orthodoxis profuerit, et retruserit hereticos.

Porro Gratianus Thraciam barbaros uastare cognoscens, Italia relicta, in Phenicem [Ed. Frob. et Niu., Peconiam uel Pannoniam] uenit. Ea tempestate  Theodosius tam propter parentum nobilitatem quam pro fortitudine propria nominatissimus habebatur; et ob hanc causam inuidia similium iudicum fatigatus, in Hispania morabatur, ubi et ortus fuerat et nutritus. Cumque imperator quid faceret hesitaret; quippe cum barbari eleuati uictoria inexpugnabiles esse uiderentur, ducatu Theodosii pugnam credidit terminari: repente siquidem eum ab Hispaniis euocans, et magistrum militum esse denuntians, cum expeditu ad barbaros destinauit. At ille fide munitus, confidenter ad Thracias est profectus. Quo dum uenisset, uidissetque barbaros, exercitum ordinauit ad pugnam. Congressione uero facta, impetum barbari non ferentes, suas acies reliquerunt. Et illi quidem fugiebant, hi uero fortiter sequebantur. Immensaque  cedes tunc facta est barbarorum. Plurimis igitur interemptis, paucisque latenter transeuntibus Histrum, mox dux optimus exercitu disperso per uicinas urbes, ipse uelociter remeauit ad principem, ita ut ipse triumphorum suorum nuntius exstitisset. Quod tamen nec ipsi imperatori, dum miraretur factum, credibile uidebatur. Inuidi siquidem etiam fugisse cum dicebant, et exercitum perdidisse. At ille derogantes sibi petiit dirigi, qui uiderent hostium multitudinem peremptorum. His uerbis imperator flexus, direxit qui res actas inspicerent, eique renuntiarent. Porro dux optimus inter hec diuinam uisionem uidit, et ab ipso Deo aperte sibi monstratam. Conspexit enim in somnis quia sanctus Meletius Antiochene ciuitatis antistes, chlamydem sibi uestiret imperialem,  et corona caput ornaret. Hec cum nocte uidisset, cuidam mane retulit amicorum [Ed., clericorum]. At ille clarum esse somnium dixit, et nichil enigmaticum, nichil dubium continere. Cumque pauci omnino transissent dies, qui pro uictorie inspectione missi fuerant remearunt, peremptaque hostium multa millia narrauerunt. Quamobrem letatus princeps, Theodosium fecit imperatorem. THEODORETUS, lib. Iu, u, uI, p. 203.

Consulatu Ausonii et Olibrii , sexta decima die Ianuarii mensis. SOCRATES, lib. u, cap. 2, p. 260.

Traditaque ei sceptrorum parte ualentis, ipse rursus ad Italiam rediit, et illum ad regna collata  transmisit. Mox igitur ut imperium sumpsit, pre omnibus de concordia Ecclesie cogitauit, et uniuscuiusque presulatus episcopos Constantinopolim conuenire precepit. Hec sola erat Ariano plena contagio; nam Occidens liber ab huiusmodi languore permansit. Constantinus enim senior, filius Constantini maioris, et Constans iunior, paternam fidem integram seruauerunt. Rursus etiam ualentinianus imperator Hesperie inuiolatam custodiuit fidei pietatem. Orientis autem tractus multifariam huiusmodi labe completus est. Arius enim Alexandrine presbyter ciuitatis hanc ibi genuit blasphemiam. Post quem Eusebius, Patrophilus et Aetius, Palestini, et Paulinus atque Gregorius, Phenices, et Laodicensis Theodotus [Ms. Santheod., Theodolus], cumque his Georgius,  post quos etiam Athanasius et Narcissus, Cilices, et alii plurimi male iactata semina nutriuerunt. His igitur nequissimis cultoribus fuit cooperator Constantius atque ualens. Pro hac ergo solummodo causa, Theodosius suo subiacentes imperio Constantinopolim congregari precepit episcopos. THEODORETUS, lib. u, cap. 6, p. 205.



CAPUT u. Quomodo Macedoniani denuo ab orthodoxis diuisi sint.

Interea Macedoniani, post legationem ad Liberium destinatam, aliquanto tempore sine discretione communicabant ipsi et iis qui ab initio definitionem fidei Nicene susceperant. Cumque lex principis Gratiani licentiam religionibus, sicuti uellent, communicare  prebuisset, denuo sunt diuisi; congregatique in Antiochia, statuerunt uocem consubstantialitatis amouendam, et uenerantibus Nicenam fidem non esse communicandum. Sed plurimi, uidentes eorum uarietatem, recesserunt ab eis, et consubstantialitatis sectatoribus sunt uniti. SOCRATES, lib. u, cap. 4, pag. 261.



CAPUT uI. Quomodo Theodosius imperator Thessalonice baptizatus sit.

Cumque Theodosius bello barbaros superasset, et illi Romanos amicos habere deprecarentur, causa federis acceptis obsidibus, Thessalonicam uenit. Ubi dum in egritudinem incurrisset, ab Acolio eius ciuitatis episcopo baptizatus est, licet a progenitoribus  Christianum dogma et fidem Niceni concilii sequeretur. SOZOMEN., lib. uII, cap. 4, p. 707.

Tunc igitur baptizari cupiens propter infirmitatem, Thessalonicensium requisiuit episcopum, cuiusnam fidei esset. Quo respondente quoniam Ariana pestis in Illyricum non ualuisset accedere; sed inuiolatam ab initio fidem Niceni concilii conseruarent, ille libenter eius uerba suscipiens, baptizatus atque ab egritudine liberatus est. SOCRATES, lib. u, cap. 6, p. 262.



CAPUT uII. Professio Theodosii de fide.

Cogitans igitur imperator quia melius esset pronuntiare subiectis cuius esset fidei, ne uideretur uim  facere, si quemquam subito inuitum ad cultum religionis impelleret, legem e Thessalonica populo Constantinopolitano proposuit. Hoc enim uisum est, ut ueluti de quadam ciuitatis arce omnibus subiectis, aliisque ciuitatibus indicante scriptura, fieret manifesta. Cuius legis uerba sunt hec.


334 Impp. Gratianus, ualentinianus, et Theodosius Augg. ad populum urbis Constantinopolitane.

Cunctos populos quos clementie nostre regit temper mentum, in tali uolumus religione uersari quam diuinum Petrum apostolum tradidisse Romanis religio usque nunc ab ipso insinuata declarat, quamque pontificem Damasum sequi claret, et Petrum Alexandrie episcopum, uirum apostolice sanctitatis: hoc est, ut secundum apostolicam disciplinam euangelicamque  doctrinam, Patris, et Filii, et Spiritus sancti unam Deitatem, sub pari maiestate et sub pia Trinitate, credamus. Hanc legem sequentes, Christianorum catholicorum nomen iubemus amplecti: reliquos uero dementes uesanosque iudicantes heretici dogmatis infamiam [ed. u., insaniam] sustinere, diuina primum uindicta, post etiam motus nostri, quem ex celesti arbitrio sumpserimus, ultione plectendos. Data III calend. Martias, Thessalonice, Gratiano quinto et Theodosio Augg. coss. .

Hec sanciens post paululum Constantinopolim uehit. SOZOMEN., lib. uII, cap. 4, p. 708.



CAPUT uIII. De Gregorio Nazianzeno Constantinopolim translato

Tunc igitur Gregorius Nazianzenus communi decreto  multorum episcoporum in Constantinopolim transmutatus, intra ciuitatem in paruo oratorio sacra celebrabat. Cui loco postea principes basilicam maximam copulantes, eam uocauerunt Anastasiam. SOZOMEN., lib. uII, cap. 5, p. 708.



CAPUT IX. De basilica sancte Anastasie.

Que non solum pulchritudine et magnitudine, uerum apertissima apparitione Dei noscitur illustrari. Illic enim diuina uirtus in somnis, et aperte, plurimis et frequenter multisque languentibus, et interim in rerum periculis constitutis, subuenisse dignoscitur, ita ut crederetur ab aliquibus sanctam Mariam, Christi Matrem uirginem hanc esse; cum tali namque  habitu multis ostenditur. Quam basilicam ideo Anastasiam uocant, sicuti reor, eo quod dogma Niceni concilii in Constantinopoli, quasi iam mortuum, eo loco expositionibus Gregorii resurrexit. Ego tamen audiui quosdam ueriloquos retulisse, dum populus illic congregaretur ad missas, mulierem pregnantem de superiore porticu cadentem defunctam fuisse; tuncque communi oratione facta super eam, reuixisse, et cum partu saluatam esse. Quam ob rem nimis inopinabile Anastasie nomen, id est resurrectionis accepit. SOZOMEN., lib. uII, cap. 5, p. 708.



CAPUT X. Quomodo Theodosius ab Ecclesia Constantinopolitana Arianos repulerit.

Gregorius itaque uir eloquentissimus ac uenerandus,  agnoscens aliquos murmurare, eo quod esset ex alia ciuitate, adueniente principe, Constantinopolim habitare declinabat. Imperator tamen, dum in tali statu inuenisset Ecclesias, cogitabat quemadmodum pacificaret omnes, et cunctas augeret Ecclesias. Mandauit ergo repente Demophilo, qui tunc Ariane religioni presidebat: Si uis, inquit, credere secundum Niceni dogma concilii, uniatur populus et suscipiat pacem. Cumque ille propositionem huiusmodi refugisset, tunc imperator: Si pacem, inquit, concordiamque declinas, fugere te etiam a sacris basilicis ego precipio. Hec audiens Demophilus, et cogitans quia graue esset potioribus resultare, conuocans in ecclesiam plebem, et surgens in medio cunctorum, hec per se subiectis uerba locutus est: Fratres;  scriptum est in Euangelio: Si persecuti uos fuerint, ex ista ciuitate fugite in aliam . Quia igitur imperator ecclesiis opus habet, scitote crastina nos collectam foris urbem celebraturos. Hec cum dixisset, egressus est: non tamen sic intelligens Euangelii uerba quemadmodum dicta sunt. Illic enim precipitur ut fugientes habitationem mundanam, Ierusalem requirant supernam. Egressus ergo de ciuitate ante portas, conciliabula celebrabat. Cum quo simul exiit Lucius Alexandria pulsus, quia tunc apud Constantinopolim morabatur. Sic itaque Theodosii concordiam non ferentes, post quadraginta annos ecclesias quas ui tenuerant reliquerunt. Egressi deciuitate quinto consulatu Gratiani, et Theodosii primo , mense Nouembri. Quo facto, Nicene  fidei sectatores ecclesias receperunt. SOCRATES, lib. u. cap. 7, p. 263.



CAPUT XI. De Eunomii calliditate.

Igitur cum Eunomius ualentis temporibus a suis clericis recessisset, apud semetipsum in Bithynia morabatur, uir callidus et dicendi peritus, multusque populus concurrebat ad eum: alii experiri uolentes, alii audire que diceret. Huius fama peruenit ad principem; cum quo ipse quoque uoluit habere sermonem: sed Augusta Flacilla precibus eum retinuit. Erat enim fidelissima, et Niceni dogmatis iura sub integritate seruabat, timuitque ne, ut assolet, eloquio uiri callidi captus imperator, facile in sectam eius  incurreret. SOZOMEN., lib. uII, cap. 6, p. 710.



CAPUT XII. De concilio Constantinopolitano contra Macedonianos.

Interea cum episcopi centum et quinquaginta fuissent apud Constantinopolim congregati, 335 precepit imperator ut nullus proderet quis esset maximus ille Meletius. uolebat enim ex memoria sui somnii uirum illum sibimet indicari; cum ergo omnis illa multitudo pontificum regiam introisset domum, relictis omnibus ad magnum currit Meletium, et ueluti quidam filius patris amator, post multum tempus paterna uisione potitus, amplectebatur eum, et simul osculabatur oculos, labia, pectus, et caput, dextramque qua eum in somnio coronauerat, insinuauitque  illi quam uiderat uisionem. Cumque etiam ceteros congrue salutasset, rogauit tanquam Patres ut de rebus presentibus cogitarent ,---et ut in urbe Constantinopolitana ordinaretur episcopus. Et cum speraret posse Macedonianos uniri, etiam eorum conuocauit episcopos. Conuenerunt ergo de consubstantialitatis fide Timotheus Alexandrinus, Cyrillus Hierosolymitanus, post penitentiam in consubstantialitatis dogma consentiens, Meletius Antiochie, et Acholius Thessalonice, aliique plurimi; ita ut centum et quinquaginta numerus impleretur. Macedonianis uero preerat Elensius Cyzici, et Lampsaci Marcianus; erantque simul triginta sex, quorum plurimi esse uidebantur de ciuitatibus Hellesponti. Conuenerunt itaque  consulatu Eucarii et Euagrii , mense Maio. Igitur imperator et episcopi partis eius laborabant ut Eleusius eiusque sequaces unirentur Ecclesie: commemorantes eis legationem quam miserant ad Liberium, tunc Romane urbis episcopum, per Eustathium, et quia dudum sponte ei communicassent; nec esset sine pudore, ut subito bene prius placita permutarent. At illi eius monita apertaque conuicia paruipendentes, elegerunt sequi potius Arianam pestem quam consubstantialem dicere Trinitatem. Hec fatentes de Constantinopoli sunt egressi, et scribebant alterutris ne quis eorum in Niceni concilii dogmate consentiret. SOCRATES, lib. u, cap. 8, p. 264.



CAPUT XIII. De ordinatione Maximi Cynici eiusque depositione, et ordinatione recta Nectarii, et de canonibus in ea synodo constitutis.


Gregorius itaque, qui tunc Constantinopolitanam regebat Ecclesiam, Nazianzum remeare tendebat. Pro quo cum episcopatus Constantinopolitane uacaret Ecclesie, Timotheus Alexandrinus, Petri successor, Maximum quemdam Cynicum ordinauit episcopum, cum nuper totondisset eum. Is enim erat etiam Apollinaris uesania farcinatus. Sed non pertulerunt hoc malum uiri sanctissimi Constantinopoli congregati. Et dum Aegyptii maxime se pro eius ordinatione separassent, sacra officia cum Gregorio celebrabant. At ille grauiter ferens rursus factam diuisionem, exorabat uniuersos ut laude dignum uirum  quererent, quem pontificem ordinarent. Tunc illi eius uerbis acquiescentes, Nectarium generis nobilitate decoratum constituerunt Constantinopolitane ciuitatis episcopum; Maximum uero Apollinaris contagio laborantem, nudatum pontificali dignitate proiecerunt. THEODORETUS, lib. u, cap. 8, p. 206.

Tunc etiam regulam protulerunt ut Constantinopolitanus episcopus haberet honoris priuilegia post pontificem Romanum, eo quod sit noua Roma. Firmaueruntque rursus Nicenam fidem, et patriarchas constituerunt, distribuentes prouincias, ut episcopi uniuscuiusque diecesis ad Ecclesias non irent extraneas. Hoc enim primitus propter persecutionis tempus indifferenter agebatur. Distribuerunt itaque  Nectario quidem maximam ciuitatem et Thraciam; Ponticam uero diecesim Helladio, qui post Basilium fuit; Cesaream Cappadocie Gregorio Nysseno, Basilii germano; Troilo quoque Melitene Armenie ius patriarche dederunt; Asianam uero diecesim Iconii Amphilochius est sortitus; Optimus autem Antiochie Pisidie; Aegyptum quoque Timotheo Alexandrino distribuerunt. Porro Ecclesiarum orientalium gubernationem eius presulibus commiserunt Pelagio Laodiceno et Diodoro Tarsi, Antiochene Ecclesie priuilegia reseruantes, que tunc Meletio presenti dederunt. Definierunt pariter, ut si quid in prouincia qualibet emergeret, prouincie concilio finiretur. In his omnibus suum prebuit etiam imperator assensum. SOCRATES, lib. u, cap. 8, p. 265.

 Paruo siquidem tempore transeunte, sanctus quidem Meletius est defunctus, et ab omnibus sapientibus cum preconiis maximis est sepultus. THEODORETUS, lib. u, cap. 8, p. 206.

Aestate uero sequente, rursus plures episcopi ad Constantinopolim pro causis ecclesiasticis sunt reuersi, ubi occidentalium episcoporum synodicam susceperunt epistolam, inuitantem eos ad Romam, ut illic maximum celebraretur concilium. Sed illi quidem profectionem, quasi nichil habituram lucri, refugerunt; uerum litteras direxerunt Damaso ceterisque presulibus, quas pro clariori notitia subdere necessarium iudicaui. THEODORETUS, lib. u, cap. 8, p. 207.



CAPUT XIu. Epistola Constantinopolitani concilii ad papam Damasum et occidentales episcopos.


Dominis honorabilibus atque uenerandis fratribus et comministris Damaso, Ambrosio, Brittonio, ualeriano, Acholio, Basilio et reliquis sanctis episcopis in maxima Roma collectis, sancta synodus orthodoxorum episcoporum congregatorum in maxima ciuitate Constantinopoli, in Domino salutem.

uelut ignoranti uestre reuerentie insinuare atque narrare multitudinem passionum ab Ariana potentia nobis sepius illatarum, forsitan superuacuum est. Non enim ita negligere uestram credimus sanctitatem, ut adhuc egeatis discere, quos certum est condolere. Sed neque tales nos constrinxere tempestates,  ut pro sui paruitate latere potuissent. Neque tempus persecutionis est nouum; sed adhuc memoriam seruat antiquam, non solum in his qui passi sunt, sed etiam in eis qui participes sunt illorum quorum proprias indicant passiones. Hesterno enim, ut ita dicamus, aut Lodie exsiliorum uinculis resoluti, post innumeras tribulationes ad Ecclesias proprias sunt reuersi. Aliorum uero in exsilio defunctorum funera reuocata sunt. Quidam uero etiam ab exsilio 336 remeantes, et feruenti hereticorum furore detenti, amariora quam in exsilio in propriis sunt perpessi, lapidibus ab eis obruti, sicuti beatus Stephanus. Alii diuersis macerati sunt suppliciis, adhuc stigmata Christi et uulnera in suo corpore circumferre noscuntur. Pecuniarum uero dispendia,  honoris ademptiones, singulorumque confiscationes et machinamina, iniurias atque uincula, quis numerare ualebit ad singula? Omnes enim tribulationes uere super nos multiplicate sunt ultra numerum. Iuste quidem, quoniam ualde peccauimus. Aut certe clemens Dominus passionum multitudine nos uoluit exercere. Propter hec itaque gratias Deo referimus: quia et per tantas tribulationes seruos corripit suos, et secundum multitudinem miserationum suarum deduxit nos rursus ad refrigerium. Nobis itaque tempus et labor maximus necessarius fuit, quatenus emendatio proueniret Ecclesiarum; ut, tanquam pro longa egritudine, diligentia paulatim adhibita, priscam pietatis redderet sanitatem. Hoc etenim modo putabimur persecutionibus acerrimis liberari, et Ecclesias,  longo tempore ab hereticis detentas, denuo reparare. uerumtamen graues adhuc nobis sunt lupi, qui postquam de caulis expulsi sunt, ex ipsis pascuis oues abripiunt: collectas facere contendentes, populos commouentes, et in nullo segnes ad Ecclesie lesionem. Erat itaque, sicut diximus, necessarium huic operi tempus. Quia tamen fraternam circa nos caritatem ministrantes, synodum in Romana urbe Dei uoluntate fecistis, et nos illic tanquam membra propria, litteris Deo amabilis principis euocastis; ut quoniam tunc ad tribulationes soli sumus addicti, nunc sub imperatorum pia concordia non sine nobis regnaretis; sed etiam nos uobiscum, secundum apostolicam uocem , conregnaremus. Oratio quidem nostra fuit, si esset possibile  ut omnes nostras simul relinquentes Ecclesias, desiderio utili iungeremur. Quis enim nobis dabit pennas sicut columbe, ut uolemus, et apud uos requiescamus ? Sed quoniam hoc omnino nudabat Ecclesias, requie nuper inchoata, resque nimis erat plurimis impossibilis: quia concurreramus in urbem Constantinopolitanam causa litterarum ad nos preterito anno directarum a uestra caritate post Aquileiense concilium ad Deo amabilem imperatorem Theodosium, propter hanc solummodo causam usque ad Constantinopolim properati, et de hac tantummodo synodo ferentes consensum episcoporum qui per prouincias permansere. Maioris uero profectionis neque sperauimus opus, neque preaudiuimus omnino, antequam Constantinopolim ueniremus. Super hec autem induciarum angusto tempore  faciente, neque preparare nos ualentes ad longam profectionem, neque uniuersos communicatores nostros, in prouinciis positos commonere, et eorum consensum sumere preualuimus. Quoniam igitur hec et alia multa plurimorum aduentum prohibere uidebantur, quod erat secundum effectum [ed., secundum, ad effectum] rerum, et uestre circa nos caritatis ostensionem, hoc egimus: reuerendissimos atque carissimos fratres et comministros nostros episcopos Cyriacum, Eusebium et Priscianum usque ad uos laborare alacriter exorantes, per quos et nostram uoluntatem pacificam et intentionem habentem unitatis ostendimus, zelumque nostrum quem pro saluberrima fide gerimus, indicamus. Nos etenim persecutiones, siue tribulationes, siue minas  imperiales, siue crudelitates iudicum, siue quaslibet alias tentationes hereticorum, libenter sustinuimus pro euangelica fide, que in Nicea Bithynie a trecentis decem et octo Patribus roborata dignoscitur. Hanc enim et uobis, et nobis, et omnibus qui non subuertunt uerbum uere fidei, complacere confidimus, quam scimus antiquissimam existere, et sequacem baptismatis, docentemque nos credere in nomine Patris, et Filii, et Spiritus sancti. Diuinitatem quippe, et uirtutem, atque substantiam unam Patris, et Filii, et Spiritus sancti credimus, et equalem honorem ac dignitatem, et imperium ceternum, in tribus perfectissimis subsistentiis, seu tribus perfectis personis; ut neque Sabellini languor habeat  locum confusione subsistentiarum aut peremptione proprietatum; neque Eunomianorum, et Arianorum, et Pneumatomachorum, id est Spiritui resistentium, blasphemia preualeat; substantia uidelicet secundum illos, aut natura, aut diuinitate diuisa, et increate consubstantiali, et ceterne Trinitati postrema quedam uel creata, uel alterius substantie natura detur. Inhumanationis uero Christi sermonem sine aliqua uiolatione seruamus, neque sine anima, neque sine mente, aut imperfectam carnis dispensationem suscipientes; sed totum scientes perfectum quidem ante secula existere Dei uerbum, perfectum uero hominem in nouissimo dierum propter nostram salutem factum. Igitur que de fide a nobis aperte predicantur, uelut in summa hec  esse noscuntur: de quibus amplius instrui poteritis, si et tomum in Antiochia factum a synodo ibi constituta dignemini legere, et quod anno superiori in Constantinopoli ab uniuersali synodo cognoscitur esse prolatum: in quibus latius fidem professi sumus, et contra nouitates heresum nuper exortas anathemata ex scripto protulimus. De dispensationibus autem particularibus Ecclesiarum antiqua, sicuti nostis, sanctio tenuit, et definitio sanctorum Patrum in Nicea conuenientium secundum unamquamque prouinciam; et si pontifices uoluerint, ut cum eis uicini propter utilitatem celebrent ordinationes: quibus rebus consequenter et ceteras ecclesias apud nos edificari cognoscite, et insignium ecclesiarum hec approbasse sacerdotes. Porro Constantinopolitane  urbis nouellam, ut ita dicamus, Ecclesiam, uelut ex ore leonis hereticis suffossam blasphemiis abstraximus; et per misericordias Dei reuerendissimum et Deo amabilem Nectarium episcopum ordinauimus coram uniuersali concilio cum communi concordia, sub aspectu etiam Deo amabilis imperatoris Theodosii, uniuersique cleri, cuncta decernente pariter ciuitate. In seniore autem et uere apostolica Ecclesia Antiochie Syrie, in qua prius uenerabile Christianorum appellatum est nomen, reuerendissimum et Deo amabilem episcopum Flauianum, de uniuersa prouincia et orientali diecesi concurrentes, regulariter ordinarunt, omni Ecclesia pariter decernente, et quasi sub una uoce hunc honorante uirum. Quam ordinationem, tanquam legalem suscepit commune concilium. In matre uero  cunctarum Ecclesiarum Hierosolymis constituta, reuerendissimum et Deo amabilem Cyrillum episcopum esse significamus; qui regulariter olim a prouincialibus ordinatus, 337 plurima propter Arianos diuersis temporibus certamina passus est. His igitur tam legaliter et canonice apud nos gestis, etiam uestram reuerentiam congaudere deposcimus, spirituali intercedente dilectione, et timore dominico, per que [mss. quem] humana remouetur offensio et Ecclesiarum edificatio preponitur uniuersis. Sic etenim uerbo fidei concordante, et Christiana in nobis caritate firmata, cessauimus dicere quod reprehendebat Apostolus: Ego quidem sum Pauli, ego uero Apollo, ego autem Cephe ; dum  omnes uidelicet appareamus [ms. Lyr., uideamur] Christi, qui in nobis diuisus non est. Et si sine schismate corpus Ecclesie, Deo adiuuante, seruemus, cum fiducia ante Domini tribunal astabimus.

Hec contra Arii, et Aetii, Eunomiique, uesaniam, nec non contra Sabellii, Photini, Marcelli, Pauli Samosateni et Macedonii, conscripserunt. Similiter autem et Apollinaris nouitatem palam abdicauerunt, dicentes, Inhumanationes uero Domini sine uiolatione seruamus; neque sine anima, neque sine mente, aut imperfectam carnis dispensationem suscipientes.

Porro Damasus omni laude dignissimus, agnoscens hanc heresim exortam fuisse, non solum Apollinarem, sed etiam Timotheum discipulum illius  abdicauit. Et hoc Orientem gubernantibus episcopis litteris propriis indicauit, quas curaui subter adnectere. THEODORETUS, lib. u, p. 208.



CAPUT Xu. Epistola Damasi de damnatione Apollinaris ad Timotheum.

Quoniam apostolice sedi reuerentiam debitam caritas uestra distribuit, uobis plurimum, karissimi filii, prestitistis. Nam licet Ecclesie in qua sanctus apostolus residens docuit quodammodo nos gubernacula, que suscepimus, teneamus, tamen profitemur nos honore minores esse, et propterea omni modo festinamus, ut ad gloriam eius beatitudinis peruenire possimus. Scitote igitur quia dudum Timotheum profanum, ineruditum, Apollinaris heretici discipulum,  cum impio eius dogmate condemnauimus, nec ultra concedimus eius reliquias qualibet ratione de cetero preualere. Si autem adhuc ille serpens antiquus, semel et secundo percussus, ad penam propriam reuiuiscit; quique extraneus ab Ecclesia est mortiferisque uenenis suis quosdam fidelium tentare non cessat, hanc tanquam pestiferam declinate corruptionem, quatenus uos memores apostolice fidei, que precipue in urbe Nicena a Patribus ex scripto prolata est, firmo gradu stabiles in fide et immutabiles perduretis; et non uaniloquia et exterminabiles questiones ab isto audire patiamini clericos uestros aut plebem. Iam enim semel formam dedimus , ut qui semetipsum cognouerit Christianum, illud seruet quod ab apostolis  noscitur esse contraditum, dicente sancto Paulo: Si quis uobis annuntiauerit preter id quod accepistis, anathema sit . Christus enim Filius Dei, Dominus noster, humano generi per propriam passionem salutem plenissimam condonauit, ut totum hominem delictis obnoxium peccatis omnibus liberaret. Hunc si quis in deitate siue in humanitate minus aliquid dixerit habuisse, plenus spiritu diaboli, gehenne semetipsum filium demonstrauit. Cur itaque rursus a me queritis damnationem Timothei? Qui et hic iudicio apostolice sedis, presente quoque Petro Alexandrine ciuitatis episcopo, cum Apollinari suo doctore damnatus est, et in die iudicii tormenta debitaque  supplicia sustinebit. Si uero quibusdam leuioribus ille suadet, ueluti quamdam spem habens, qui ueram spem in Christi confessione mutauit, sciant, se cum isto similiter perituros, cum quo ecclesiastice regule resultabunt. Deus uos incolumes custodiat, filii karissimi. THEODORETUS, lib. u, cap. 10, p. 212.



CAPUT XuI. Statuta sedis apostolice contra diuersas hereses. uel, secundum ms. Santheod. Professio catholice fidei quam papa Damasus destinauit ad Paulinum episcopum in Macedonia, qui fuit in Thessalonica.

Sed etiam alia quedam in eminentissima Roma  colligentes, contra diuersas hereses conscripserunt, que huic operi necessaria subdere iudicaui.

1. Quoniam post Nicenum concilium talis error exortus est, ut quidam dicere profano ore presumant, sanctum Spiritum per Filium fuisse factum, anathematizamus eos qui non cum omni predicant libertate cum Patre et Filio sanctum Spiritum unius eiusdemque substantie atque potestatis existere.

2. Similiter autem anathematizamus et eos qui errorem Sabellii sunt secuti, eumdem dicentes Patrem esse quem Filium.

3. Anathematizamus Arium et Eunomium, qui simili impietate, licet uerbis discrepent, Filium tamen et Spiritum sanctum creaturam esse confirmant.

4. Anathematizamus Macedonianos, qui ex Ariana  radice deriuati, non impietatem, sed uocabulum mutauerunt.

5. Anathematizamus Photinum, qui Hebionis heresim renouans, Dominum nostrum Iesum Christum solum ex Maria confitetur.

6. Anathematizamus etiam eos qui duos filios esse profitentur: unum ante secula, et alium post carnis assumptionem ex uirgine.

7. Anathematizamus et hos qui pro rationali anima confirmant quia Dei uerbum in humanam carnem conuersum est; ipse namque Filius uerbum Dei, non pro rationali anima et intelligibili in suo corpore factus est; sed nostram, hoc est rationalem et intelligibilem animam sine peccato assumpsit atque saluauit.

 8. Anathematizamus et eos qui dicunt uerbum Dei productione et corruptione a Patre separatum, et sine subsistentia ; eum autem terminandum esse blasphemant [a 1Kb] . Eos autem qui ab Ecclesias ad alias Ecclesias migrauerunt, tandiu a nostra communione alienos habemus donec ad eas redeant ciuitates in quibus primitus ordinati sunt.

9. Si quis autem, alio de loco migrante, ad locum uiuentis ordinatus est, tandiu uacet sacerdotii 338 dignitate, qui propriam deseruit ciuitatem, donec eius successor requiescat in Domino.

10. Si quis non dixerit semper Patrem, et Filium, et semper Spiritum sanctum esse, anathema sit.

 11. Si quis non dixerit Filium natum ex Patre, hoc est, ex eius diuina substantia, anathema sit.

12. Si quis non dixerit uerum Deum Filium Dei, sicut uerum Patrem eius, et omnia posse, et omnia nosse, et Patri equalem esse, anathema sit.

13. Si quis dixerit quia in carne degens Filius Dei, cum esset in terra, in celis et cum Patre non fuit, anathema sit.

14. Si quis dixerit quia in passione crucis dolorem passus est Filius Dei Deus, et non caro cum anima, qua induta est forma serui, quam sibimet assumpsit, sicut sancta Scriptura dixit, anathema sit.

15. Si quis non dixerit quia in carne quam assumpsit sedet in dextera Patris, in qua etiam uenturus  est iudicare uiuos et mortuos, anathema sit.

16. Si quis non dixerit sanctum Spiritum ex Patre esse uere et proprie, sicut et Filium ex diuina substantia, et Deum Dei uerbum, anathema sit.

17. Si quis non dixerit omnia posse Spiritum sanctum, et omnia nosse, et ubique adesse, sicut et Filium, et Patrem, anathema sit.

18. Si quis dixerit Spiritum sanctum facturam aut per Filium factum, anathema sit.

19. Si quis non dixerit omnia per Filium et per Spiritum sanctum fecisse Patrem, hoc est uisibilia et inuisibilia, anathema sit.

20. Si quis non dixerit Patris et Filii, et Spiritus sancti unam deitatem, potestatem, diuinitatem, uirtutem, unam gloriam, dominationem, imperium,  unam uoluntatem, et ueritatem, anathema sit.

21. Si quis tres personas non dixerit ueras Patris et Filii, et Spiritus sancti, equales, semper uiuentes, omnia continentes, uisibilia et inuisibilia, omnia potentes, omnia iudicantes, omnia uiuificantes, omnia creantes, omniaque saluantes, anathema sit.

22. Si quis non dixerit adorandum sanctum Spiritum ab uniuersa creatura, sicut et Filium atque Patrem, anathema sit.

23. Si quis de Patre et Filio bene sapuerit, de sancto autem Spiritu non recte crediderit, hereticus est: quia omnes heretici de Filio Dei et de sancto Spiritu male sapientes, in Iudeorum atque gentilium incredulitate consistere conuincuntur.

24. Si quis autem diuiserit Deum Patrem, dicens  et Deum Filium, et Deum Spiritum sanctum, affirmans deos dici, et non Deum, propter unam deitatem ac potestatem, quam esse credimus et nouimus, Patris et Filii, et Spiritus sancti Deum unum; subtrahens uero Filium et Spiritum sanctum, tanquam solum opinatus Petrem Deum, anathema sit. Nomen enim deorum et angelis, et omnibus sanctis a Deo positum est atque donatum. De Patre uero, et Filio, et Spiritu sancto, propter unam equalemque diuinitatem, non deorum nomina, sed Dei nostri traditur  atque significatur, ut credamus quia in Patre et Filio, et Spiritu sancto, solummodo baptizamur, et non in archangelorum et angelorum nominibus, sicut heretici, aut sicut Iudei gentilesque uesaniunt. Hec igitur Christianorum  salus est, ut credentes Trinitati, noc est, Patri et Filio, et Spiritui sancto, et in ea baptizati, unam deitatem, et potestatem, et diuinitatem, et substantiam, in eum esse credamus. Hec itaque Gratiano uiuente facta sunt. THEODORETUS, lib. u, cap. 10 et 11, p. 213.



CAPUT XuII. Quod corpus Pauli Constantinopolitani pontificis de Ancyra fecerit referri Theodosius.

Interea Theodosius imperator corpus episcopi Pauli de Ancyra tunc reuocari fecit, quem Philippus prefectus propter Macedonium exsilio destinatum, in Cucuso Armenie fecerat suffocari. Quod funus cum honore maximo atque ueneratione suscipiens, in ecclesia recondidit que nunc ex eius nomine noscitur  appellari, quam tunc Macedoniani tenuerant ab Arianis diuisi, et expulsi sunt ab imperatore, quia eius noluerunt sequi fidem. SOCRATES, lib. u, cap. 9, p. 266.

In qua basilica plurimi nescientes ueritatem, Paulum apostolum illic iacere credunt, et maxime mulieres ac populi. Hoc itaque tempore etiam Meletii reliquie in Antiochiam relate, et iuxta sepulcrum Babyle martyris noscuntur esse recondite. Fertur enim quia per totam uiam, iussu principis, ministrantibus cunctis ciuitatibus, cum psalmodia et honore debito funus eius usque ad Antiochiam fuerit reuocatum. SOZOMEN., lib. uII, cap. 10, p. 716.



CAPUT XuIII. De auspiciis imperatoris Arcadii.

 Inter hec Theodosius imperator filium suum Arcadium designauit Augustum, consulatu Merobaudis secundo et Saturnini , sexta decima Ianuarii mensis die. Non longo post tempore aderant undique totius religionis episcopi eodem consulatu, Iunio [ms. Lyr., Iulio] mense. SOCRAT., lib. u, cap. 10, p. 267.



CAPUT XIX. Quomodo Theodosius examinatione facta hereticorum omnes expulerit et fouerit solos orthodoxos.

Inter hec euocans imperator Nectarium, tractabat cum eo quid fieret, ut non Christianitas discordaret, sed tota uniretur Ecclesia. Dicebat autem: Oportet examinari questionem Ecclesias segregantem: quia dum discordia recederet; concordia Ecclesias congregaret.  Hoc audiens Nectarius cogitabat, et euocans Agelium, tunc Nouatianorum episcopum, tanquam in fide consortem, indicauit ei uotum imperatoris. At ille cum esset rebus aliis uenerandus, de dogmate tamen non ualebat reddere rationem; sed lectorem suum, Sisinnium nomine, statuit qui pro eo deberet proferre sermonem, uirum eloquentem et rebus expertum, summeque scientem non solum sacrarum profundissima litterarum, sed etiam philosophica 339 dogmata. Is ergo dixit quia disputatio non solum schismata non uniret, sed etiam hereses ad contentiones potiores adduceret, et propterea Nectario dedit tale consilium. Bene namque sciebat quia ueteres Patres principium subsistentie Filio Dei dare uitabant, quoniam percepissent eum esse Patri ceternum.  Quapropter dedit consilium ut disputatiuas fugeret intentiones, et testimonium ex traditione ueterum adhiberet, atque presules heresum requireret imperator, utrum sermonem uellent facere de antiquis Ecclesie doctoribus qui ante diuisionem floruerunt, an certe illos uelut alienos a Christianitate respuerent. Et siquidem eos abnegarent, obiiceretur eis: Ergo eos anathematizare presumite. Et si hoc perpetrare presumerent, a populo expellerentur. Quo facto apertam fore uictoriam ueritatis. Si uero de primis non offenderentur doctoribus: Nostrum, inquit, est prebere ueterum libros per quos nostrum dogma eorum testimonio roboretur. Inter hec cum Nectarius Sisinnium dicentem libenter audisset, festinus ad palatium properauit, dixitque  principi consilium sibi datum. At ille, considerata sententia, causam sapienter instituebat. Deinde conuocatis heresiarchis, requisiuit si susciperent magistros Ecclesie qui ante tempora diuisionis extitissent. Illis uero non abnegantibus, sed tanquam preceptores honorantibus, rursum imperator interrogauit si eis horum testimonia Christiani dogmatis complacerent. Hec audientes presules heresum atque disputatores eorum , in responso uehementer heserunt. Irruit enim in omnes magna discordia; aliis dicentibus bonum imperatoris esse propositum; aliis uere cogitantibus quia non eorum expediret intentioni, dum alii aliter de libris ueterum sentire uiderentur. Et nequaquam inter se conspirabant;  sed erant diuisi, non solum aduersus alias hereses, sed etiam inter semetipsos, qui dudum unius heresis esse uidebantur. Quamobrem consors malitia sicut lingue gigantum ueterum est diuisa, et turris eorum funditus est subuersa. Cognoscens igitur imperator eorum confusionem, et quia in disputatione solummodo, et non in antiquis expositionibus confidebant, alio properauit itinere, eisque mandauit ut ex scripto unaqueque religio terminum sue fidei declararet. Tunc callidi uiri singularum heresum subtiliter sua uerba tractantes, dogma proprium conscripserunt. Erat enim definitus dies quo singuli episcoporum ad palatium conuenirent. Aderant ergo Nectarius et Agelius consubstantialitatis fidei presidentes, Arianorum uero Demophilus,  Eunomianorum ipse Eunomius, Macedonianorum Eleusius Cyzici. Igitur imperator eos qui conuenerant et uniuscuiusque dogmatis scripta suscipiens, seorsumque recedens orauit intente ut ei cooperaretur Deus ad ueritatis electionem. Deinde uniuscuiusque dogmatis relegens scripturam, alia quidem omnia tanquam diuisionem Trinitatis introducentia culpans, repente disrupit, et solum consubstantialitatis dogma cum laude suscepit. Hec enim occasio fuit ut Nouatiani bene agentes intra ciuitatem haberent rursus ecclesias. Admiratus namque princeps eorum concordiam circa fidem, lege precepit ut propria oratoria detinerent, et priuilegia sue Ecclesie atque fidei possiderent. uerum aliarum religionum antistites propter discordiam suam in  reprehensionem sui populi uenientes estuabant, tristitiaque confusi discedebant, et litteris consolabantur alterutros, ut non affligerentur cur eos plurimi relinquentes ad fidem consubstantialitatis accederent: dicentes multos quidem uocatos, paucos autem electos. Quod utique non dicebant, quando multum populum per potestatem sibimet aggregabant. SOCRATES, lib. u, cap. 10, p. 267.

Imperator interea lege sanciuit ut heretici neque ecclesias haberent, neque de fide docerent, neque episcopos aut alios ordinarent; et alios quidem e ciuitatibus expelli, alios sine honore esse, neque frui communi ciuitate permisit. Insuper crudeles penas aduersus eos in lege conscripsit, quas tamen exsecutus non est. Studebat enim ut per hoc concordes  existerent, non uero supplicio subiacerent. SOZOMEN., lib. uII, cap. 12, p. 719.



CAPUT XX. De schismate facto inter Orientales et Aegyptios propter Flauianum Antiochenum.

Sed neque ni qui tuebantur fidem Niceni concili penitus a tristitia fuerunt extranei. Nam Antiocheni eos qui in concilio presentes fuerant declinabant; Aegyptii, et Arabes, et Cyprii, Flauianum ab Antiochia expellendum esse dicebant. Palestini uero, et Phenices, atque Syri, pro Flauiano laborabant. Quarum rerum terminum proprio loco narrabimus. Eo siquidem tempore quo Constantinopoli de synodis  [ms. Lyr., et ed. u., hec synodus] agebatur, talia circa Hesperiam prouenerunt. Maximus de Britannorum partibus contra Romanorum surrexit imperium, et laboranti Gratiano contra Alamannos intulit bellum. In Italia uero, puero satis existente ualentiniano, rerum curam Probus exconsul atque prefectus habebat. Iustina uero ualentiniani mater, cum esset Ariana, uiuo quidem marito ledere non preualuit orthodoxos; eo mortuo, et filio ualde iuuenculo, Mediolanum ueniens, Ambrosio episcopo erat infesta, ita ut eum destinari iuberet exsilio. SOCRATES, lib. u, cap. 10 et 11, p. 269.

Cumque de Ecclesia iuberetur exire Ambrosius, ait: Ego sponte hoc non ago, ne lupis ouium septa uidear contradere, aut blasphemantibus Deum: hic  si placet occide, hoc loco mortem prona suscipio uoluntate. THEODORETUS, lib. u, cap. 13, p. 217.

Cumque populus, singulariter diligens Ambrosium, resultaret, et trahentibus eum ad exsilium ualde resisteret, potius indignata Iustina uocauit Beniuolum tunc questorem, iubens ut uelociter proponeret legem que fidem prolatam Arimino confirmaret. Cumque ille hoc agere declinaret, erat enim orthodoxus, maioribus eum cingulis inuitabat. Beniuolus autem discingens se, balteum ante pedes Auguste proiecit: dicens neque illum honorem, neque maiorem uelle se pro impietatis habere mercede. Cumque ille hoc facere omnimodis refutasset, inuenti sunt alii quinequitie iussionibus ministrarent. SOZOMEN., lib. uII, cap. 13, p. 720.



340 CAPUT XXI. Quomodo Iustina Ambrosium fuerit persecuta, et de Gratiani nece et inuasione Maximi.


Inter hec nuntiatur quia Gratianus dolo tyranni Maximi fuisset occisus. Andragatius enim dux Maximi, in lectica portatus, ut occideret Gratianum, huiusmodi opinionem misit in uulgus, quia uxor Gratiani suo uiro festinaret occurrere in Lugduno Gallie ciuitate fluuium transeunti. Gratianus autem credens coniugem reuera uenire, quam nuper acceperat, non precauit eius insidias, et ueluti cecus in foueam, in manus hostis incurrit. Dum ergo uenisset Gratianus, quasi ad uxoris uehiculum, ex improuiso exsiliens Andragatius, Gratianum callidus interemit. Mortuus ergo est consulatu Merobaudis et Saturnini , anno imperii decimo  quinto, uite uigesimo et quarto. Hoc itaque facto, ad presens contra Ambrosium ira Iustine quieuit. Porro ualentinianus, licet inuitus, tempore necessitatis flexus, in Maximi consensit imperio. Tunc Probus metuens Maximi potestatem, ab Italia in Illyricum uenit, et in Thessalonica Macedonie morabatur. SOCRATES, lib. u, cap. 11, p. 270.

Cumque audisset Maximus que contra Ambrosium rursus magniloquum predicatorem ueritatis agerentur, scripsit ualentiniano, ut bellum quod agebatur contra Ecclesias solueretur: monens ut paternam non amitteret pietatem; adiecitque etiam minas belli; et nisi quiesceret, uerba operibus adimpleret. Quamobrem sumens exercitum, uenit Mediolanum,  ubi tunc ille degebat. Porro ualentinianus agnoscens eius inuasionem, fugit in Illyricum, experimento cognoscens que mala matris consilio sustineret. THEODORETUS, lib. u, cap. 14, p. 217.

Porro Theodosius audiens que a Iustina fuerant gesta, et a tyranno scripta, fugienti ualentiniano rescripsit non esse mirandum si imperatori quidem terror, tyranno uero potestas accresceret dum imperator pietati rebellis exstitisset, tyrannus autem ei auxilia commodaret; et propterea ille quidem fugeret nudus, iste uero armaretur aduersus nudum. THEODORETUS, lib. u, cap. 15, p. 217.

Tunc igitur Theodosius imperator in maxima sollicitudine constitutus contra tyrannum preparabat exercitum, metuens ne quid etiam contra iuniorem ualentinianum insidie tyrannice preualerent. Ea  tempestate etiam legatio Persarum aderat, pacem petens. Quo tempore filius quoque Honorius ei natus est de uxore Placilla, consulatu Richomeri et Clearchi , nona die Septembris mensis: quo consulatu Agelius quoque Nouatianorum episcopus est defunctus. SOCRATES, lib. u, cap. 12, p. 271.



CAPUT XXII. De morte Timothei Alexandrini et ordinatione Theophili.

Sequenti uero consulatu Arcadii Augusti primo et Baudonis , defuncto Timotheo Alexandrine ciuitatis episcopo, Theophilus suscepit presulatum.  Post annum uero, Demophilo Arianorum antistite moriente, Ariani Marinum quemdam episcopum sibimet ordinauerunt, qui tamen diu non uixit, sub quo diuisa est Ariana religio. Quo moriente, Dorotheum ab Antiochia Syrie deducentes habuerunt pontificem. SOCRATES, lib. u, cap. 12, p. 271.



CAPUT XXIII. De prelio Theodosii contra Maximum atque uictoria.

Igitur imperator contra Maximum festinans, Constantinopoli imperatorem filium reliquit Arcadium. Cumque Thessalonicam uenisset, inuenit ualentiniani iudices in maxima tristitia constitutos, quia tyrannum uelut imperatorem ex necessitatis causa susceperant. Theodosius autem aperte quidem nec refutabat, nec admittebat legationem Maximi; non  tamen patiebatur sub tyranno positum imperium Romanorum. Sumens ergo cunctum exercitum, Mediolanum tendebat, ubi erat etiam Maximus. Interea Ariani Constantinopoli positi, diuersas opiniones in populo seminantes, dicebant et exercitum imperatorem amisisse, et ipsum tyranni ducibus subiugatum, aliaque multa que solent inimici uoto nequitie iactare, ita ut crebro hec audientes, non opinionem, sed uera iam crederent. His sermonibus Arianorum populus inflammatus, ad irrationabilem quamdam exarsit audaciam, domumque Nectarii episcopi concremauit, consulatu Theodosii secundo et Cynegii . uerum imperator Theodosius, dum tyrannum aggrederetur, cognoscentes Maximi milites presentiam instructionis imperialis, et signorum  eius aduentum, nec fame quidem ipsius impetum sustinere preualuerunt; sed apprehendentes tyrannum, uinctum ei protinus obtulerunt. Qui eodem consulatu peremptus est septima et uigesima die Augusti mensis. Andragatius autem, qui peremerat Gratianum, in uicinum fluuium semetipsum proiiciens exspirauit. Tunc igitur imperatores ualentinianus et Theodosius, peracta uictoria, uenere Romam. Erat enim cum eis pariter et Honorius ualde puer. Quem post uictoriam contra Maximum gestam, ab urbe Constantinopolitana Theodosius euocauerat. Dumque in Romana urbe morarentur, festiuitates pro uictoria celebrantes, tunc suam bonitatem circa Symmachum exconsulem Theodosius imperator ostendit. Is enim Symmachus inter senatores precipuus habebatur,  eratque Romani eloquii eruditione mirabilis, cuius multi quoque reperiuntur libri. Scripsit autem Maximi laudem, eamque recitauit: unde postea reus maiestatis esse uidebatur. Quamobrem mortem metuens, confugit in ecclesiam. uerum imperator, cum esset perfectissime Christianitatis, et non solum sue fidei sacerdotes honoraret, sed etiam Nouatianos, qui proxime ipsius fidei decreta seruarent, Leontio, tunc Romano episcopo Ecclesie Nouatianorum, roganti beneficium conferens, Symmachum absoluit a crimine. Cumque ueniam Symmachus meruisset, apologeticum, id est satisfactionalem librum in Theodosio conscripsit imperatore. SOCRATES, lib. u, cap. 12, 13 et 14, p. 271.



341 CAPUT XXIu. Quomodo latrocinia que Rome per pistrinas fiebant Theodosius imper. remouerit, et de lege contra adulteras mulieres prolata.


Theodosius igitur imperator, in Romana urbe positus, multum profuit ciuitati, alia prebendo, alia utiliter auferendo. Duas tamen res dignas confusione prohibuit. Erant ab initio in urbe Roma domus ingenti magnitudine fabricate, in quibus panis fiebat qui uniuerse ciuitati ministrabatur. Horum mancipes, tempore procedente, pistrina publica latrocinia esse fecerunt. Cum enim essent mole in locis subterraneis constitute, per singula latera earum domnum tabernas instituentes, meretrices in eis prostare faciebant, quatenus per eas plurimos deciperent, alios qui pro pane ueniebant, alios qui ibi proluxurie  turpitudine festinabant. Arte namque mechanica in molam de taberna cadebant. Et hoc patiebantur maxime peregrini. Et ita fiebat ut multi usque ad senectutis tempus laborantes, exinde non permitterentur exire: existimantibus eorum propinquis eos esse defunctos. In huiusmodi laqueum quidam miles Theodosii imperatoris incurrit. Cumque fuisset clausus ad molam, nec dimitteretur exire, euaginato gladio prohibentes occidit. At illi terrore detenti militem dimiserunt. Hec agnoscens imperator, et mancipes suppliciis interemit; sed et ipsa pistrina funditus esse destruenda precepit. Aliam rursus abrogauit huiusmodi causam. Si qua mulier in adulterio fuisset capta, hec non emendabatur, sed potius ad augmentum peccandi contradebatur.  Includentes enim eam in angusto prostibulo, et admittentes qui cum ea fornicarentur, hora qua turpitudine miscebatur, tintinnabula percutiebantur, ut eo sono illius iniuria fieret manifesta. Hec audiens imperator, permanere non est passus; sed ipsa prostibula destrui iussit, aliisque penis adulteram sanciuit affligi. His actis, relicto Rome ualentiniano, ipse cum Honorio Constantinopolim remeauit consulatu Daciani et Symmachi , die decima mensis Nouembris. SOCRATES, lib. u, cap. 18, p. 277.



CAPUT XXu. Quomodo Amphilochius Theodosio persuaserit, ut Arianorum conciliabula prohiberet.

Reuertente siquidem Theodosio ab Hesperiis partibus,  uenit ad eum Amphilochius, uir admirandus, cuius sepe meminimus, supplicans ut Arianorum concilia de singulis ciuitatibus prohiberet. uerum imperator crudelem iudicans esse petitionem, spreuit eum. Porro sapientissimus Amphilochius eo quidem tempore tacuit; sed cause remedium memorabile preparauit. Post aliquot namque dies ingressus palatium, uidensque filium Arcadium iam imperatorem astare patri, Theodosium solemniter salutauit; filium uero non ei exhibita salutatione deseruit. uerum imperator credens oblitum Amphilochium, inuitauit ut eum osculari deberet. At ille: Sufficit, inquit, ei proprius honor. Tunc imperator contristatus ad suam iniuriam filio factam contumeliam iudicauit.  Porro sapientissimus Amphilochius consilium sue intentionis aperuit, et cum clamore dixit: uides, imperator, quemadmodum filio tuo contumeliam non pateris irrogari? Crede ergo etiam omnium Deum sic abominari eos qui unigenitum eius Filium blasphemare contendunt, et uelut ingratos circa Saluatorem et benefactorem semper habere in odio. Hoc intelligens imperator, et gesta simul dictaque miratus, legem repente protulit hereticorum concilia prohiberi. THEODORETUS, lib. u, cap. 16, p. 218.



CAPUT XXuI. De morte Paulini Antiocheni episcopi, et ordinatione Euangrii, et quomodo Flauianus sit Damaso reconciliatus.

Circa hec itaque tempora in Antiochia Syrie Paulino episcopo moriente, plebs eius declinabat  omni modo Flauianum. Et propter hoc Euagrium ordinauerunt sue partis episcopum. Quo in breui tempore mortuo, alter quidem in eius loco factus iam non est, Flauiano quippe renitente. uerum hi qui declinabant Flauianum propter iurisiurandi preuaricationem, seorsum solemnia celebrabant. Porro Flauianus omni uirtute curabat ut eos sibimet aggregaret. Quod post paululum hoc modo cognoscitur euenisse. Cum Damasus Romanus pont. et Theophilus Alexandrinus indignarentur circa Flauianum, non solum propter periurium [ms. Lyr., iurgium], sed etiam quia ipse fuit occasio ut populus fidelium discordaret, postea Theophilus a Flauiano rogatus misit Isidorum presbyterum ut contristatum Damasum Flauiano mulceret episcopo, dicens utilem  fore populi concordiam, si culpa iam facta Flauiano remitteretur. Hoc itaque modo communione reddita Flauiano, Antiochenus populus paulatim concordiam reparauit. Ariani uero ab Ecclesiis pulsi, in suburbanis Antiochenis collectas agebant. Inter hec autem mortuo Cyrillo Hierosolymorum episcopo, Ioannes in eius sede successit. SOCRATES, lib. u, cap. 15, p. 273.



CAPUT XXuII. Quomodo apud Alexandriam paganorum templa destructa sint.

Eo siquidem tempore etiam in Alexandria huius modi seditio generata est. Preceperat imperator ut studio Theophili in Alexandria paganorum templa destruerentur. Theophilus potestate percepta, studuit  paganorum destruere mysteria, et templum quidem Mithre purgauit, Serapidis uero subuertit. uerum Mithre sacra, ubi homicidia perpetrabant, publice patefecit. Serapidis autem et aliorum risu plena monstrauit: iubens per mediam plateam portari uerenda que pagani cum maximo honore uenerabantur. Hec pagani uidentes, maxime philosophi, iniuriam ferre nequiuerunt: uno namque impetu contri Christianos 342 facto [ms. Santheod., accedentes], neces innumeras perpetrarunt; resistentibusque Christianis clades hec usque ad immensa bella processit. Mortui denique sunt in ea congressione paganorum pauci, Christianorum plurimi, ex utraque uero parte innumeri uulnerati. Porro pagani metu  principis, postquam cede fuerant satiati, per loca singula celabantur; multi quoque etiam de ciuitate fugerunt. Inter quos Helladius Ammoniusque grammatici, apud quos ego ualde puer Constantinopoli legi. Et Helladius quidem sacerdos Iouis esse dicebatur, Ammonius uero Simie. His ita gestis, Theophilo in destructione templorum solatia ministrabant prefectus Alexandrie et dux ordinis militaris. Idola siquidem deorum conflabantur ad faciendas ollas, et ad Alexandrine Ecclesie diuersas utilitates, cui ab imperatore donati fuerant dii ad expensas egentium. Cum igitur Theophilus omnes contriuisset deos, unum tantummodo reliquit Simie simulacrum: iubens id publice proponi atque seruari, ne sequenti tempore pagani negarent tales se adorasse deos.  Quam rem noui ego, quia grauiter ferebat Ammonius grammaticus, dicens paganos nichil tam graue perpessos, nisi quia non conflatum est et ipsum, sed pro derisione unum illud idolum seruaretur. Helladius autem gloriabatur, dicens quia in congressione, Christianorum nouem ipse peremerit. SOCRATES, lib. u, cap. 16, p. 274.

Igitur imperator audiens que Alexandrie fuerant perpetrata, beatificauit quidem Christianos, martyrum eis palmas attribuens, eo quod pro dogmate tanta pericula pertulissent; paganis autem ueniam dedit, ut eis Christianitatem facile suaderet. Iussitque ut templa funditus, que fuerant cedis causa, destruerentur. Cuius littere, dum publice lecte fuissent, et Christiani paganos impeterent, terrore ducti  custodes Serapidis, fugerunt; et ex illo tempore Christiani ea loca tenuisse noscuntur. Olympius autem philosophus , lucescente die qua hoc euenit, audiuit quemdam in templo Serapidis alleluia psallentem. Cumque ianuis clausis adhuc quietis tempore nullum ibi conspiceret, sed tantummodo uocem psallentis audiret, cognouit signo quid esset futurum; et latenter egressus, inuenta naue discessit. SOZOMEN., lib. uII, cap. 15, p. 724.



CAPUT XXuIII. De fraudibus quas per templa sua pagani faciebunt.

Theophilus igitur Alexandrinam urbem idolorum errore purgauit, et non solum a fundamentis templa  subuertit, sed etiam fallaciam sacerdotum his qui seducebantur aperuit. Erant enim simulacra erea ligneaque intus uacua, et dorsum copulatum ad parietes habentia: ubi quedam foramina relinquebant, et per adyta [ed., u. abdita] ascendentes, et intrantes in simulacra, que uolebant per eorum ora loquebantur; et hoc modo seducebantur iugiter audientes. In Serapidis igitur ascendens templum, uidit simulacrum quod magnitudine sua terrebat aspicientes. Referebatur etiam sermo fallax, quia si quis iuxta illud accederet, mox terra commoueretur, et pestis cunctos inuaderet. Sed hec uerba fabulis anilibus plena esse confidens, magnitudinem despexit uelut exanimem, iussitque alicui habenti securim, ut  Serapim forti percussione confringeret. Cumque cecidisset, clamauerunt omnes illas aniles fabulas formidantes. Porro Serapis neque doluit, nempe ligneus; neque uocem emisit, sicut exanimis. Cum uero eius abstulissent caput, greges soricum exinde cucurrerunt. Erat enim habitatio soricum Aegyptiorum deus. Tunc eum per partes incidentes igne concremauerunt, caput autem per totam traxerunt urbem. THEODORETUS, lib. u, cap. 22, p. 228.



CAPUT XXIX. De characteribus sub crucis figura factis qui in templo Serapidis sunt inuenti.

Cumque templum Serapidis nudaretur, inuente sunt littere in lapidibus sculpte, que apud Aegyptios uocantur sacre, habebantque ipsi characteres figuram  crucis. Hoc Christiani uidentes atque pagani, singuli eorum hoc signum religioni proprie deputabant. Christiani dicebant signum esse salutifere passionis Christi, pagani uero aliquam communionem Christo esse et Serapidi per hoc signum asserebant. Interpretes autem signum crucis insinuare dicebant uitam superuenturam. Quam ob causam Christiani ad summum fastigium sunt euecti. Cumque et per alias litteras que apud eos sacre dicuntur, indicaretur terminum habiturum Serapidis templum, quando character crucis apparuisset, qui uitam superuenturam sine dubio declararet, multo plurimi ad Christianitatem festinabant, et peccata confitentes, baptizabantur. Sed ego non arbitror sacerdotes Aegyptiorum aduentum prescisse Christi, et crucis signaculum  designasse. Nam si sacramentum aduentus Domini a seculis et a generationibus fuit absconditum, sicut dicit Apostolus , et latuit principem nequitie diabolum, multo magis famulos eius sacerdotes Aegyptiorum. Sed diuina prouidentia hoc prestruxit, ut in litterarum fieret questione, quod etiam in apostolo Paulo monstratum est. Nam et ille sancto Spiritu ditatus, multos Atheniensium adduxit ad fidem, quando ea que in ara erant scripta, sensu proprie narrationis exposuit. Nisi forte quis dicat quia etiam in sacerdotibus Aegyptiorum operatus fuerit Deus sicut in Balaam et in Caipha; et illi quoque prophetasse referuntur. SOCRATES, lib. u, cap. 17, p. 276.



CAPUT XXX. De cede que sub Theodosio Thessalonice facta est, et de penitentia eiusdem Theodosii Ambrosiique constantia.


Non est itaque facile hominibus uniuersas uitare hostis insidias. Nam dum quispiam libidinis effugerit passionem, incurrit in auaritiam. Qua declinata, inuidie fouea preparatur. Hanc si transcenderit, uitium furoris incurrit; et alios plurimos ponit laqueos inimicus, quibus capere possit incautos. Et corporis quidem passiones 343 habet facile ministrantes, ut animam possit occidere. Sed mens diuino solatio uigilans machinationum eius destruit argumenta. Humanam namque naturam participatus Theodosius imperator, habuit passionum quoque communionem, iustoque  furori immensam permiscens crudelitatem, iniustam operatus est passionem. Quam rem narrare necessatium est et pro utilitate legentium, et pro memorabili uirtutum opinione. Thessalonica ciuitas est grandis et populosa, in qua dum fuisset orta seditio, quidam iudicum lapidati sunt atque trucidati. Hinc indignatus Theodosius, iracundie non refrenauit infirmitatem; sed iussit iniustos gladios super omnes euaginari, et una cum nocentibus innocentes interimi. Septem millia etenim hominum, sicut fertur, occisa sunt, non precedente iudicio; sed tanquam in messibus omnes simul cesi sunt. Huiusmodi cladem, plenam ualde gemitibus, audiens Ambrosius, cum princeps Mediolanum uenisset, et solemniter in sacrum uoluisset intrare templum, occurrit foris ad ianuas,  et ingredientem his sermonibus a sacri liminis incessu prohibuit. Nescis, inquit, imperator, perpetrate a te necis quanta sit magnitudo, neque post causam tanti furoris mens tua molem presumptionis agnoscit; sed forte recognitionem peccati prohibet potestas imperii. Decet tamen ut uincat ratio potestatem. Scienda quippe natura est, eiusque mortalitas, atque resolutio, et puluis progenitorum ex quo facti et ad quem redigendi sumus, et non flore purpureo confidentem infirmitates operti corporis ignorare. Cequalium hominum princeps es, o imperator, et conseruorum. Unus enim est omnium Dominus, rex omnium et creator. Quibus igitur oculis aspicies communis Domini templum? Quibus palpabis pedibus sanctum illius pauimentum? Quomodo manus extendes,  de quibus adhuc sanguis stillat iniustus? Quomodo huiusmodi manibus suscipies sanctum Domini corpus? Qua presumptione ore tuo poculum sanguinis pretiosi percipies, dum furore uerborum tuorum tantus iniuste sit sanguis effusus? Recede igitur, recede, ne secundo peccato priorem nequitiam augere contendas. Suscipe uinculum quo te omnium Dominus nunc ligauit; est enim medicina maxima sanitatis. His sermonibus imperator obediens , gemens et deflens ad regalia remeauit. Cumque octo mensium continuum transisset tempus, propinquauit Natiuitatis Saluatoris nostri festiuitas. Imperator autem lamentationibus assiduis in palatio residens, continuas  lacrymas incessabiliter expendebat. Ingressus autem Rufinus tunc magister, et singularem apud principem fiduciam habens, et uidens principem in lamentationibus prostratum, accessit ut lacrymarum causas inquireret. At ille amarissime ingemiscens, et uehementius lacrymas fundens: Tu, inquit, Rufine, ludis, et mea mala non sentis. Ego autem lamentor et gemo calamitatem meam: quia seruis quidem et mendicantibus aperta sunt templa Dei, et proprium Dominum ingredientes licenter exorant, mihi uero ingressus ad eum non est. Insuper etiam celi sunt mihi clausi. Hec dicens, uerba singula singultibus interrumpebat. Tunc Rufinus: Curro, inquit, si tibi placet, pontificique precibus persuadeo ut soluatur uinculum quod ligauit. Ait imperator: Non suadebis  Ambrosio. Noui ego decretum illius esse iustum, neque reuerebitur imperialem potentiam, ut legem possit preuaricari diuinam. Cumque Rufinus uerbis plurimis uteretur, et promitteret Ambrosium esse flectendum, imperator eum pergere cum festinatione precepit. Ipse uero spe data post paululum est secutus, credens Rufini promissionibus. Porro uir mirandus Ambrosius mox ut uidit Rufinum, ait: Impudentiam canum imitatus es, o Rufine, tante uidelicet necis auctor existens, pudorem ex fronte detergens, nec erubescis, nec metuis contra imaginem latrare diuinam. Cumque Rufinus supplicaret, et imperatorem diceret esse uenturum, superno zelo accensus Ambrosius ait: Ego uero, inquit, Rufine, predico, quoniam eum ingredi sacra limina prohibebo; si uero  imperium in tyrannidem mutauerit, necem libenter et ego suscipiam. Hec et alia plurima Rufinus audiens, nuntiauit imperatori uotum antistitis, monens ne de palatio forte procederet. At imperator hec in media iam platea cognoscens: Pergo, inquit, et iustas in facie suscipio contumelias. Cumque ad sacra limina peruenisset, in sanctam quidem basilicam non presumpsit intrare; sed ueniens ad antistitem, et inueniens eum in salutatorio residentem, supplicabat ut eius uincula resolueret. At ille tyrannicam dicebat eius esse presentiam, et contra Deum uesanire Theodosium, eiusque calcare leges. uerum imperator: Non, inquit, insurgo aduersus ecclesiasticas sanctiones, nec inique ingredi limina sacra contendo; sed te soluere mea uincula deposco, et communis Domini  pro me exorare clementiam, nec mihi ianuam claudi, quam cunctis penitentiam agentibus Dominus noster aperuit. Tunc antistes: Quam, inquit, penitentiam ostendisti post tantas iniquitates? Quibus medicaminibus incurabilia uulnera plagasque curasti? At imperator: Tuum, inquit, opus est et docere, et medicamina temperare; meum uero oblata suscipere. Tunc sanctus Ambrosius: Quoniam furori, inquit, tuum iudicium commisisti, et non ratio protulit sententiam, sed potius iracundia: scribe legem que decreta furoris euacuet, ut triginta diebus sententia necis atque proscriptionis in litteris tantummodo maneat, et iudicium rationis exspectet; quibus transactis diebus, ira uidelicet iam cessante, ratio causam iudicans, apud semetipsam que cognouerit  sub ueritate disponat. In his enim diebus agnoscetur an iusta sit quam protuleris, an iniusta sententia. Et siquidem ratio probauerit iniusta que sunt prolata, disrumpet; si uero iusta, firmabit. Dierum uero numerus ad hec examinanda sufficiet. Hanc admonitionem imperator animo lubenti suscipiens, et optimam esse confitens, legem conscribi repente precepit, et proprie manus litteris confirmauit. Quo facto, uinculum eius soluit Ambrosius. Que lex hactenus obseruatur. Est enim huiusmodi.

Impp. Gratianus, ualentinianus, et Theodosius Augg. Flauiano prefecto pretorio Illyrici.

Si uindicari in aliquos seuerius contra nostram 344 consuetudinem pro cause intuitu iusserimus, nolumus statim eos aut subire penam, aut excipere  sententiam; sed per dies triginta super statu eorum sors et fortuna suspensa sit. Reos sane accipiat uinciatque custodia, et excubiis solertibus uigilanter obseruet.

Sic igitur sacratissimus imperator ingredi limina presumens, non stans Domino supplicauit, neque genua flexit; sed pronus in pauimento iacens, Dauidicam proclamauit uocem: Adhesit pauimento anima mea, uiuifica me secundum uerbum tuum . Manibus autem capillos euellens, frontemque percutiens, et pauimentum lacrymarum guttis aspergens, ueniam impetrare poscebat. Cumque tempus accederet quo munus ad altare solebat offerre, surgens cum lacrymis est ingressus. Cum uero obtulisset, sicuti solitus erat, intra cancellos stetit. Rursus  autem Ambrosius non quieuit, sed differentiam locorum edocuit. Et primo quidem requisiuit quid ibidem exspectaret: imperatore dicente sustinere se sacrorum perceptionem mysteriorum; per archidiaconum remandauit: O imperator, interiora loca tantum sacerdotibus sunt collata, que ceteri nec ingredi, nec contingere permittuntur. Egredere igitur, et hanc exspectationem cum ceteris habe communem. Purpura namque imperatores, non sacerdotes facit. Tunc fidelissimus imperator etiam hanc traditionem animo lubenti suscipiens, remandauit: Non audacie causa intra cancellos mansi, sed in Constantinopolitana urbe hanc consuetudinem esse cognoui. Unde ago gratias pro huiusmodi medicina [ed. u, disciplina]. Tali ergo tantaque et presul et imperator  uirtute clarebant. Ego namque utriusque opus admiror, illius fiduciam, huius autem obedientiam; illius zeli feruorem, huius fidei puritatem. Porro regulas pietatis, quas a magno sacerdote percepit, etiam reuersus in Constantinopolitana urbe seruauit. Nam dum festiuitatis tempore ad ecclesiam processisset, oblatis ad altare muneribus, mox egressus est. Cumque Nectarius tunc presul Ecclesie mandasset ei cur intus stare noluisset, mandauit princeps: uix, inquit, potui discere que differentia sit imperatoris et sacerdotis; uix enim inueni ueritatis magistrum. Ambrosium namque solum noui digne uocari pontificem. Tantum itaque profuit increpatio a uiro uirtutibus florente prolata. THEODORETUS, lib. u. cap. 16, 17. Edit. Christ. uales. cap. 16, 17, 19, p. 218.



CAPUT XXXI. De uirtutibus uxoris Theodosii.


Habebat igitur imperator et aliam utilitatis occasionem, per quam de bonis operibus triumpharet. Coniux enim eius de diuinis legibus eum sepius admonebat, seipsam tamen perfecte prius erudiens. Non enim regni fastigiis eleuata est, sed potius diuino amore succensa. Beneficii namque magnitudo maius eius desiderium benefactoris adhibebat. Repente namque ut uenit ad purpuram, claudorum atque debilium maximam habebat curam, non seruis, non aliis ministris utens, sed per semetipsam agens, et ad eorum habitacula ueniens, et unicuique quod opus haberet prebens. Sic etiam et per ecclesiarum  xenodochia discurrens, suis manibus ministrabat infirmis, ollas eorum extergens, ius gustans, offerens coclearia, panem frangens, cibosque ministrans, calices diluens, et alia cuncta faciens que seruis et ministris mos est solemniter operari. His autem qui eam de talibus rebus nitebantur prohibere dicebat: Aurum distribuere opus imperii est; ego autem pro ipso imperio hoc opus offero bona mihi omnia conferenti. Nam uiro suo sepe dicebat: Oportet te semper, marite, cogitare quid dudum fuisti, quid modo sis. Hec si semper cogitaueris, ingratus benefactori non eris; sed imperium quod suscepisti legaliter gubernabis, et harum rerum placabis auctorem. His ergo sermonibus uelut optimam quamdam utilitatem uirtutisque abundantiam coniugi suo offerebat. THEODORETUS,  lib. u, cap. 18. Edit. Christ. uales. cap. 19, p. 223.



CAPUT XXXII. De indignatione et reconciliatione Theodosii propter Antiochenos, statuam coniugis illius deponentes.

Hec itaque ante maritum defuncta est. Post aliquantum uero tempus mortis eius aliquid tale prouenit, quod maximum amorem quem habuit circa eam imperator ostendit. Coactus itaque Theodosius plurimorum continuatione bellorum quamdam illationem nouam imposuit ciuitatibus. Antiochena uero ciuitas nouum uectigal ferre non potuit; sed uidens populus suspendi diuersos, egit quod uulgus solet, occasionem seditionis inueniens; deponentes enim imaginem ornatissime Placille , per omnem traxere ciuitatem. Hec audiens imperator et indignatus, abstulit priuilegia ciuitatis, urbique uicine, id est Laodicie primatum tradidit: credens hinc maxime Antiochenos affligere. Post hec autem incendere, et destruere, et adinstar uicorum Antiochiam redigere minabatur. Administratores autem locorum quosdam comprehensos interemerunt, antequam hanc presumptionem cognosceret imperator. Hec autem omnia imperator quidem precipiebat, non tamen fiebant, prohibente id lege quam proferri fecit Ambrosius. Cum igitur uenissent qui portabant minas imperatoris Hellebichus magister militum, et Cesarius magister officiorum, erant omnes sub formidine constituti; porro uiri eremum  habitantes, uirtutis propugnatores, multi tunc et optimi uiri, plurima monita, simul et preces eis qui a principe missi fuerant offerebant. Macedonius autem uir sanctus, nichil huius uite sciens, sed etiam diuinorum librorum penitus inexpertus, in summitatibus habitans montium, diebus ac noctibus Saluatori omnium puras offerebat preces, non imperatoris indignatione permotus, non iudicum ab eo missorum, in media ciuitate utriusque chlamydem comprehendens, ab equis suis ut descenderent imperabat. At illi paruulum senem pannis obsitum uilissimis intuentes, primitus indignati sunt. Cum uero quidam obsequia perhibentium uirtutem uiri illius indicassent, repente ab equis desilientes, et genua eius tenentes, ueniam suppliciter implorabant. At ille sapientia diuina  repletus, hec eis uerba locutus est: O amici, dicite imperatori: 345 Non es imperator solummodo, sed etiam homo. Noli itaque respicere solum imperium, sed considera quoque naturam. Nam cum sis homo, eiusdem nature hominibus cognosceris imperare, et secundum imaginem diuinam atque similitudinem hominum creata natura est. Noli igitur crudeliter atque seuissime Dei imaginem necibus subiugare. Irritas enim Creatorem, dum illius punis imaginem. Illud quoque considera, quia tu ipse tantum propter eream contristaris imaginem. Quantum uero differat inanimata res animate, uiuenti atque rationali, cunctis sensum habentibus est apertum. Insuper etiam illud consideret, quia nobis quidem facile est pro una imagine plurimas ereas reparare; at illi omnino difficile  uel unum capillum restituere peremptorum. Hec illi audientes, principique mandantes, flammam iracundie penitus exstinxerunt. Qui pro terroribus satisfactionem rescripsit, et causam indignationis innotuit. Non, inquit, oportuerat, me peccante, mulierem omni fauore dignissimam, post mortem tantam contumeliam sustinere. Aduersum me namque furore indignantes decebat armari. Adiecit etiam quia tribularetur et ingemisceret, eo quod audisset aliquos a iudicibus interemptos. THEODORETUS, lib. u, cap. 19. Edit. Christ. uales. cap. 19 et 20, p. 244.



CAPUT XXXIII. Quomodo Theodosius fuerit paganis infensus.

Fidelissimus igitur imperator tunc contra errorem paganorum suum transtulit studium, legesque conscripsit,  precipiens idolorum templa subuerti. Constantinus enim maximus, omni fauore laudandus, qui primus pietate ornauit imperium, demonibus quidem sacrificare omnibus interdixit; non tamen eorum templa destruxit, sed inaccessibilia esse precepit. Cuius filii paterna uestigia sunt secuti. Iulianus autem renouauit impietatem, et flammam ueteris seductionis accendit. Porro Iouianus, imperio sumpto, rursus immolationes prohibuit idolorum. ualentinianus autem maior huiusmodi legibus usus, gubernauit Europam. Porro ualens omnibus quidem aliis concessit ut religiones suas colerent sicut uellent, illos solos impugnans qui pro apostolicis dogmatibus decertabant. Omni siquidem tempore eius imperii, et ad aras ignis accendebatur, et libamina atque sacrificia  idolis offerebantur. Sed et publicas festiuitates per plateas agebant, et Orgia Dionysii celebrabant, et cum scutis [ms. Santheod. et ed. u., sacris] currebant, canes euiscerantes, furentes, atque bacchantes, et agentes omnia que nequitiam proprii doctoris insinuant. Hec omnia Theodosius inueniens fidelissimus imperator, radicitus euulsit et obliuioni contradidit. THEODORETUS, lib. u, cap. 20. Edit. Christ. uales. cap. 21, p. 226.



CAPUT XXXIu. Quomodo Marcellus episcopus Apamee templa destruxit.

Primus igitur aliorum Marcellus episcopus, lege principis pro armis usus, proprie ciuitatis templa  destruxit: de fiducia diuina, non de hominum uirtute presumens. Quod opus dignum memoria narrare non silebo. Defuncto Ioanne, Apamie ciuitatis episcopo, Marcellus uir sanctissimus ordinatus est, feruens spiritu secundum Apostolum. Inter hec uenit prefectus Orientis Apamiam, duos millenarios cum subiectis habens. Quo facto, populus militari timore perterritus est. Ubi dum esset templum Iouis ualde precipuum et ornamentis plurimis uariatum, id prefectus destruere nitebatur. uidens autem forte nimis edificium ac robustum, impossibile iudicauit hominibus lapidum iuncturas et commissiones posse dissoluere. Erant enim ingentes et alterutris illigati, insuper et ferro plumboque coniuncti. Porro Marcellus pusillanimitatem prefecti uidens, eum quidem misit ad alias  ciuitates; ipse uero supplicabat Deo ut templi destruendi preberet occasionem. Inter hec uenit quidam sponte diluculo, non structor, non lapidum sector, neque alterius cuiuscunque peritus artis; sed lapides ferre et ligna in humeros consuetus. Is ergo accedens promisit facile templum esse soluendum: qui tantummodo accipere mercedem poscebat artificum. Cumque hoc sanctus pontifex promisisset, hoc ille machinatus est. Coherebat enim templo in altitudine constituta ex quatuor lateribus porticus; erantque columne ingentes, et altitudinem templo habentes equalem. Singularum uero circulus columnarum erat sedecim cubitorum. Porro natura petre fortissima erat, que non facile quibuslibet ferramentorum generibus rumperetur. Harum itaque tres per circuitum  suffodiens, et sub earum basibus fortia ligna supponens, immisit ignem. Quo facto, non poterat ligna naturaliter ignis accendere: demon etenim quidam teterrimus apparuit, qui flammam uires suas prohibuerat operari. Cumque frequenter hoc facerent, et molitionem suam explere non possent, nuntiauerunt hoc pontifici meridie dormienti. At ille repente ad ecclesiam concurrens, et aquam in uasculo portari precipiens, aquam posuit sub altari. Ipse uero in pauimento posita fronte clementi Domino supplicabat ne amplius tyrannidem demonis ullam pateretur habere fiduciam, sed ut infirmitatem illius enudaret, et signum proprie uirtutis ostenderet, ne magis ex hoc infidelibus exsultationis [ms. Lyr., insultationis] occasio nasceretur. Hec  cum dixisset, facto signaculo crucis in aqua, quemdam diaconum suum Equitium, fide et zelo munitum, sumere iussit aquam, et uelociter currere, et cum fide aspergere, ignemque supponere. Quod dum fuisset factum, demon effugit, non ferens aqua uirtutem. Ignis autem uelut oleum habuit illius aque naturam, comprehensaque sunt ligna, et repente consumpta. Columne uero suffulture solatio nudate, et ipse ceciderunt, et alias duodecim una traxerunt. Tum latus quod coherebat templo, uiolentia ruine depositum est. Sonus autem totam concutiens ciuitatem, cunctos fecit ibi concurrere. Et dum inimici demonis aperte cognouissent fugam, in diuinis laudibus ora resoluebant. Sic enim et alia templa sacratissimus pontifex ille destruxit. Qui et uictoribus  scribebat martyribus, et rescripta suscipiebat, et nouissime etiam ipse martyrio coronatus est. THEODORETUS, lib. u, cap. 21, p. 226.



346 CAPUT XXXu. Ob quam causam presbyteri super penitentes positi sint remoti.

Hoc itaque tempore placuit ut presbyteri qui erant super penitentes constituti remouerentur, propter huiusmodi causam. Ex quo Nouatiani ab Ecclesia sunt diuisi, cum his qui deliquerant sub persecutionibus imperatoris Decii communicare nolentes, ex illo episcopi pro ecclesiastica regula presbyterum super penitentes esse constituerunt. SOCRATES, lib. u, cap. 19, p. 278.

 Quoniam omnino non peccare diuinum, et ultra humanam naturam esse cognoscitur, peccantibus autem et penitentiam agentibus ueniam Deus dari precepit; qui uero confiteri refugiunt, maius peccatorum onus acquirunt [ms. Lyr., assumunt]; propterea uisum est antiquis pontificibus ut uelut in theatro sub testimonio ecclesiastici populi delicta pandantur. Et ad hanc causam presbyterum bone conuersationis seruantemque secretum, ac sapientem uirum, statuerunt, ad quem accedentes hi qui delinquebant, delicta propria fatebantur. At ille secundum uniuscuiusque culpam indicebat et penitentiam [ed., mulctam]. Quod etiam hactenus diligenter in occidentalibus seruatur Ecclesiis, et maxime apud Romam, ubi etiam locus est certus penitentium. Stant enim  rei, et uelut in lamentationibus constituti. Dum enim sacra celebratio fuerit adimpleta, illi communionem non percipientes, cum gemitu et lamentatione semetipsos in terram prosternunt. Ad quos concurrens episcopus, et ipse cum lacrymis et gemitu spirituali prosternitur, et omnis ecclesie plebs fletibus inundatur. Post hoc autem prior surgit episcopus, et eleuat iacentes a terra. Tunc competenter pro penitentibus facta oratione, dimittit omnes. At illi afflictionibus sponte uacantes, aut ieiuniis, aut abstinentia lauacri, aut suspensione ciborum, aut aliis rebus, que iubentur, exspectant commune tempus quod decreuit episcopus. Constituto uero tempore, uelut quoddam debitum exsoluentes, afflictiones de peccato [mss. et ed. u., peccatum] curati, cum populo communione  participantur. Hec ergo antiquitus Romani pontifices usque ad nostrum conseruaruat tempus. Porro apud Constantinopolim presbyter super penitentes fuit usque ad illud tempus quo quedam mulier nobilissima, dum peccata sua fuisset confessa, et ei a presbytero fuisset preceptum ut ieiunaret, et Deo operibus supplicaret, cumque hoc seruaret crebrius in ecclesia, cum diacono se concubuisse confessa est. Hoc dum populus agnouisset, seuiebat super sacerdotes, quasi per eos facta fuisset iniuria Ecclesie. Tunc Nectarius episcopus remouit diaconum sceleratum, et quibusdam suadentibus ut singulos ad communicandum iudicio conscientie sue relinqueret, etiam presbyterum nequaquam super penitantes esse precepit. Et ex illo antiquitatis consuetudo  sublata est, dum, ut arbitror, minora peccata pro pudore confessionis et subtilitate examinantium patrarentur, SOZOMEN. lib. uII, cap. 16, p. 726.



CAPUT XXXuI. De diuisione hereticorum inter semetipsos.

Dignum itaque iudico non tacere que apud alios gesta sunt, id est, apud Arianos, Nouatianos, Macedonianos, et Eunomianos. Ecclesia namque diuisa erat, et apud semetipsos singuli congregabantur. Quemadmodum enim, et pro quibus causis diuisi sunt, sermone procedente narrabimus. Hoc autem sciendum est, quia imperator Theodosius nullum horum persequebatur preter Eunomium, qui Constantinopoli collectas in domo faciebat, et conscriptos a se libros recitabat, ita ut eius doctrina multi corrumperentur.  Pro qua causa eum mulctauit exsilio, nullumque alium fatigauit neque sibimet communicare compulit; sed singulos per loca propria collectas celebrare permisit, et cultum tenere Christianitatis, sicut precipere potuit. Et alios quidem permisit extra ciuitatem oratoria fabricare; Nouatianos autem concordes sue fidei, intra urbem ecclesias habere concessit. De quibus quidem pauca dicenda sunt. Quadraginta annis Agelius presul fuit a temporibus Con tantini usque ad annum sextum Theodosii. Qui cum uenisset ad mortem, Sisinnium presbyterum ordinauit episcopum, uirum eloquentissimum et a Maximo philosopho una cum Iuliano imperatore litteris eruditum. Cumque populus Nouatianorum culparet ordinationem, cur non Martianum potius  ordinasset, per quem sub ualente Nouatiani sine persecutione mansissent: tunc Agelius populi uolens placare tristitiam, etiam Martianum ordinauit episcopum. Et cum melius habuisset, in ecclesiam processit, et sermonem fecit, dicens: Martianum habetis post me, post Martianum uero Sisinnium. Post paucos itaque dies defunctus est. Sub episcopatu uero Martiani etiam eorum Ecclesia ex huiu modi causa diuisa est. SOCRATES, lib. u, cap. 20, p. 279.



CAPUT XXXuII. De Sabbatio heresiarcha.

Sabbatius quidam ex Iudeo factus Christianus, et a Martiano ad presbyteratus honorem prouectus, nichilominus secte Iudaice seruiebat, cum quo scelere ambiebat etiam episcopatum. Assumens ergo sui desiderii  conscios duos presbyteros, Theoctistum et Macarium, nouitatem festiuitatis paschalis sub ualente imperatore constitutam in uico Phrygie Pazo, defendere nitebatur. Et primum quidem, quasi pro Ecclesie integritate custodienda, dicebat non esse dignos quosdam participatione sacramentorum. Procedenti uero tempore manifestatus est, dum collectas proprias celebraret. Inter hec Martianus agnoscens eius errorem et ordinationis sue culpam, quia uane glorie homines presbyteros ordinauerat, cum gemitu dicebat: Melius fuisse super spinas ponere manus suas, quam Sabbatium ordinasse presbyterum. Proinde synodum in Sangario Bithynie Nouatianorum fecit episcoporum: quo congregati euocauerunt  347 eos, ut coram synodo causas discessionis [ed., dissensionis] sue proponerent. Cumque Sabbatius discordiam festiuitatis paschalis suam diceret esse tristitiam, et oportere ut secundum Iudeorum obseruationem eam celebrari firmaret, sicut in Pazo fuerat constitutum, estimantes episcopi quoniam propter ambitum Sabbatius talia perpetraret, iusiurandum ei imposuerunt quia nunquam desideraret episcopatum. Quo iurante, regulam de Pasche festiuitate protulerunt qua singulis liceret quo uellent celebrare Pascha, ne propter discordiam festiuitatis diuiderent Ecclesiam; cum antiqui, Ecclesiis proximi, licet discordantes de tali festiuitate, communicassent tamen alterutris, et Nouatiani in regia urbe Roma constituti nunquam fuissent secuti Iudeos, sed semper post  equinoctium celebrarent Pascha. Cum hec ab eis tunc fuisset regula definita, Sabbatius iuramentis obstrictus, si quando paschalis festiuitas discordaret, ille apud semetipsum precedentius ieiunabat, et noctanter solemnem diem Pasche sabbati celebrabat, et rursus cum omnibus in ecclesia conueniebat, et mysteriis fruebatur. Hoc ergo, multis annis faciens, latere non potuit. Quapropter quidam simplicium, et maxime Phrygum et Galatarum ex hac re iustificari credentes, zelabantur eum, et Pascha cum illo celebrabant. Sed Sabbatius postea et remotas collectas faciebat, et paruipendens iusiurandum, suorum electione sequacium ordinatur episcopus. SOCRATES, lib. u, cap. 20. Edit. Christ. uales. cap. 21, p. 281.



CAPUT XXXuIII. De Pascha, uel diuers tate institutionum seu obseruationum que per diuersas Ecclesias celebrantur.


Sed mihi non uidetur huiusmodi uiros de festiuitate Pasche rationabiliter contendisse, neque istos qui nunc sequuntur Iudeos. Non enim mente perceperunt quia Iudaismo in Christianitatem mutato, illa subtilia et figuratiua legis Mosaice quieuerunt, quod hincapparet. Iudaizare namque nulla gens Christiana precepit; e diuerso autem etiam Apostolus contradixit, non solum circumcisionem prohibens, sed etiam de festiuitatibus contentiones abiiciendas monens. Scribens enim ad Galatas ait: Dicite mihi, qui sub lege uultis esse, legem non audistis ? Et hinc pauca loquens, seruum ostendit populum Iudeorum, et in libertatem uocatos qui accedunt ad  Christum. Monet etiam nullatenus obseruandos dies, et menses, et annos. Colossensibus autem scribens, magna uoce clamabat, umbram fuisse obseruationes antiquas. Quapropter, inquit, nullus uos iudicet in cibo, aut in potu, aut in parte festiuitatis, aut in initio mensis, aut in sabbato, que sunt umbra futuri . Et ad Hebreos idem apostolus dicit: Mutato enim sacerdotio, necessario legis mutatio fuit . Igitur nec Apostolus, nec Euangelia accedentibus ad predicationem iugum seruitutis imposuerunt, sed festiuitatem Pasche et alias celebritates honorandas esse dixerunt. Quapropter quoniam diligunt homines huiusmodi celebritates, eo quod in eis a laboribus requiescunt, singuli per prouincias, sicuti uoluerunt, memoriam salutaris passionis antiquitus  ex quadam consuetudine celebrabant. Non enim hoc Saluator aut nostri Apostoli lege predicauerunt, nec penam, aut supplicium, aut maledictum, sicut lex Mosaica Iudeis, nobis Euangelia aut apostoli sunt minati; sed solummodo in derogationem Iudeorum, quoniam in festiuitatibus homicidium commiserunt, in tempore Azymorum Saluatorem passum in Euangeliis est relatum. Intentio namque fuit apostolorum non de diebus sancire festiuitatem, sed conuersationem rectam et Dei predicare culturam. Mihi ergo uidetur quia, sicut multa alia per prouincias ad consuetudinem uenerunt, sic et Pasche festiuitas tradita est, eo quod nullus apostolorum aliquid hinc sanxisset. Nam plurimi circa minorem Asiam antiquitus quartumdecimum diem obseruabant,  non respicientes sabbati diem. Et hoc facientes, non tamen segregabantur ab illis qui aliter celebrabant, donec Romane Ecclesie uictor episcopus excommunicationem Quartodecimanis misisset in Asiam. Quo facto Ireneus Lugdunensis, Gallicanus episcopus, uictorem epistola sua culpauit, dicens etiam ueteres ita celebrasse; et quia Polycarpus Smyrne ciuitatis episcopus, qui postea sub Gordiano principe martyrio coronatus est, Aniceto episcopo Romano communicauerit: nichil discernens de paschali festiuitate, cum ipse Quartodecimanus esset, sicut Eusebius in quinto Ecclesiastice Historie libro docet. Quidam igitur, sicuti dixi, in Asia minore quartumdecimum obseruabant diem. Quidam uero etiam circa orientales partes sabbatum custodiebant,  dissonabant autem circa mensem. Nam alii Iudeos, licet integritatem non seruarent, sequendos esse in sacra festiuitate dicebant; alii uero post equinoctium celebrabant, declinantes sequi Iudeos, et dicentes quia dum sol esset in Ariete, Pascha celebrari deberet. Secundum Antiochenos autem Xanthico mense, secundum Romanos Aprili. Et hoc faciendum non sequendo modernos Iudeos, qui per omnia errare noscuntur, sed magis antiquos et Iosephum. Sic enim ille in tertio Antiquitatis libro conscripsit. His itaque contendentibus omnes Occidentales usque ad Oceanum, post equinoctium ex antiqua traditione Pascha celebrasse comperimus, nec aliquando habuisse discordiam. Non enim, sicuti quidam dicunt, celebratum sub Constantino concilium festiuitatem  Pasche mutauit. Nam ipse Constantinus discordantibus scribens, monet ut isti, cum pauci essent, imitarentur plures. Cuius epistole partem ponere non omisi. Sic enim post alia dixit: Est enim ordo decorus, quem omnes Ecclesie in uniuerso orbe apud Occidentem, et Meridiem, et Arcturum, posite seruare noscuntur, nec non etiam quidam Orientalium. Quapropter in presenti bene se habere omnes estimauerunt, et ego ipse uestre quoque sapientie placere promisi, ut quod in Romana ciuitate, Italia, et Africa, et uniuersa Aegypto, Hispania, Galliis, Britanniis, Libya, tota Hellade, Asia diecesi Ponti, et Cilicia, libenter sub una concordia custoditur, hoc etiam sapientia uestra suscipiat: considerantes non solum multitudinem predictorum locorum et  Ecclesiarum numerum, sed etiam quia hoc maxime debetis omnes communiter celebrare quod ratio subtilis uidetur exigere, nullam cum Iudeorum periurio habere communionem. Talia siquidem 348 Constantinus. Sed aiunt Quartodecimanis hanc obseruationem Ioannem apostolum tradidisse. Alii uero Petrum et Paulum apostolos Romanis et Occidentalibus dicunt Pasche tradidisse solemnitatem. Sed nullus scriptam probationem horum habere dignoscitur. Quia uero ex consuetudine quadam per prouincias celebratur Pascha, hinc estimo quod nulla religio [uales., religionis secta] easdem uideatur seruare solemnitates. Nam cum unius sint fidei plurimi, tamen discordant circa Pasche legitima. Unde pauca dicenda sunt. Nam in ipsis ieiuniis aliter apud alios  inuenimus obseruari. Romani enim sex [ed. Niu. et Frob., tres] ante Pascha septimanas, preter sabbatum et dominicam, sub continuatione ieiunant. Illyrici uero, et tota Hellas, Alexandria quoque, ante sex septimanas ieiunant, eaque ieiunia Quadragesimam uocant. Alii uero ante septem Pasche septimanas ieiuniorum facere noscuntur initia, et tres tantummodo septimanas, hoc est, quinis diebus per intermissiones aliarum duarum septimanarum ieiunantes; nichilominus Quadragesimam uocant. Unde miror, cum numerum ipsum non habeant, quomodo Quadragesimam uocent. Sed etiam ciborum abstinentiam non similem habent; nam alii omnino ab animantibus abstinent, alii ex animantibus pisces solummodo comedunt, quidam cum piscibus uescuntur  et uolatilibus, dicentes hec secundum Moysen ex aqua habere substantiam. Alii uero etiam caulibus et ouis abstinere noscuntur; quidam sicco tantummodo pane uescuntur; alii neque hoc; alii usque ad nonam ieiunantes horam sine discretione ciborum reficiuntur; et innumere consuetudines apud diuersos inueniuntur. Et quia nulla lectio ex hoc inuenitur antiqua, puto apostolos singulorum hoc reliquisse sententie, ut unusquisque operetur non timore, non necessitate, quod bonum est. Sed etiam circa celebritatem collectarum quedam diuersitas inuenitur. Nam dum per Ecclesias in uniuerso terrarum orbe constitutas, die sabbatorum per singulas hebdomadas sacrificia celebrentur, hoc in Alexandria et in Roma quadam prisca traditione non faciunt. Aegyptii  uero Alexandrie uicini et Thebaidis habitatores sabbato quidem collectas agunt, sed dominica, sicut moris est, sacramenta percipiunt; nam postquam fuerint epulati et cibis omnibus adimpleti, circa uesperam oblatione facta communicant. Rursus autem in Alexandria, quarta et sexta feria Scripture leguntur; easque doctores interpretantur, et omnia fiunt preter solemnem oblationis morem. Origenes enim plurima in his diebus uidetur exposuisse [ed., edocuisse]. Qui dum sapiens esset magister, et consideraret quia impossibilitas Mosaice legis ad litteram esset infirma, rationem Pasche ad modum contemplationis euexit: unum Pascha solummodo uerum fieri dicens, quod Saluator celebrauit aduersus contrarias potestates, dum crucem susciperet, et hoc tropeo uteretur  contra diabolum. In eadem Alexandria lectores et psalmi pronuntiatores indifferenter fiunt, siue catechumeni siue iam Christiani, dum omnes Ecclesie iam fideles in his ordinibus haberi uideantur. Ego quoque cognoui in Thessalia consuetudinem aliam: dum quidam clericus ante clericatum legitime duxisset uxorem, quia cum ea mixtus fuerat, abdicatus est, dum in Oriente cuncti spontanea uoluntate, et non aliqua necessitate etiam episcopi semetipsos abstineant. Plurimi enim eorum etiam episcopatus tempore ex legitima uxore filios habuerunt. Hoc quoque in Thessalia seruari cognoui, quoniam apud eos in diebus Pasche tantummodo baptizatur. Quapropter plurimi sine baptismate moriuntur. In Antiochia uero Syrie altare non ad orientem ecclesie,  sed magis ad occidentem habent. In Hellade, Hierosolymis, et Thessalia, ad tempus uespertinum orationes similes Nouatianis Constantinopoli degentibus agunt. In Cesarea Cappadocie et Cypro, die sabbati, et dominico circa uesperam cum lucernariis episcopi atque presbyteri Scripturas interpretantur. In Alexandria presbyter non facit sermonem. Et hec res initium accepit ex quo Arius Ecclesiam conturbauit. Rome sabbata uniuersa ieiunant. In Cesarea Cappadocie eos qui post baptisma delinquunt, a communione suspendunt, sicut Nouatiani et Macedoniani in Hellesponto faciunt, et in Asia Quartodecimani. Nouatiani circa Phrygiam binubos non recipiunt, Constantinopoli uero neque aperte recipiunt, neque palam remouere noscuntur. In occidentalibus  uero partibus aperte recipiunt. SOCRATES, lib. u, cap. 21; edit. Christ. uales., cap. 22, p. 282.



CAPUT XXXIX. De Pascha Montanistarum.

Montani siquidem, quos Phrygas nominant, peregrinam quamdam adinuentionem introducentes, secundum eam Pascha celebrant. Culpant enim eos qui cursum lune requirunt, et dicunt solares tantummodo circulos sequendos. Et menses quidem singulos esse dierum triginta definiunt, et inchoare primum ab equinoctio uernali, quod est secundum Romanos octauo calend. Aprilis. Tunc, inquiunt, duo magna luminaria facta sunt, quibus tempora et  anni manifestantur. Et hoc indicari, eo quod luna per octo annos cum sole concurrat, et ambo iidem nouum habeant mensem. Eo quod octo annorum cursus lune compleatur, et tanquam principium sit primi mensis, reputant predictam diem in Scripturis quartamdecimam, et hanc esse dicunt octauo idus Aprilis, secundum quam semper celebrant Pascha, tamen si contigerit etiam concurrere Resurrectionis diem dominico die, alioqui dominica superueniente celebrant; scriptum est enim, inquiunt, a quartadecima usque ad uicesimam primam esse celebrandam. SOZOMEN., lib. uII, cap. 18, p. 733.

Apud Romanos in unoquoque anno semel psallunt Alleluia primo die Pasche, ita ut Romani uelut pro iuramento habeant ut hunc hymnum audire mereantur:  in qua Ecclesia neque episcopus, neque alter quisquam coram populo docet [ms. Santheod., dicet]. Apud Alexandrinos hoc opinabile est, quia dum leguntur Euangelia, non surgit episcopus; quod apud alios nusquam fieri noui, ubi solus archidiaconus hanc lectionem legit; in aliis locis diaconi; in multis uero ecclesiis sacerdotes soli; Constantinopoli prima die Resurrectionis dominice pontifex. SOZOMEN., lib. uII, cap. 19, p. 734.



349 CAPUT XL. De Arianorum diuisione.

Prouenerunt enim etiam apud Arianos diuisiones propter huiusmodi causam. Singule uidelicet eorum contentiones ad ineptos eos perduxere sermones. Cum enim in eorum Ecclesia credatur Deus Pater esse  Filii uerbi, ex hoc apud eos questio processit, si possibile sit, ut etiam antequam existeret Filius, Deus Pater uocari potuisset: quoniam Dei uerbum non ex Patre naturaliter, sed ex non existentibus substitisse credebant. Circa primum itaque capitulum errantes, rite de puro nomine in certamen illicitum irruerunt. Dorotheus etenim ab Antiochia uocatus ab eis, dicebat non posse Patrem esse, neque uocari, Filio non subsistente. Porro Marinus, quem a Thracia ante Dorotheum uocauerant, occasionem inueniens opportunam, Dorotheo enim erat aduersus, respondit sermonem de hac questione contrarium. Et propterea sunt inter eos facte diuisiones. Diuisique propter hoc uerbum, seorsum singuli solemnia celebrabant. Alii enim sequebantur Dorotheum, alii  uero Marinum: dicentes quippe Patrem semper esse Patrem, etiam Filio non exstante. uocabantur enim isti Psathyriani, eo quod quidam Theoctistus, Syrus genere, Psatyropola, id est duplicia uendens, hanc propositionem ualde defenderet. Hos quoque secutus est Selenas, Gothorum episcopus. Sed isti quoque paulo post separati sunt, cum Marinus cum Agapio discordiam habuisset, quem ipse episcopum fecerat Ephesi. uerum isti non propter religionem, sed propter presulatum inimicitias inter se bellaque gesserunt. Gothi namque defendebant Agapium. Quamobrem plurimi clericorum eorum uanam gloriam fugientes, ad fidem consubstantialitatis utiliter accesserunt. Ariani siquidem triginta quinque annis diuisi sunt inter alterutros, postea sub imperio Theodosii  iunioris consulatu Plinte  ab heresi Psathyrianorum recedentes, uniti sunt, ueluti lege decernentes nunquam capitulum propter quod diuisi fuerant memorare. Sed hoc apud Constantinopolim gestum est. uerum in aliis ciuitatibus sub diuisione manserunt. Hec de Arianis. uerum nec Eunomiani sine diuisione manserunt. Nam et ipse Eunomius dudum ab Eudoxio, qui eum Cyzici ordinauit episcopum, segregatus est occasione accepta, eo quod Aetium doctorem eius expulsum suscipere noluisset. Reliqui uero ab eo per schismata diuersa partiti sunt. Prius itaque Theophronius quidam Cappadox ab Eunomio uersare contentiones edoctus, et aliquid de Aristotelis Categoriis, et intelligens, fecit libros  quos De Exercitio mentis attitulauit. Is ergo cum offendisset consectatores suos, tanquam recedens ab eis, expulsus est; et seorsum colligens de suo nomine heresim dereliquit. In Constantinopoli uero quidam Eutychius, ex tepidissima questione ab Eunomianis diuisus, hactenus collectas seorsum facit, uocanturque horum alii Eunomiatheophroniani, alii uero Eunomieutychiani. uerumtamen isti baptisma corruperunt; non enim in Trinitate, sed in Christi morte baptizant. SOCRATES, lib. u, cap. 22 et 23. Edit. Christ. uales. cap. 23 et 24, p. 291.



CAPUT XLI. De diuisione Macedonianorum.

Facta est igitur quodam tempore etiam inter Macedonianos diuisio, cum Eutropius presbyter seorsum  colligeret, et nequaquam ei Carterius consentiret. Fuerunt forsitan et alie diuisiones heresum, sed ego tanquam Constantinopolitanus, atque hic nutritus, que mihi clariora uisa sunt ea narrare curaui. SOCRATES, lib u, cap. 23, p. 293.



CAPUT XLII. De recessu Nili fluminis et rursus accessu.

Ea si quidem tempestate dicunt Aegypti fluuium circa primum ascensum aque post tergum recessisse. Quo facto, Aegyptii seuiebant, eo quod non sinerentur flumini sacrificia solemnia celebrare. Iudex autem seditionem perspiciens concitari, nuntiauit imperatori. uerum imperator melius iudicauit diuine fidei seruiendum quam poculis Nili, et sacrilegia preponere pietati: Nunquam, inquit, currat ille fluuius,  si magicis artibus et fluxu sanguinis unde polluende sunt sacri Paradisi. Hoc acto, post paululum ita uberrime Nilus effusus est, ut etiam altius quam solebat fluctus spargeret. Cumque solitas complesset mensuras, et adhuc in culmen extolleretur, in terrorem nimium Aegyptii sunt redacti: metuentes ne et Alexandriam et Libye partes forte destrueret. Tunc enim fertur paganos Alexandrinos in theatro clamasse, quia uelut senex et delirus euanuisset Nilus. Quamobrem plurimi Aegyptiorum derogantes paterne religioni, ad Christianitatis iura conuersi sunt. SOZOMEN., lib. uII, cap. 20, p. 736.



CAPUT XLIII. Quemadmodum caput Ioannis Baptiste Constantinopolim fuerit deportatum.

 Eodem tempore dicitur delatum Constantinopolim Ioannis Baptiste caput, quod Herodias petiit ab Herode Tetrarcha. Fertur enim inuentum caput a monachis Macedonianis, qui primum quidem Hierosolymis habitabant, postea uero Ciliciam migrauerunt. Cum enim ante hoc imperium Mardonius maior domus imperialis nuntiasset hoc imperatori, precepit ualens caput sacrum Constantinopolim deportari. Qua iussione directi, et imponentes illud uehiculo deportabant. Cumque uenissent ad locum qui uocatur Pantichium, est enim circa Chalcedonem, nequaquam poterat trahi uehiculum, licet multis plagis burdones affligerentur. Et cum hoc inopinabile uideretur uniuersis, et ipsi simul imperatori, sacrum hoc  caput recondiderunt in uico appellato Cosilai. Erat enim possessio ipsa Mardonii. Illo siquidem tempore aut Deo, aut ipso propheta monente, in hunc locum usque perductum est. Cumque postea Theodosius imperator has Baptiste 350 reliquias uoluisset auferre, solam referunt exstitisse matronam uirginem sacram, que eius custodiam capitis exhibebat. Cui dum sepius imperator non uiolenter, sed cum lacrymis supplicaret ut eum permitteret sua uota complere: hec putans quia sicut tempore ualentis, etiam tunc non pateretur ulterius Baptista portari, cessit. At imperator amplectens sua purpura thecam in qua caput Baptiste iacebat, eamque portans uenit, et ante ciuitatem Constantinopolitanam recondidit in septimo milliario, ibique magnam et pulcherrimam  Deo edificauit ecclesiam; crebroque deprecatus est matronam, promisitque dona gratissima si reconciliari uellet. Nec passa est, erat enim Macedoniana heresi uiolata, licet presbyter uincentius consectator eius, qui prophete sepulcrum equaliter obseruabat, conuersus fuisset, et catholice communicasset Ecclesie. Ferunt enim quia coniurationem habeant Macedoniani nunquam se a sua secta recedere. uerum is presbyter, dum ageretur de migratione sacri capitis, apud se definiuit, quia si sequeretur Baptista imperatorem, et ipse communicaret ei. Quo facto, conuersus est. SOZOMEN., lib. uII, cap. 21, p. 737.



CAPUT XLIu. Quemadmodum Flauianus Antiochenum solus acceperit episcopatum.


Igitur in Antiochia Meletii maximi successionem Flauianus accepit, qui cum Diodoro plurima pro ouibus certamina passus est. uoluerat enim Paulinus Ecclesie suscipere presulatum: sed pontificum restitit chorus, dicens non oportere eum qui Meletii consilium non receperat, post illius mortem in eius sede consistere; sed eum potius qui plurimis laboribus effulgebat, et pro ouium cura pericula sustinuerat. Hoc factum Romanos et Aegyptios fecit infestos aduersus Orientales. Sed neque morte Paulini inimicitie sunt destructe. Nam et post illum, cum Euagrius eius percepisset sedem, perstiterunt Flauiano uehementer infensi, licet Euagrius preter ecclesiasticam regulam fuerit ordinatus. Solus enim Paulinus eum  instituerat, plurimas regulas preuaricatus ecclesiasticas. Non enim precipiunt ut pro se qu libet ordinare possit, sed conuocare uniuersos prouincie sacerdotes, et preter tres pontifices ordinationem fieri penitus interdicunt. uerumtamen nichil horum respicientes, Euagrii sunt amplexi communionem, et aduersus Flauianum auditus principis commouerunt. Qui frequenter impulsus, deduxit eum ad urbem Constantinopolim, et Romam [mss. et ed. u., Rome] proficisci precepit. Porro Flauianus excusatione hiemis, et promissione facta, quia tempore opportuno pergeret Romam, tunc est reuersus ad propria. Cumque Romani pontifices, non solum mirabilis Damasus, sed etiam post eum Siricius et Anastasius imperatori  uehementer insisterent, dicentes, quod tyrannos quidem proprios debellaret; qui uero Christi resisterent legibus, eos sineret impunitos; rursus eum euocans, Romam [mss. et ed. u., Rome] proficisci cogebat. Tunc Flauianus sapientissimus digna fiducia usus ait: Siquidem fidem meam, o imperator, quasi non rectam accusant quidam, aut uitam dicunt sacerdotio non esse dignam, etiam ipsos accusatores habere iudices non refuto, eorumque sententiam gratanter excipio. Si uero de sede et presulatu contendunt, nec litigo, nec hec uolentibus habere resulto; sed abscedo, et me ab episcopatu suspendo. Da igitur Antiochenam sedem cuicunque uolueris, imperator. Hanc eius fortitudinem sapientiamque miratus princeps, redire ad patriam, et commissam  sibi regere precepit Ecclesiam. Post aliquantum tempus Romam [mss. et ed. u., Rome] denuo ueniens imperator, easdem ab episcopis patiebatur querelas, quasi Flauiani tyrannidem subdere noluisset. At ille speciem tyrannidis eos effari precepit, dicens se esse Flauianum. Illis uero dicentibus, quia non possent cum imperatore contendere, monuit ut de cetero Ecclesie concordiam haberent, deponerentque certamen, et stultas contentiones exstinguerent. Paulinus, inquit, olim est mortuus; Euagrius contra regulas ordinatus; orientales autem Ecclesie presulatum Flauiano deferentes, et Asia, Pontus, et Thracia, eius communioni coniuncte sunt: omnis Illyricus illum nouit per Orientem episcopis presidere. His flexi monitionibus Hesperie sacerdotes soluturos se  inimicitias promiserunt, et legatos mittendos ab eo se suscipere. Hoc agnoscens sacratissimus Flauianus, misit Romam [mss. et ed. u., Rome] quosdam laude dignos episcopos, et Antiochenos presbyteros, atque diaconos, quibus preerat Acacius Beree in omni terra pelagoque cantatus. Is cum aliis Romam [mss. et ed. u., Rome] ueniens, longamque sanans odii passionem, post decem et septem annos Ecclesiis restituit pacem. Quod agnoscentes Aegyptii, inimicitias exstinguentes, concordiam sunt amplexi. Tunc igitur Ecclesie Romane Innocentius, successor Anastasii, presidebat, uir prudentia et intellectu decenter ornatus; Alexandrine uero Theophilus. THEODORETUS, lib. u, cap. 23, p. 229.



CAPUT XLu. De Eugenio tyranno, et quemadmodum fuerit superatus.


Res itaque publica hoc tempore pro huiusmodi causa turbabatur in Occidentis partibus. Grammaticus quidam nomine Eugenius, litterarum Latinarum doctor, relinquens scholas suas, in palatio militabat. Eratque imperatoris antigraphus, et propter eloquentiam a multis honorabatur. Tunc ergo, ut fertur, non mediocriter cogitans, cooperatorem assumpsit Arbogasten, de minoribus Gallis ortum, militaris ordinis ducem, uirum seuum et necibus preparatum. Quo facto declinauit ad tyrannidem. Igitur uterque contra imperatorem ualentinianum necem machinabantur, cubicularios corrumpentes cunuchos. At illi  dormientem principem suffocarunt. Hoc Eugenius repente cognoscens, imperio potitur Hesperie, agebatque quod tyranno poterat conuenire. Hec audiens Theodosius imperator, rursus sollicitudinibus obstrictus, secunda certamina post Maximum preparabat. Congregansque militarem uirtutem, et Honorium filium designans imperatorem consulatu suo et Habundantii , decimo die Ianuarii 351 mensis, denuo ad partes Hesperias magno studio festinabat. SOCRATES, lib. u, cap. 24. Edit. Christ. uales. cap. 25, p. 293.

Interea euentum belli considerans, misit ad Thebaidam ad Ioannem monachum, tunc prescientia clarum. Ad quem destinauit Eutropium eunuchum sibimet fidelissimum, ut aut eum, si uellet uenire,  deduceret, aut nolentem de euentu belli requireret. At ille Ioannem quidem deducere non preualuit; sed mandatum retulit eius, quia bello uinceret, et perimeret tyrannum, et post uictoriam in Italia moreretur. SOZOMEN., lib. uII, cap. 22, pag. 740.

Relictis ergo Theodosius ambobus filiis in urbe Constantinopoli, cum pergeret contra Eugenium bellaturus, plurimi trans Istrum barbari sunt secuti, cum eo pugnaturi contra tyrannum; paruoque tempore cum manu maxima uenit ad Gallias. Illic enim preparabat bellum, ubi iam multa millia habebat exercitus. SOCRATES, lib. u, cap. 24; edit. Christ. uales. cap. 25, p. 294.

Cum igitur in quodam monte oratorium inuenisset, ibi nocte Domino supplicabat, et circa galli cantum  sopore compressus, uidit in somnis quasi iaceret in campo, et astarent sibi duo quidam uiri in uestibus albis et equis candidissimis residentes, eumque iubentes habere fiduciam, et diluculo armare milites ad uictoriam; dicebantque se pro solatio destinatos. Quorum alter Ioannem euangelistam, alter se Philippum dicebat apostolum. Hac uisione comperta, nequaquam ab oratione cessauit, sed lacrymas uberiores effudit. Que uisio etiam alicui militi reuelata est, et per diuersos peruenit ad principem. At ille: Non propter me, inquit, hec iste uidit; sed ne quis crederet quia finxi quod ego uidi. Ideoque etiam isti monstratum est; nam primo mihi hoc Dominus communis ostendit. THEODORETUS, lib. u, cap. 24, p. 232.

Fit ergo congressio circa fluuium uocabulo Frigidum.  Igitur in parte qua Romani contra Romanos confligebant, bella erant equalia. Unde uero barbari auxiliatores imperatoris, pars Eugenii potior esse uidebatur. Imperator autem uidens barbaros deperire, in maxima ueniens estuatione, prostrauit semetipsum in terra, adiutorem inuocans Deum, et petitione frustratus non est. Quidam enim Bacurius magister militum eius repente sic confortatus est, ut cum primis ducibus concurreret ad eam partem qua barbari premebantur. Quo facto disrupit acies, et in fugam mox uertit inimicos. Fitque denuo ea hora miraculum; uentus enim uehementissimus inspirans, emissa iacula ab Eugenii partibus contra eos denuo reuocabat, et a partibus imperatoris ad hostes cum magna fortitudine  deferebat. Tantum ualuit imperatoris oratio. Hoc itaque modo dimicatione consumpta, tyrannus currens ad pedes imperatoris, exorabat promereri salutem. Qui circa pedes eius a militibus capite sectus est. Hec gesta sunt septima decima die Septembris mensis, consulatu Arcadii tertio, et Honorii secundo . Arbogastes autem tantorum causa malorum, post duos congressionis dies, fuga lapsus, dum cognouisset quia uiuere non posset, proprio gladio se peremit. SOCRATES, lib. u, cap. 24; edit. Christ. uales. cap. 25, p. 294.



CAPUT XLuI. De miraculis Donati pontificis in Berea.

Ea siquidem tempestate plurimi inter episcopos effulgebant, sicut Donatus Euree Epiri. De quo dum  prouinciales miracula multa testentur, maximum tamen est quod de dracone gessit. Is enim circa pontem in uia publica iacens, cibum habebat oues, capras, equos, et homines abripiens deuorabat. Ad quam bestiam Donatus sine gladio, sine quolibet iaculo ueniens, cum illa leuasset caput, quasi uoratura uirum, tunc ille uexillum crucis ante faciem eius digito designans in ere, in os eius exspuit. Bestia uero sputum mox ore suo suscipiens, exspirauit. Quam, sicut audiui, octo paria boum in uicinum campum traxerunt; et misso igne combusta est, ne erem fetore corrumperet. Huius itaque Donati sepultura insignis est, ubi oratorium ex eius nomine uocitatur, habens fontem aquarum quem ipse fer ur  orationibus inuenisse. Nam dum esset locus inaquosus, et illic ex itinere aliquando uenisset, aiunt quia fatigatis illis qui cum eo erant, orasset, et mox aque inundatio prorupisset, et ex illo tempore hactenus permaneret. SOZOMEN., lib. uII, cap. 25; edit. Christ, uales. cap. 26, p. 747.



CAPUT XLuII. De Theotimo Tomitano pontifice.

Eo tempore Tomitanam et Scythie Ecclesiam Theotimus gubernabat, uir in philosophia nutritus, cuius uirtutem diligentes barbari trans Istrum habitantes, Deum Romanorum esse predicabant. Diuinarum quippe in eo rerum experimenta sepius perceperunt. Nam cum aliquo tempore iter faceret, illius terre barbari occurrerunt ei. Et dum hi qui erant  circa eum terrore turbarentur, quasi continuo morituri, ex equo descendens orauit. Porro barbari neque eum, neque sequaces eius, nec equos, de quibus descenderant, uidentes, pertransierunt. Dum igitur crebro transeuntes Scythas, naturaliter feroces, epulis muneribusque mansuefaceret, quidam barbarus arbitratus eum esse locupletem, cepit insidiari, ut eum caperet, alligaret et traheret. Cum hoc iam preparasset, et dexteram ad hoc haberet, ut eum iactu laquearet, manus in ere mox ligata, et barbarus ille inuisibilibus uinculis est obstrictus. Tunc aliis pro eo rogantibus, supplicauit Deo Theotimus ut barbarus solueretur. SOZOMEN., lib. uII, cap. 25; edit. Christ. uales. cap. 26, p. 748.



CAPUT XLuIII. De Epiphanio Cyprio.


Eo quoque tempore fuit Epiphanius, Cypriorum episcopus, ad cuius sepulcrum hactenus demones expelluntur. Is enim cum substantiam propriam necessitatem sustinentibus 352 erogasset, et multis quoque offerentibus ei pecunias manu largissima dispensaret, contigit ut pecuniis deficientibus economus Ecclesie murmuraret. Quo facto, assistens quidam in domo in qua manebat economus, sacculum multarum pecuniarum dedit, et ita disparuit, ut nec qui dedit, nec qui misit agnosceretur. Quod factum omnes diuinum esse iudicauerunt. Aliud quoque eius libet referre miraculum. Quidam pauperes uolentes Epiphanium arte deludere, ut eis aliquid daret, dum  iter ageret, unus eorum supinum se prostrauit in terra, alter stabat quasi mortuum deflens, nec habens unde eum sepelire potuisset. Epiphanius autem superueniens, orauit ut sub quiete dormiret, et sepulture necessaria prebuit, simulque consolatus est flentem, dicens: Quiesce, fili, a lacrymis; non enim fletu resuscitari poterit. Est enim ineuitabile quod euenit. Cumque discessisset Epiphanius, cepit ille pulsare socium, ut resurgeret. Et cum hoc semel et secundo fecisset, dicens: Surge, hodie de tuis laboribus epulemur, et ille penitus non sentiret, cognoscens uere mortuum, cucurrit ad Epiphanium flens, et petens ut eius socium suscitaret. At ille consolatus est, ne grauiter ferret quod euenerat. Non tamen defunctum denuo suscitauit. Hoc enim credo prouide  gestum, ut non facile Dei ministri deludantur. Eo tempore fuit Aeas [uales., Aiax] et Zeno in Palestine Gaza philosophantes. Et Aeas fertur, cum pulcherrimam duxisset uxorem, ter cum ipsa solum concubuisse, et tres filios genuisse, postea uitam monachicam apprime esse sectatum. Zeno autem episcopus usque ad annorum centum habens etatem, nunquam solemnibus minor fuit, aut quieuit officiis.  SOZOMEN, lib. uII, cap. 26 et 27; edit. Christ. uales. cap. 27 et 28, p. 749.



CAPUT XLIX. Quomodo Habacuc et Michee prophetarum corpora inuenta sint.

Non solum religionem hec tunc nobilitabant, sed etiam Habacuc et Michee prophetarum corpora, sicut audiui, hoc tempore sunt ostensa reuelatione diuina, cum Zebennus tunc Eleutheropolitanam gubernaret Ecclesiam, in uico qui prius uocabatur Ceila, in Berethasia predio, quod distat ab urbe quasi stadiis decem. Circa hunc locum sepultura Michee fuit, quam nescientes quid dicerent prouinciales, fidelium [ed., Ofidelem] memoriam uocitabant. SOZOMEN.,  lib. uII, cap. 28; edit. Christ. uales. cap. 29, pag. 752.



CAPUT L. De fine Theodosii principis.

Igitur Theodosius imperator, post laborem publicum corpore fatigatus, et sperans se ea egritudine moriturum, potius de republica cogitabat, considerans que solent hominibus prouenire imperatore moriente. Filium itaque Honorium de Constantinopoli uelociter euocauit, ordinare uolens partes Hesperias. Cumque filius Mediolanum uenisset, ex egritudine releuatus, circum de uictoria celebrabat. Et ante prandium quidem spectaculum quasi sanus exhibuit. Post prandium repente pregrauatus est, et ad spectaculum  uenire non potuit; filium tamen ludis adesse precepit. Superueniente uero nocte defunctus est consulatu Olibrii et Probini , septima decima die Ianuarii mensis, anno primo ducentesime nonagesime quarte olympiadis. uixit autem imperator Theodosius annos sexaginta, ex quibus sedecim imperauit. SOCRATES, lib. u, cap. 25; edit. Christ. uales. cap. 26, p. 295.



LIBER DECIMUS.



353 CAPUT PRIMUM. De successione Arcadii et Honorii.


Defuncto igitur Theodosio, in eius imperio filii  successerunt, Arcadius in Oriente, Honorius autem in Occidente. Hoc tempore in Romana Damasus presidebat Ecclesia, in Alexandria Theophilus, Hierosolymis Ioannes, Flauianus Antiochenam tenebat sedem, Constantinopolitanamque Nectarius. Igitur circa octauam diem Nouembris mensis, eodem consulatu , corpus Theodosii delatum est cum solemni honore, et ab Arcadio filio sepulture contraditur. Post paucos uero dies, id est uicesima septima eiusdem mensis, etiam exercitus qui cum imperatore Theodosio fuerat contra tyrannum, reuersus est. Et dum imperator Arcadius secundum consuetudinem ad portas occurrisset exercitui remeanti, tunc milites Rufinum prefectum imperatoris peremerunt.  Erat enim suspectus, quasi tyrannidem posset assumere. Dicebatur autem quia Hunnos ipse in Romanorum prouincias euocasset, qui tunc Armeniam et  partes Orientis ualde uastabant. SOCRATES, lib. uI, cap. 1, p. 299.



CAPUT II. Quomodo Honorius ludum gladiatorum remouerit.

Honorius itaque suscipiens Occidentis imperium ludum gladiatorum, qui dudum Rome celebrabatur, huiusmodi causa remouit. Quidam Tilemachius conuersatione monastica pro hac causa ab Oriente uenit ad Romam. Dumque nefandum illud spectaculum ageretur, etiam ipse intrauit in stadium, et descendens nitebatur pugnantes inter se gladiis separare. Cumque spectatores aduersus cum seuirent, et in effusione sanguinis grassarentur, prouisorem pacis  lapidibus occiderunt. Hoc agnoscens mirabilis imperator, illum quidem inter uictores martyres numerauit, nefandum uero spectaculum prorsus abscidit. THEODORETUS, lib. u, cap 26, p. 234.



CAPUT III. De morte Nectarii Constantinopolitani episcopi, et ordinatione actibusque Ioannis.

Pauco tempore transeunte, etiam Nectarius Constantinopolitanus episcopus defunctus est consulatu Cesarii et Attici , uicesima et septima die Septembris mensis. Mox ergo studia generantur in episcopatum, aliis alium ordinare cupientibus. Nouissime uero placuit ut ab Antiochia Ioannes euocaretur, Ecclesie presbyter. Erat enim eius doctrine fama mirabilis. Intra paucum ergo tempus communi  decreto omnium clericorum et laicorum imperator Arcadius euocauit eum. Et propter dignitatem ordinis cum adessent ex imperiali iussione plurimi episcopi, etiam Theophilus uenit Alexandrinus, qui studebat quidem Ioanni detrahere, et Isidorum suum presbyterum ordinare. Diligebat enim eum, quoniam aliquando sustinuerat pro eo tale periculum. Cum imperator Theodosius aduersus Maximum tyrannum decertaret, Theophilus 354 per Isidorum xenia misit imperatori, et duplices misit epistolas, mandans ut alias epistolas non uincenti daret, porro uictori et munera et alias porrigeret litteras. Has cum Isidorus portasset, Rome ueniens uictoriam sustinebat; sed non diu latuit. Quidam enim lector rapiens epistolas, demonstrauit imperatori. Quamobrem  Isidorus terrore comprehensus, in Alexandriam fugit, celare uolens quod fuerat ei mandatum. Ob quam causam Isidorum Theophilus diligebat. uerum palatii iudices preposuere Ioannem. Cumque multi Theophilum accusarent, libellos aduersus eum pro diuersis causis presentibus episcopis obtulerunt. Tunc prepositus palatii, Eutropius nomine, sumens accusationes scriptas, ostendit Theophilo, dicens: Aut ordina Ioannem, aut accusationes ueniant ad examen. Hinc perterritus Theophilus, Ioannem ordinauit episcopum. Qui suscepit episcopatum sexta decima die Februarii mensis, consulatu Honorii imperatoris et Eutychiani prefecti . Quia uero Ioannes uir fuit omnino preclarus, ex libris quos reliquit agnoscitur. Cuius uitam, genus,  conuersationem, et quemadmodum sit depositus, et morte potius [ed. u., posterius] honoratus, exponam. SOCRATES, lib. uI, cap. 2, p. 300.

Ioannes itaque fuit Antiochenus, filius Secundi et Anthuse nobilium personarum, discipulus sophiste Libanii, et auditor Andragatii philosophi. Cumque se ad aduocationem prepararet, considerans molestias litigantium iniustumque uite propositum, potius elegit quietem. Et hoc fecit emulatus Euagrium, quoniam et ipse dum iisdem studiis esset usus, quietam magis secutus est uitam. Mox ergo mutato schemate pariter et incessu, diuinis lectionibus incumbebat, et frequentius ad sanctam concurrebat ecclesiam. Hec agens persuasit etiam Theodoro  et Maximo, qui fuerant condiscipuli eius apud sophistam Libanium, ut pomposam relinquerent uitam, et simplicem sequerentur. Quorum Theodorus postea episcopus Mopsuestene ordinatur Ecclesie, Maximus autem Seleucie Isaurie. Tunc itaque isti fiunt discipuli in lectione diuina Diodori atque Carterii, qui eodem tempore sacris monasteriis presidebant. Sed Diodorus postea Tarsi ordinatus episcopus, multos conscripsit libros, sacras ad litteram intuens Scripturas. Porro Ioannem degentem cum Basilio, tunc a Meletio factum diaconum, et postea Cesaree Cappadocie presulem constitutum, Zeno episcopus ab Hierosolymis reuertens, lectorem in ecclesia Antiochena constituit. In quo adhuc officio positus librum edidit contra Iudeos. Post paucum  uero tempus etiam diaconatum a Meletio promerens, de Sacerdotio alium fecit librum, aliosque plurimos explanauit. Postea uero, Meletio in Constantinopolitana urbe defuncto, recedens Ioannes a Meletianis, et neque Paulino communicans, tribus annis continue sub quiete degebat. Postea uero, Paulino moriente, ab Euagrio eius successore presbyter ordinatur. Ante episcopatum itaque hoc modo conuersatus est. Fuit enim uir, ut aiunt, propter zelum castitatis seuerior, et amplius quam habebat a iuuentute sua, furori magis quam reuerentie se prebebat, et propter uite rectitudinem incautus prospicere de futuris; propter simplicitatem uero, oris libertate profusus, apud colloquentes non mediocriter utebatur; docendo precipuus erat, utilis ad corrigendos audientium mores;  in confabulatione uero arrogans a nescientibus putabatur. Cum ergo talis moribus esset, episcopatu suscepto, maiori fastu quam debuerat utebatur, clericorum suorum corrigere uitam uolens. Mox igitur in ipso initio, cum clericis asper uideretur Ecclesie, erat plurimis odiosus, et ueluti furiosum uniuersi declinabant. Compellebat enim eum ut omnes offenderet Serapio diaconus eius, qui aliquando presentibus clericis hunc protulit magna uoce sermonem: Nunquam poteris, o episcope, hos corrigere, nisi uno baculo percusseris uniuersos. Quo dicto maiora contra eum odia concitata sunt. Non post multum uero tempus, plurimos clericorum pro diuersis exemit causis. At illi conspirantes aduersus eum, etiam derogationibus apud populos utebantur; quarum rerum faciebant maximam fidem, eo quod nec ullum  secum comedere pateretur, nec ipse ad alium inuitatus accederet. Dicunt enim quidam propterea noluisse eum cum quoquam comedere, eo quod turpiter manducaret escasque perciperet; alii uero propter excellentem ciborum continentiam hoc eum facere predicabant. SOCRATES, lib. uI, cap. 3, p. 301.

Ego tamen quodam uiro ueraci referente audiui, quia propter abstinentiam capite et stomacho sepe dolebat, et ideo prandiorum epulas euitabat. SOZOMEN., lib. uII, cap. 9, p. 769.

Porro populus propter sermones quos in ecclesia faciebat, diligebat eum, paruipendens accusatorum uoces. Quales uero sint eius libri, non oportet nunc  dici, quoniam legentibus poterunt indicari. Igitur cum clero tantummodo esset infensus, machinationes contra eum non omnino ualuerunt. Dum uero etiam plurimos procerum obiurgare cepisset, tunc inuidia contra eum maior accensa est. Et quidem plurima dicebantur, multa quoque faciebant audientibus fidem. SOCRATES, lib. uI, cap. 4, p. 304.



CAPUT Iu. Quomodo Eutropius prepositus imperatoris fuerit interemptus.

Eius derogationibus dedit augmentum homilia contra Eutropium tunc prolata. Eutropius enim eunuchus prepositus imperatoris, et habens consulis dignitatem, uolens in quibusdam ad ecclesiam refugientibus uindicare, studuit ab imperatoribus legem  poni iubentem ut nullus ad ecclesias confugeret, imo qui dudum refugerant, traherentur. Sed Dei secutum est repente iudicium. Erat ergo proposita lex. Post paucos uero dies cum ipse Eutropius offendisset imperatorem, inter refugas erat apud ecclesiam. Episcopus uero, Eutropio sub altari iacente, nimioque percusso timore, residens super ambonem, ubi solebat prius consuete facere sermonem, homiliam increpatoriam fecit aduersus eum. Unde plurimos magis offendebat, eo quod homini in infelicitate posito non solum miseratus non est, sed etiam nec obiurgare desisteret. Igitur Eutropii, tunc consulatus dignitatem habentis, propter quedam uitia caput imperator iussit auferri, et ex ordine consulum eius nomen penitus abrogari . Quamobrem  Theodori solummodo, qui cum eo consul fuit, nomen 355 ascriptum est. Pro diuersis igitur causis multos sepius fiducialiter obiurgabat, et plurimis erat odiosus. Unde Theophilus, Alexandrine ciuitatis episcopus, mox post ordinationem causas eius deiectionis inquisiuit, et quibusdam presentibus de eo latenter obloquebatur, multis etiam longe positis scribebat. Contristabatur enim non solum pro fiducia Ioannis, sed quia etiam Isidorum presbyterum suum, episcopum Constantinopoleos ordinare non ualuit. SOCRATES, lib. uI, cap. 5, p. 304.

Sacerdotibus igitur Ioannes episcopus supplicabat ut secundum ecclesiasticas uiuerent sanctiones, quas quicunque preuaricari presumerent, eos ad templum prohibebat accedere. Dicebat enim quia nec deberent  frui honore sacerdotii qui eorum uitam contemnerent imitari. Non solum enim prouidentiam urbis Constantinopoleos habebat, sed etiam totius Thracie, que sex prouinciis est diuisa, et que undecim administrationibus dispensatur. His legibus ordinabat etiam Ponticam regionem, que totidem iudicibus gubernari dignoscitur. Cumque cognouisset in Phenice adhuc demonibus sacrificia ministrari, electos monachos et imperialibus sanctionibus coarmatos aduersus cultores destinauit idolorum: dans pecunias templorum destructoribus erogandas, non ex erario publico, sed quas a fidelissimis mulieribus oblatas sponte percipiebat. THEODORETUS, lib. u, cap. 28, p. 235.



CAPUT u. De conuersione Celticorum per Ioannem.


uidens igitur etiam populum Celticorum Arianis retibus laqueatum, et cogitans de eorum capienda salute, consilium huiusmodi uenationis inuenit. Eiusdem namque lingue presbyteros, diaconos atque lectores fecit, et unam eis ecclesiam dedit. Qua occasione multos eorum cepit, dum et ipse frequenter illic iret, et per interpretem Celticum diuinas lectiones exponeret. Hec ergo intra ciuitatem crebro faciens, et plurimos eius gentis Arianorum ad apostolica dogmata reuocauit. Apud Scythas autem quidam erant desiderium salutis habentes, quo non poterant peruenire. Quod Ioannes agnoscens, quesiuit uiros apostolico zelo feruentes, eosque direxit, et desiderantibus salutis gratiam ministrauit. Ego autem etiam litteras  eius legi ad Leontium Ancyre presulem, quibus indicauit Scythas fuisse conuersos in nostra prouincia. Et cognoscens in quibusdam uicis Marcionis creuisse languorem, scripsit eius loci pastoribus ut eos pellerent. Insuper etiam principis pro hac causa proferri petiit sanctionem. [Hec desunt in mss. codicibus et in ed. u.] Quod igitur ecclesiarum curam in animo habuerit secundum diuinum Apostolum, satis hec docuerint. [Hec autem desunt in edit. ualesii] Licet autem etiam aliunde illius libertatem intelligere. THEODORETUS, lib. u, cap. 30, p. 236.



CAPUT uI. De Gaina magistro militum eiusque rebellione.

 Gainas quidam genere Celticus, consilio barbarus, studio tyrannico uehementer elatus, eo tempore cum esset magister militum, multos sue gentis, multos etiam Romanorum sub suo magisterio habens, terrorem plurimis, etiam ipsi principi, meditatione tyrannidis inferebat; eratque Arianus. Is ergo rogauit imperatorem ut intra ciuitatem ei unam daret ecclesiam. At ille eum se placare promisit. Tunc euocans Ioannem, eique potentiam illius, meditatamque tyrannidem dicens, petebat ut data ecclesia eius refrenaret intentionem. At ille uirtute fortissimus: Noli, inquit, o imperator, hec promittere, neque sanctum canibus dare. Non enim potero Deo benedicentes expellere, et sanctum templum blasphemantibus iniuste contradere. Neque hunc barbarum metuas, imperator;  sed ambos nos iube uocari, et sub silentio inter nos que dicuntur audi. Ego namque linguam illius sic frenabo, ut non presumat petere que dari non expedit. Hoc audiens imperator gauisus est, et utrumque altera die uocauit. Tunc Gainas petitionem suam poscebat; Ioannes contradicebat, dicens: Non licet imperatori pietatem custodienti aliquid contra mandata diuina presumere. Cumque responderet ille quia oratorium et ipse habere deberet, Ioannes ait: Ubique tibi diuina domus aperta est, et nullus te uetat orare. At ille: Sed ego, inquit, alterius secte sum, et cum meis unum templum habere deposco. Multos enim pro Romana republica labores assumpsi, et non debeo in mea petitione contemni. Cui Ioannes: Plurima, inquit, premia, et que transcendunt tua certamina,  percepisti, magister militum factus, consulari toga insuper exornatus. Et oportet te considerare qui dudum fueris, et qualis modo conspiciaris, et que prisca paupertas, et que moderna substantia; quibus uestibus utebaris antequam Istrum transisses, et quibus nunc uteris. Considera igitur quia pauci labores maxima tibi premia contulerunt, et circa honorantem te non sis ingratus. His sermonibus tantus ille doctor obstruxit os Gaine, eumque compulit ut taceret. THEODORETUS, lib. u, cap. 32, p. 237.

Igitur dum Gainas adipisci desideraret imperium, qui dudum de sua fide apud beatam martyrem Eufemiam in Chalcedonia imperatori Arcadio promisisset, diuersa consilia reuoluebat, et in sua intentione semper instabat. Dumque per diem nichil in urbe Constantinopolitana  agere potuisset, machinatus est ut nocte barbaros mitteret qui palatium concremarent. Tunc enim aperte monstratum est quomodo Deus custodiat ciuitatem. Missis enim ab eo barbaris ad incendium atque predas, angelorum turba apparuit, armatorum ingens corpus habentium. Illi uero putantes esse milites, abscesserunt. Cumque hoc Gaine fuisset nuntiatum, incredibile uisum est. Nouerat enim quia cunctus exercitus per ciuitates fuerat constitutus. Quapropter denuo futura nocte alios destinauit. Cumque idem ei renuntiatum fuisset , nouissime ipse egressus cum multitudine, miraculi sumpsit experimentum: arbitratus reuera quia per diem quidem lateret exercitus, nocte uero pro eius  custodia poneretur. Et ita, dum intra urbem nichil posset implere, egressus ad Thraciam, aperte hostilem monstrauit intentionem. SOCRATES, lib. uI, cap. 6, p. 307.

Cum igitur aliquantum transisset tempus, diu meditatam tyrannidem Gainas patefecit. Collecto 356 namque exercitu, per Thracias uniuersa uastabat. Hoc agnoscentes et iudices et populi terrebantur; et neque repugnare illi quilibet presumebat, neque apud eum legatione fungi, dum asperitatem barbaricam formidarent. Tunc ergo alios omnes tanquam metuentes relinquens imperator, Ioanni uiro sanctissimo onus legationis imposuit. At ille neque illius resultationis memor, neque inimicitiarum que hinc exorte uidebantur, alacriter est profectus ad Thracias.  At ille cognoscens legatum, eiusque fiduciam pro pietate sic licenter assumptam, occurrit ei longo itinere, eiusque dexteram suis oculis circumposuit; insuper etiam suos filios sacra eius genua osculari precepit. Huius ergo uirtutis Ioannes fuit, ut etiam ualde terribiles humiliari cogeret et timere. THEODORETUS, lib. u, cap. 32 et 33, p. 238.



CAPUT uII. De questione inter Aegyptios monachos exorta: An Deus corporeus sit, an incorporeus.

Ea tempestate questio mota fuerat: utrum Deus corporeus esset, et hominis haberet schema; an certe incorporeus, et schemate humano omnimodis alienus. Ex qua questione contentiones et certamina plurima  surrexerunt, aliis hoc affirmantibus, aliud aliis: maxime tamen simplices monachorum corporeum et humane forme Deum esse iudicabant. Plurimi uero reprobantes illos, Deum incorporeum esse dicebant, et forma corporea segregatum. Cum quibus Theophilus quoque Alexandrinus consonabat episcopus, ita ut in ecclesia coram populo contra eos qui humane forme Deum asseuerant contenderet, et Deum incorporeum suo dogmate definiret. Hec agnoscentes Aegyptiorum monachi, uenerunt Alexandriam, et seditionem contra Theophilum uelut impium excitarunt, ita ut eum occidere niterentur. Hoc ille agnoscens cogitauit quemadmodum euitaret mortem. Quos sub blandimento suscipiens, hec eis locutus est: Sic, inquit, uos uideo sicut Dei uultum. Hoc  dicto monachos a suo impetu reuocauit. At illi: Si uere, inquiunt, dicis, quia Dei uultus sic est sicut et noster, anathematiza libros Origenis. Ex ipsis enim quidam aduersantur opinioni nostre. Si enim hoc non feceris, que impiorum et Deo rebellium sunt a nobis sine dubio sustinebis. Ego, inquit Theophilus, que uobis placent facio, nolite in me seuire. Nam et ego inimicus sum librorum Origenis, et culpo suscipientes. Sic ergo monachos declinauit, et forsitan ideo hec questio hactenus est ablata. Post hec huiusmodi causa prouenit. Aegypti monasteriis quatuor uenerabiles presidebant uiri, Dioscorus, Ammonius, Eusebius, Euthymius germani, qui pro corporis magnitudine Longi uocabantur, sermone uitaque fulgentes, et propterea apud Alexandrinos egregii. Sed  etiam Theophilus eos honorabat episcopus. Quamobrem Dioscorum uiolenter tractum Hermopoleos fecit episcopum; duos autem eorum rogauit ut habitarent cum eo, et uix ut episcopus fieret impetrauit, factosque clericos ecclesie economos instituit. Cumque illi estuarent cur minus propositum sue conuersationis implerent, et procedenti tempore uiderent animas suas ledi, dum episcopus pecuniarum haberet uitam [ed. Niu. et Frob., pecuniam haberet multam], et multum auri congregandi studium, repudiabant esse cum eo, et deserti potius habitaculum diligebant. Dumque ille nesciens eorum uoluntatem, sibi eos adesse deposceret; postea uidens quia eis potius ipse displiceret, iratus interminabatur eis. At illi hoc paruipendentes abscedunt. Porro Theophilus cum animo  feruens esset, nisus est ut uiros illos qua posset arte uexaret. Et fratrem interim eorum Dioscorum habebat odiosum. Contristabatur enim, quia eos turba diligeret et coleret monachorum; et sciebat quia eis aliter nocere non posset, nisi monachos debellaret. Probauerat quoque quia, crebro cum eis habito sermone, faterentur incorporeum esse Deum, et non humane forme, ne forte necessitate humane forme humana quoque passio sequeretur. Et cum sic Theophilus saperet, tamen ut se uindicaret, quod bene prius predicauerat, immutauit. Mittens enim in eremum, plurimos monachorum simplicium et spiritali exercitatione carentium est uenatus: dicens non oportere sequi Dioscorum, neque fratres eius, dicentes incorporeum esse Deum. Deus enim,  secundum diuinam Scripturam, et oculos habet, et aures, et manus, et pedes, sicut et homines. Dioscorus autem eiusque sequaces, sequentes Origenem, dogma blasphemum introducunt, quasi Deus nec oculos, nec aures, nec manus habeat, neque pedes. Hac seductione monachorum plurimi sunt decepti, et seditio feruentissima suscitatur. Sed exercitati uiri seducti non sunt, simplices autem ardore fidei repente contra fratres insurgunt. Et facta diuisione alterutros impetebant. Theophili sequaces Origenistas et impios appellabant fratres; isti uero sequaces Theophili Humaniformianos uocabant. Ob quam rem orta immani seditione, Theophilus cum armatorum multitudine uenit in Nitriam contra Dioscorum eiusque fratres. At illi uix fuga ualuerunt declinare pericula. SOCRATES,  lib. uI, cap. 7, p. 309.



CAPUT uIII. Quomodo hymni nocturni a Ioanne sunt incepti.

Cum hec in Aegypto fierent, Ioannes Constantinopolitanus doctrina florebat, et apud cunctos fauorabilis habebatur. Auxitque primus in nocturnis hymnis orationes ob huiusmodi causam. Ariani, sicut dictum est, foras ciuitatem collectas agebant. Sabbato autem atque dominica, intra portas et per porticus congregati, hymnos et antiphonas ex Ariano dogmate compositas decantabant. Et hoc maxima noctis parte facientes, diluculo cum ipsis antiphonis per mediam ciuitatem egressi portam, ad suam ecclesiam concurrebant. Cumque hoc crebro quasi ad uituperationem orthodoxorum facere non cessarent, frequenter enim  etiam hoc cantabant: Ubi sunt qui dicunt trina uirtute unum? tunc Ioannes metuens ne simplices huiusmodi cantibus traherentur, instituit suum populum ut et ipsi nocturnis occuparentur hymnis; quatenus et illorum obscuraretur opus, et fidelium professio 357 firmaretur. Studium ergo Ioannis nimis utile, cum turba periculisque finitum est. Nam dum clariores hymni homousianorum noctibus apparerent , tunc Ariani zelo tracti, usque ad neces insurgunt. Una ergo nocte, congressione facta, petra in fronte percussus est Brison eunuchus Auguste, qui ad hymnos exercendos fuerat deputatus. Sed etiam quidam ex populo utriusque partis exstincti sunt. In  his motus imperator, prohibuit Arianos hymnos publice decantare. SOCRATES, lib. uI, cap. 8. Edit. Christ. uales. cap. 7 et 8, p. 312.



CAPUT IX. Quod episcopo Ignatio angelorum Deum laudantium uisio sit ostensa.

Dicendum tamen est unde sumpsit initium ut in ecclesia antiphone decantentur. Ignatius Antiochie Syrie tertius post apostolum Petrum episcopus, qui etiam cum ipsis degebat apostolis, uidit angelorum uisionem, quomodo per antiphonas sancte Trinitati dicebant hymnos. Isque modum uisionis Antiochene tradidisse probatur Ecclesie, et ex hoc ad cunctas transiuit Ecclesias. SOCRATES, lib. uI, cap. 8, p. 313.



CAPUT X. De inimicis Ioannis.


Fertur enim quoniam inter alia Ioannes etiam pro Seueriano, Gabalensi episcopo, odium Auguste conceperat. Is enim Seuerianus et Antiochus Ptolemaidis ambo eloquentissimi erant, et coram ecclesia docere preparati. ueniens ergo prius Antiochus Constantinopolim, eloquentia promotus atque pecuniis ditatus, in suam reuersus est ciuitatem. Pro cuius zelo Seuerianus postea uenit, uidensque quod Ioannes frequenter in ecclesia sermone facto mirabilis apparebat, cratque honorabilis apud multos proceres, et apud ipsum imperatorem, pariter et Augustam. Cumque Ioannes perrexisset in Asiam, huic commendauit Ecclesiam. Credebat enim eius blandimentis  quia eum reuera diligeret. At ille magis se auditoribus commendabat. Quod dum Ioannes audisset, Serapione nuntiante, zelatus est. Reuersoque ab Asia Ioanne, contigit, transeunte Seueriano, ut studiose non assurgeret Serapio. At ille exasperatus clamauit: Si Serapio clericus mortuus fuerit, Christus inhumanatus non est. Ob quam rem accusatus a Serapione uelut iniuriosus et in Deum blasphemus, ciuitate pulsus est a Ioanne. Quod Augusta cognoscens per familiares Seueriani, mox eum a Chalcedone fecit reuocari. Porro Ioannes, multis rogantibus, eum uidere refugiebat, donec in Apostolorum ecclesia eius genibus poneret Augusta Theodosium filium suum, supplicans et sepe coniurans ut Seuerianum suo reconciliaret affectui. SOZOMEN., lib. uIII, cap. 10,  p. 770.

Interea monachi ab eremo ad Constantinopolim ueniunt cum Dioscoro et fratribus, cum quibus Isidorus, qui Theophili amicissimus dudum, ob huiusmodi causam postea fuerat inimicus. Petrus quidam archipresbyter Alexandrine fuit Ecclesie. Hunc Theophilus ab Ecclesia odio faciente proiecit, culpans eum quasi mulierem quamdam Manicheam, non primitus abrenuntiantem heresim, in communionem sacram susceperit. Cumque Petrus diceret se eam iussu Theophili suscepisse, illo negante, Isidori testimonium Petrus implorabat, quia hoc actum non ignorasset episcopus. Eo tempore Isidorus Rome degebat, a Theophilo missus ad Damasum ut ei Flauianum Antiochie reconciliaret episcopum. uerum  reuersus Isidorus Petri responsionem ueram esse firmauit, dicens quia mulier Manichea cum episcopi fuisset iussione suscepta. Hinc accensus Theophilus, ambos expulit ab ecclesia. Ob hanc ergo causam Isidorus cum Dioscoro et reliquis [ms. Lyr., fratribus] Constantinopolim uenit, ut principi et Ioanni eius facta narraret. Hec Ioannes agnoscens, honorabat principio uiros, corumque fruebatur orationibus; communione uero sacra cum eis ante cause cognitionem participare non uoluit. His ita gestis, peruenit ad Theophilum sermo falsus, quasi Ioannes illis communicasset, et eis ferret auxilium. Parabatque ut non solum de Dioscoro et Isidoro semet ulcisceretur, sed etiam Ioannem episcopatu deponeret. Misit ergo ad singularum episcopos ciuitatum epistolas,  celans intentionem suam, culpans tamen Origenis libros. Deinde Epiphanium Cypri fecit amicum, cum prius eius fuerit inimicus, tanquam de Deo minus saperet, cumque formam hominis habere iudicaret. Tunc ergo quasi ex penitentia, eius se professus est sequi sectam [ms. Lyr., dicta]; egitque ut synodus episcoporum Cypri celebraretur, quatenus libri damnarentur Origenis. Porro Epiphanius, propter nimiam sui reuerentiam atque simplicitatem circumuentus, constituta synodo lectionem librorum Origenis interdixit; misitque litteras ad Ioannem, monens ut se ab Origeniana lectione suspenderet; et synodo congregata, que placuerant etiam ipse firmaret. Theophilus igitur famosissimum Epiphanium circumueniens, et agnoscens sua uota proficere, etiam ipse  collectis episcopis libros damnauit Origenis, qui pene ante ducentos defunctus erat annos: non quia huiusmodi haberet intentionem, sed studens Dioscoro eiusque nocere sequacibus [mss., Dioscorum eiusque sequaces circumuenire]. Ioannes autem paruipendens que ab Epiphanio et Theophilo fuerant nuntiata, in doctrina ecclesiastica laborabat, et in ea quidem florebat: nichil tamen de his que contra eum cogitabantur sepe curabat. Cumque Theophilus iam manifesto studere uideretur ut Ioannem episcopatu deponeret, tunc etiam inimici Ioannis Theophilum sunt secuti; et multi clerici, multi procerum palatii tempus inuenientes opportunum, nitebantur ut synodus Constantinopoli fieret contra Ioannem. Et hoc tam per epistolas sibimet quam per uerba mandabant. Auxit igitur odium Ioanni causa Seueriani et Antiochi  episcoporum, que supra relata est. SOCRATES, lib. uI, cap. 9 et 10, p. 314.



CAPUT XI. Quomodo Epiphanius Cyprius Ioanni fuerit inimicus.

Post paucum uero tempus Epiphanius episcopus Constantinopolim uenit, portans damnationem 358 librorum Origenis. Quibus non quidem ipsum Origenem excommunicatum decreuerant, sed libris tantummodo derogauerant. Egressus ergo ad basilicam Sancti Ioannis, milliario ab urbe septimo constitutam, et collecta ibidem celebrata ordinatoque diacono, rursus uenit in ciuitatem, et inuitationem quidem Ioannis declinauit causa Theophili; in propria uero mansione habitare magis elegit. Et uocans  tunc presentes episcopos, damnationem librorum Origenis legebat eis. Et quidam habentes Epiphanii reuerentiam subscribebant; plurimi autem hoc facere recusabant. Quorum fuit etiam Theotimus Scythie presul, qui ita respondit: Ego, inquit, o Epiphani, neque ei qui dudum bene requieuit iniurias infero, neque rem blasphemam tentare presumo, damnans ea que priores nostri respuere noluerunt; proinde neque malam doctrinam in libris Origenis esse conspicio. Tunc proferens libros eius [ms. Santheod., ei] Origenis legit, et ecclesiasticas expositiones ostendit; ac postea procedens dicebat: Qui his contumelias inferunt nesciunt semetipsos. Hec ergo Theotimus, uite rectitudine famosissimus, Epiphanio respondisse  fertur. Sed quoniam detractores plurimi subripientes, uelut blasphemum respuunt Origenem, pauca de his dicere non uidetur absurdum. uiles homines, et qui per semetipsos nequeunt apparere, uituperando meliores esse se aliquid conantur ostendere. Hoc passus est primo Methodius Lycie Olympi ciuitatis episcopus; deinde Eustathius pauci presul temporis, et post eum Apollinaris, nouissime Theophilus. Isti derogabant Origeni, et alii [ms. Santhcod., et aliter] ob aliam causam ad accusationem eius accesserunt. Methodius igitur cum multum derogasset primitus Origeni, postea uelut ex penitentia miratus uirum, in dialogo quem attitulauit Xenonem, sic ait: Sed quid amplius ego de illorum querimoniis factis contra Origenem loquor? Dum culpant eum pro quibus putant causis,  et nichil quasi male credentem de sancta Trinitate reperiunt, ostenduntur in eo magis pietatis et rectitudinis testimonia perhibere. Athanasius autem defensor Niceni concilii, libris propriis contra Arianos uoce clara testem sue fidei hunc uirum uocat, illius libros coniungens suis, et hec dicens: Mirabilis, inquit, et laboriosissimus Origenes hoc de Filio Dei nobis testimonium perhibens, ait, ceternum eum asseuerans Patri. Ignorant igitur semetipsos derogatores Origenis, etiam laudatorem eius Athanasium blasphemantes. Hec de Origene dicta sufficiant. Nunc sequamur historiam. SOCRATES, lib. uI, cap. 11 et 12. Edit. Christ. uales. cap. 12, et 13, p. 318.



CAPUT XII. Quomodo Ioannes acceperit Epiphanium.

 Ioannes igitur Constantinopoleos indignatus non est cur absque regulis in eius ecclesia ordinationem fecerit Epiphanius; sed tamen rogabat ut inter episcopos cum eo maneret. At ille nec manere se cum eo, nec orare respondit, nisi Dioscorum et qui cum eo erant urbe depelleret, et ipse in librorum Origenis damnationem subscriberet. Ioanne hec facere differente, et dicente non oportere ante catholicam cognitionem aliquid facere petulanter, ad hoc consilium ab inimicis Ioannis Epiphanius instigatur. Cum esset in Apostolorum ecclesia celebranda collectio, procedere faciunt Epiphanium, et coram omni populo Origenis damnare libros, et adiudicare Dioscorum eiusque sequaces, simul quoque derogare Ioanni, uelut eorum defensori. Hec Ioanni nuntiantur. Altera  uero die dum iam uenisset Epiphanius ad ecclesiam, hec per Serapionem uerba mandauit: Contra regulas multa gessisti, o Epiphani! primum quidem, quia ordinationem fecisti in ecclesia sub meo iure constituta; deinde quia, me non iubente, in ea auctoritate propria sacra celebrasti; rursus quia inuitatus excusasti, et nunc denuo in teipsum confidis. Quapropter obserua ne turba nascatur in populo, et huius rei periculum ipse suscipias. Hec dum audisset Epiphanius, ab ecclesia formidatus abscessit. Cumque reuersurus esset ad Cyprum, ferunt quidam hec eum mandasse Ioanni: Spero quia non morieris episcopus. At ille remandauit: Spero te ad tuam patriam non redire. Hec utrum uere dicta sint nescio;  ambo tamen hunc habuere finem. Nam nec Epiphanius uiuus peruenit ad Cyprum, sed in naui defunctus est, et Ioannes post paululum episcopatu depositus est. SOCRATES, lib. uI, cap. 13. Edit. Christ. uales. cap. 14, p. 320.



CAPUT XIII. Cur Augusta grauius, et per quos Ioanni facta sit inimica, et quomodo exsilio fuerit deportatus.

Cumque Epiphanius discessisset, peruenit ad Ioannem quoniam Eudoxia Augusta eum contra Ioannem armasset; et hinc accensus, lingue ubertate sermonem fecit in populo cunctarum mulierum uituperatione plenum. Hunc sermonem populus omnis arripuit, quasi contra Augustam prolatus esset, et ita peruenit ad aures imperatoris. Quod Augusta  cognoscens, uelut iniuriam suam narrauit imperatori: dicens illius magis esse contumeliam que eius uxori fiebat. Quamobrem gestum est ut Theophilus contra eum quam uelociter synodum celebraret. Quod etiam Seuerianus simul agebat; erat enim adhuc inimicus. Inter hec Theophilus uenit, multos simul episcoporum mouens [ed. u., monens]. Confluebant igitur plurimi Ioannis inimici. Aderant etiam quos ab episcopatu remouerat. Omnes ergo concorditer in Chalcedona conuenerunt, ubi tunc erat episcopus Cyrinus, multa contra Ioannem loquens, impium eum superbumque uocans. Episcopi uero delectabantur in talibus. Porro Maruthas Mesopotamenus episcopus, nolens Cyrini calcauit tunc pedem. At ille dolore constrictus, Constantinopolim cum episcopis  transire non potuit; alii uero sunt transuecti. SOCRATES, lib. uI, cap. 14. Edit. Christ. uales. cap. 15, p. 321.

Postea uero cum dolore laboraret eius crus frequenter, est abscissum, quia putredo pene omne corpus eius inuaserat, et in pedem alium iam serpebat. Is ergo post paululum tempus est defunctus. SOZOMEN., lib. uIII, cap. 16, p. 779.

Theophilo autem ab Alexandria uenienti nullus occurrit, nec solemni honore potitus est; erat enim apertissimus inimicus. Sed Alexandrini naute, qui tunc uenerant cum frumentis, occurrentes, eum fauorabiliter susceperunt. Cumque 359 uenisset Constantinopolim, refutauit in ecclesiam introire; sed in una domo Augustarum uocabulo Placidiana tunc habitauit.  Hinc ergo ceperunt contra Ioannem mouere causas; et non iam de libris Origenis memoria ferebatur, sed has accusationes illicitas excitabant. His ita preparatis, conuenientes episcopi in suburbano Chalcedonensi quod Rufini nomine uocitatur, ubi est in honore Petri et Pauli apostolorum basilica constituta, euocauerunt Ioannem, satisfacturum pro quibus accusabatur, iusseruntque ut cum eo uenirent Serapion et Tigrius eunuchus presbyter, et Paulus lector; isti enim simul accusabantur. Cumque Ioannes euocantes uelut inimicos refutaret, uniuersalem synodum fieri proclamauit. At illi nichil morati, quater eum euocauerunt. Qui cum noluisset accedere, sed synodum fieri proclamaret, damnauerunt cum:  in nullo culpantes, nisi quia uocatus noluit obedire. Dumque hoc fuisset circa uesperam nuntiatum, populus ad seditiones maximas excitatus est; et nocte concurrentes, eum trahi ab ecclesia non sinebant; sed clamabant ut apud maius concilium de eo agitaretur examen. Porro iussio principis imminebat, uelociter eum eiici et exsilio deportari. Hoc agnoscens Ioannes tertia damnationis die circa meridiem semetipsum, populo ignorante, contradidit. Cogitabat enim ne ulla propter ipsum seditio nasceretur. Et ille quidem exsilio ducebatur. In populo autem seditio importabilis est exorta, ita ut etiam multi inimicorum eius misericordia mouerentur: dicentes eum calumniam passum, quem paulo ante desiderabant uidere depositum. Quamobrem clamabant omnes contra principem atque concilium sacerdotum, et  maxime contra Theophilum. Non enim eius machinatio iam poterat latere, que multis quidem indiciis apparebat; maxime quia Dioscoro eiusque fratribus mox post Ioannis deiectionem communicauerat. Tunc igitur etiam Seuerianus in ecclesia docens, Ioanni derogabat, dicens: Etsi in nullo alio uituperandus Ioannes est, eius tamen superbia crimen est damnationi sufficiens. Omnia namque peccata remittuntur hominibus, superbis autem Deus resistit , sicut sancte Scripture docent. SOCRATES, lib. uI, cap. 14. Edit. Christ. uales. cap. 15 et 16, p. 322.



CAPUT XIu. Quomodo Ioannes sit reuersus, et denuo a calumniatoribus impetitus.


Orta igitur immensa seditione, populo discurrente, et ad ipsa regalia proclamante, Augusta permota rogauit imperatorem ut eum reuerti preciperet. Misso igitur tunc eunucho Bresone, etiam necessitas Ioanni nolenti ut in ciuitatem ingrederetur imposita est. Eo siquidem remeante, cum multo ei honore ad ecclesiam plebs occurrit. Et mox ut Ioannes ingressus est, rogabant ut in episcopali sede resideret, et populo orationem pacis impenderet. Quo refutante atque dicente quia hoc oporteret iudicio fieri synodali, et eos qui damnauerant suam sententiam reuocare, accendebantur [ms. Theod., accedebant] omnes uidere eum in loco proprio residentem, et uerba doctoris audire. Qui licet diu tardaret, preualuit tamen  populus, et eum in sede residere episcopali cegit, et consuete orationem prebere pacis. Coactus etiam sermonem fecit in populo. Hec causa aliam prebuit inimicis occasionem. Et primo quidem de Heraclidis ordinatione [ms. Theod., ordine] contra eum mouere dicebatur Theophilus questionem, ut Ioannem huius rei occasione deponeret. uerum Heraclides non aderat, iudicabatur autem ueluti presens, quasi quosdam iniuste cecidisset, catenisque uinctos misisset in pompam Ephesi per mediam ciuitatem. Cumque pars Ioannis diceret auditorium debere iuste constitui, Alexandrini contendebant ut Heraclidis accusatores susciperentur. Hinc ergo seditio et cedes inter Constantinopolitanum populum et Alexandrinum  uehemens est exorta. Ob quam rem plurimi uulnerati, pauci etiam mortui sunt. Hec uidens Theophilus, repente diffugit in Alexandriam. Quod etiam alii fecerunt episcopi preter paucos, qui personam Ioannis amplectebantur. His ita gestis, reprehensibilis Theophilus est inuentus. Cuius auxit inuidiam, quod rursus Origenis libris incumberet. Qui dum ab aliquo fuisset interrogatus, quomodo ea que abdicauerat rursus amplecteretur, ita respondit: Origenis libri similes sunt prato floribus uniuersis pleno; quidquid ergo in eis bonum inuenero, hoc decerpo; si quid uero mihi spinosum occurrerit, hoc quasi pungat omitto. Hec ergo Theophilus ait, non considerans Salomonis sapientissimi uerba dicentis, quia uerba sapientum sicut claui et aculei  sunt. Ob hanc ergo causam apud omnes Theophilus reprehensibilis uidebatur. Porro Dioscorus Hermopoleos episcopus post paululum fuge Theophili mortuus est, claraque sepultus in basilica apud Illicem constituta, ubi propter Ioannem synodus fuerat celebrata. SOCRATES, lib. uI, cap. 14 et 15. Edit. Christ. uales. cap. 16, p. 324.

Missus ergo tunc Ioannes in exsilium, ad orificium habitabat Ponti, quod uocatur Hieron. Cumque per noctem terremotus ciuitatem regiam inuasisset, legati matutino tempore mittebantur ad eum, rogantes ut uelociter reuerteretur ad ciuitatem, et orationibus suis pericula remoueret. Sed et alii post illos, et rursus alii destinati sunt, ita ut legatis Bosphorus impleretur. Quod dum fidelissimus populus agnouisset,  fluctus Propontidis nauibus est opertus. Omnes enim occurrerunt cereos et lampades accendentes pro reuersione pastoris. THEODORETUS, lib. u, cap. 34, p. 239.

Interea cum Theophilus nauigio in Hierapolim aduenisset, mortuo eiusdem ciuitatis episcopo, Nilamnionem monachum elegerunt ciues. At ille cum crebro refutaret, ei Theophilus suadebat ne sacerdotium refugeret. Tum ille promisit [ms. Lyr., respondit], dicens: Cras quod Domino placet implebitur. Altera uero die uenientes ad cellam eius cogebant eum. Tunc Nilamnion: Prius, inquit, oremus. Quod dum Theophilus laudasset, simul orabant. Nilamnion autem repente terminum uite cum illa oratione suscepit. SOZOMEN., lib. uIII, cap. 19, p. 784.



360 CAPUT Xu. Qualiter Ioannes tractauerit Augustam.


Ioannes itaque doctrinis occupabatur, ordinauitque Serapionem Heraclie Thracensis episcopum. Unde contra eum maius odium excitatur. Post paululum namque hec contigisse noscuntur. Auguste Eudoxie statua argentea constituta est in columna porphyretica, chlamyde circumamicta; eratque posita nec proxime, nec longe ab ecclesia Sophie, quam platee tantummodo diuidebat iter. Illic ergo consuete lusus publicus occurrebat. Porro Ioannes ad iniuriam hoc arbitratus Ecclesie, consueta fiducia rursus suam armauit linguam. Et cum oporteret principes supplicationis uerbo deflectere, ut a tali  lusu recederetur, hoc non fecit; sed impetu sui usus eloquii, iubentes fieri talia lacerabat. Augusta uero rursus ad suam hec trahebat iniuriam, et denuo preparabat ut aduersus eum synodus celebraretur episcoporum. Hoc sentiens Ioannes, illam famosissimam in ecclesia protulit homiliam cuius initium est: Rursus Herodias uesanit, rursusque turbatur; denuo saltat, denuo caput Ioannis in mensorio concupiscit accipere. Quod factum amplius ad iracundiam accendit Augustam. SOCRATES, lib. uI, cap. 16. Edit. Christ. uales. cap. 17 et 18, p. 326.



CAPUT XuI. De insidiis que Ioanni fiebant.

Interea quidam homo comprehensus est qui Ioannem uolebat occidere; traditusque ad supplicium  prefecto, a Ioanne ne perimeretur ereptus est. Postea uero etiam Elpidii presbyteri seruus, cursu in episcopum accedens, eum interimere nitebatur. Et dum a quodam teneretur, et ipsum repente percussit, simul et alium astantem, et tertium. Tunc clamore facto multis conuenientibus, plurimos interemit, nouissime tentus, et traditus est. Ex illo tempore Ioannem populus custodiebat noctibus et diebus, ad eius circumsedentes domum. SOZOMEN., lib. uIII, cap. 21, p. 787.



CAPUT XuII. De secunda depositione Ioannis, et de schismate facto propter eum.

Post paululum uero aderant episcopi Leontius  Ancyre Galatie, Ammonius Laodicie, Breson Thracie Philippensis, Acacius Beree Syrie, et alii quidam. His presentibus accusatores prisci denuo mouebantur. Ioannes itaque confidebat in talibus, rogans ut accusatio decenter flagitaretur. Cumque superuenisset festiuitas natalis Saluatoris, imperator solemniter ad ecclesiam non occurrit; sed mandauit Ioanni quia ei non communicaret, nisi criminibus prius exueretur. Cumque pro securitate Ioannis accusatores eius ualde perterrerentur, presentes episcopi nichil aliud requirebant, nisi quia post depositionem non seruato decreto concilii resedisset in sede. Cumque ille responderet quia sexaginta quinque episcopi communicantes ei decreuissent, Leontius et alii reclamabant dicentes: Sed plurimi te, o  Ioannes, deposuerant. Cumque denuo Ioannes hanc regulam non orthodoxorum Ecclesie, sed esse firmaret Arianorum; nam in Antiochia congregati pro damnatione fidei de consubstantialitate prolate, odio Athanasii hanc regulam protulerunt, tunc illi non recta satisfactione condemnauerunt eum: non intelligentes quia, dum hac regula uterentur, Athanasium quoque deposuerunt. Hec acta sunt circa festiuitatem pasche. Mandauitque imperator Ioanni non se posse ad ecclesiam uenire, quia eum duo concilia condemnassent. uacabat ergo Ioannes, et nequaquam in ecclesiam descendebat. Mox igitur omnes ei fauentes ab ecclesia recedentes, Pascha quidem in thermis que Constantiniane uocantur celebrauerunt. Cum quibus plurimi episcoporum, presbyterorum,  et sacri ordinis clericorum commoti sunt; collectiones [ms. Lyr., collectas] seorsum per loca diuersa celebrantes: unde etiam Ioannite uocati sunt. Porro Ioannes duobus mensibus nusquam processit, donec princeps eum duci iuberet in exsilium. Et ille quidem tractus ab ecclesia, ducebatur. Quidam uero Ioannitarum ea die ecclesiam incenderunt. Qua ardente flans uentus etiam basilicam senatus pariter comprehendit. Quod actum est uicesima die Ianuarii mensis, consulatu Honorii sexto et Aristenis . Ob quam rem Optatus prefectus urbis, dum paganus esset, odio Christianorum plurimos Ioannitarum diuersis tormentorum generibus laniauit. SOCRATES, lib. uI, cap. 16. Edit. Christ. uales. cap. 18, p. 326.



CAPUT XuIII. De exsilio et morte Ioannis.


Ioannes igitur non solum e ciuitate pulsus est, sed etiam in quamdam paruulam ciuitatem atque desertam Armenie Cucusum destinatus est. Inde rursus ad Pityuntem, ubi fines sunt Ponti imperiique Romani, que loca crudelibus barbaris sunt uicina. Sed clemens Dominus non permisit uictorem athletam per loca talia diu morari. THEODORETUS, lib. u, cap. 34, p. 240.

Inter hec Innocentius Romanus antistes, audiens de Ioanne, et moleste ferens, uolensque generale celebrari concilium, scripsit Ioanni et clero Constantinopoleos, quod non oporteret Ioanni successorem  dari, nec eius clerum alii parere pontifici, quas prolixitatis causa non transtuli. Aiunt enim Ioannem, cum exsilio duceretur, per uisionem cognouisse diem qua moriturus esset, ostensam sibi a Basilisco martyre in Comanis: ubi cum esset itinere fatigatus, dolorem capitis non ferens et ardorem solis, uitam languore finiuit. SOZOMEN., lib. uIII, cap. 26 et 28, p. 793 et 798.

Quarta decima die Septembris mensis, consulatu Honorii septimo et Theodosii secundo . SOCRATES, lib. uI, cap. 19. Edit. Christ. uales. cap. 21, p. 329.



361 CAPUT XIX. Quomodo Illyricum et Occidens propter Ioannem ab orientalibus se suspenderint episcopis.

 Huius igitur iniustitie causas abominati sunt precipue Europe pontifices; ab eorum namque se suspenderunt communione; pariter omnes Illyrici eius partis effecti sunt. Orientales autem plurimi quidem iniustitiam declinauerunt; corpus tamen Ecclesie diuidere noluerunt. uerum moriente illo omnium doctore terrarum, non prius occidentales episcopi Aegyptiorum et Orientalium, Bosphorensium atque Thracensium sunt amplexi communionem, quam illius sacratissimi uiri nomen inter predecessores poneretur episcopos. Et Acacium quidem, qui post eum ordinatus est, nullo habuerunt sermone dignum. Atticum uero Arsatii successorem, legationem crebro mittentem, et pacis pignora postulantem, diptychis  scripto Ioannis nomine, postea susceperunt. THEODORETUS, lib. u, cap. 34, p. 240.



CAPUT XX. De ordinatione Arsatii Constantinopolitani et eius odio propter Ioannem.

Transactis itaque diebus paucis, Arsatius Constantinopoleos ordinatur episcopus, Nectarii frater, ualde longeuus, et ultra octoginta annorum habens, qui mansuetissime nimis regebat episcopatum. SOCRATES, lib. uI, cap, 17. Edit. Christ. uales. cap. 19, p. 328.

Cuius opinioni [ms. et ed. u., opinio] derogauit postea, quod de Ioannis amatoribus agebatur. Nam dum Arsatio communicare nollent, nec orationem habere communem; sed, sicuti dictum est, seorsum et per loca secreta ultima ciuitatis, sacra celebrarent,  hec ille renuntiauit imperatori. Cumque iussisset ut eos manu militari turbaret, lapidibus atque fustibus populum conuertit in fugam. Nobiliores autem et proniores in amore Ioannis redegit in carcerem. Porro milites, ut assolet, accepta fiducia, predam circa mulierum ornamenta faciebant, zonas aureas, dextralia, monilia, lauatoria [ms. Lyr. et ed. u., libatoria], annulos, diademata, et cum ipsis auribus earum auferentes inaures. Ob quam rem turba maxima et gemitus in ciuitate prouenit. Nec sic tamen illi affectum deposuere Ioannis; uerum publice plurimi conuenire nec in platea, nec in balneo presumebant. Quibusdam etiam erat domi quoque manere periculosum, ita ut ciuitatem declinarent; multi siquidem uiri plurimeque mulieres nobili genere  procreate, uirginitate atque uirtute uite laudabiles, fugerunt. SOZOMEN. lib. uIII, cap. 23, p. 789.

Eo tempore etiam grando uehemens Constantinopoli et circa eius suburbana descendit. Quod factum est consulatu eodem Honorii sexto et Aristenis , die tricesima Septembris mensis; quod dicebant Dei iracundia gestum, eo quod sine iudicio Ioannes fuerat condemnatus. Quibus uerbis crementum dedit mors Auguste continuo subsecuta. Quarta namque die post grandinem est defuncta. SOCRATES, lib. uI, cap. 17. Edit. Christ. uales. cap. 19, p. 328.

Tunc enim et Cyrinus Chalcedonensis episcopus, qui Ioannem crebro lacerauerat, secto pede defunctus est. SOZOMEN. lib. uIII. cap. 16, p. 780.

Alii tamen dicebant Ioannem hoc iuste perpessum,  eo quod multas ecclesias Nouatianorum, Quartodecimanorum et aliorum tulisset [Ed. u., abstulisset] hereticorum. SOCRATES, lib. uI, cap. 17. Edit. Christ. uales. cap. 19, p. 328.



CAPUT XXI. De Eutropio lectore, propter Ioannem in carcerem coniecto.

Eo siquidem tempore lector Eutropius est detentus, quasi et ipse in ecclesiam misisset ignem. Qui dum multa fuisset tormenta perpessus, redactus in carcerem, post paululum est defunctus. Quid autem de eo contigerit existimo esse memorandum. Quidam uidit in somnis astitisse altari uirum pulchritudine et magnitudine decoratum, quasi in honore martyris  Stephani consistentem et quasi cogitantem, eo quod boni uiri nusquam inuenirentur, atque totam se circumire ciuitatem, et nisi Eutropium nullum penitus inuenisse. Cumque is qui uiderat euigilasset, somnium retulit fidelibus uiris. Deinde requirens eos qui a prefecto comprehensi fuerant et uerberibus macerati, inuenit Eutropium, eique retulit uisionem. At ille flens, orationem sibi dari ab eo qui uiderat implorauit. Cumque diuersos prefectus affligeret, nec personas incendii reperiret, etiam mulieres quasdam tenens suadebat ut episcopi communionem amplecterentur Arsatii, et multe quidem declinauerunt; Olympias autem iniustum credens nequitie satisfacere, dixit: Adiice mihi calumniatores, et uiolentias maiores impone; mihi uero fas non est communicare,  et ea facere que piis non licet perpetrare. Quam dum nequisset declinare prefectus ut communicaret Arsatio, tunc dimissam, et post paucum tentam, multo nudauit auro: hoc modo credens eius frangi constantiam. Eo tempore Tigrius presbyter ueste nudatus et dorso cesus, ita tensus est, ut pedum eius ac manuum articuli soluerentur. SOZOMEN., lib. uIII, cap. 24, p. 791.



CAPUT XXII. De morte Arsatii et ordinatione pontificis Attici.

Arsatius itaque, cum paucum uixisset tempus, defunctus est consulatu sequenti Stiliconis secundo et Anthemii [An. Dom. 405], undecima die Nouembris mensis. Quo moriente, de episcopatu Constantinopolitano magna cepit esse contentio. Et propterea cum  quatuor uacassent menses, sequenti consulatu Arcadii sexto et Probi [An. Dom. 406], Atticus ordinatur episcopus, genere Armenius, habitu monachus, a iuuentute sua naturali sapientia decoratus. SOCRATES, lib. uI, cap. 18, p. 244.



362 CAPUT XXIII. De successione diuersorum patriarcharum.

Interea cum Siricius quinque annis Romanorum rexisset episcopatum, Anastasius ei successit. Post quem Innocentius pontificatus iura suscepit. Defunctus quoque est etiam Flauianus, non consentiens in damnatione Ioannis. Flauiano moriente, Porphyrius Antiochenum suscepit episcopatum. Et quoniam plurimi contra Ioannem consenserant, propterea in Constantinopolitana urbe multa diuisio facta est, ita ut missas  apud semetipsos plurimi celebrarent, et scandala prouenirent, quoniam propter gratiam Arsatii atque Porphyrii, nec non et Theophili Alexandrine ciuitatis episcopi, dudum studio procerum posita lex fuerat, iubens omnes in ecclesiam conuenire, et qui non communicarent procul expelli. SOZOMEN., lib. uIII, cap. 24, p. 792.



CAPUT XXIu. De concussionibus quas barbari reipublice inferebant.

Eo tempore cum discordia sacerdotum etiam respublica magnis concussionibus turbabatur. Hunni namque transeuntes Istrum, Thraciam deuastabant. Isaurie quoque latrones maxima multitudine congregata  usque ad Carenos et Pheniciam uenientes, urbes et uicos in medio positos depopulati sunt. Per idem tempus Stilicon magister armorum erat apud Honorium magna preditus potestate, habebatque sub se Romanorum plurimos atque gentilium. Qui contractis inimicitiis cum Arcadii ducibus cogitabat congredi contra eos. Tunc ergo agens cum Honorio, Alaricum regem Gothorum fecit ordinari magistrum militum, et accessit aduersus Illyricum, eique Iouium [ms. Lyr., Iouianum] prefectum constituit, ut arma contra Romanos attolleret, ac prouinciales Honorii subderet ditioni. Et cum Alaricus barbaros sub se constitutos et per Dalmatias habitantes congregasset, uenit ad Epirum, ubi multo tempore commoratus, reuersus est in Italiam: quia cum discedere uoluisset,  Honorii litteris est detentus, sicut ipse confessus est. SOZOMEN., lib. uIII, cap. 25, p. 793.



CAPUT XXu. Quomodo Alexander Antiochenus episcopus discordantem populum ad unitatem reuocauerit Ecclesie.

Ea tempestate Cyrillus Theophili consobrinus, Alexandrinum suscepit episcopatum. Hierosolymorum Ecclesie presidebat Ioannes, uir mirabilis, successor Cyrilli; Antiochie autem Alexander, uir sermone doctus, et uirtutem ostendens magnis operibus. Is enim Porphyrio succedens, qui post Flauianum fuerat ordinatus, multa reliquit monimenta clementie. Flauianus equidem sapientie subtilitate florebat. Porro sacratissimus Alexander conuersatione summoque philosophie eloquio, et plurimis bonorum beneficiis  abundabat. Is namque etiam partem Eustathii , precibus usus, cetero corpori copulauit, egitque festiuitatem cuius similem nemo potuit aliquando uidere. Nam dum omnes fideles sumpsisset sacerdotes simul et populos, uenit ad locum ubi Eustathiani congregabantur, sumensque psallentes, et unum canticum sub quadam congruentia predicantes, a porta ultima ciuitatis usque ad maiorem ecclesiam totam plateam compleuit hominibus, et ostendit fluuium rationalem, et ad instar fluminis decurrentis. Hec Iudei uidentes, et Ariani, et parue reliquie paganorum, ingemuerunt, considerantes alios fluuios in mare Ecclesie concurrentes. Is ergo pontifex Ioannis magni uocabulum in  ecclesiasticis diptychis primus inseruit. THEODORETUS, lib. u, cap. 35, p. 241.



CAPUT XXuI. Quomodo corpus Ioannis Constantinopolim fuerit reuocatum.

Huius doctoris reliquie sequenti tempore in regiam deuecte sunt ciuitatem. Rursumque fidelissimus populus per pelagus, quasi per terram currens, undas Bosphori lampadibus et cereis obuelauit. Hunc ergo thesaurum illi ciuitati recondidit imperator. Qui sui aui et uocabulum sortitus est, et pietatem seruat inuiolabilem. Is in eius loculo defigens oculos atque frontem, pro Arcadio et Eudoxia genitoribus supplicauit, ut ignoranter delinquentibus ueniam  condonaret. Dudum enim mortui sunt eius parentes, hunc orphanum relinquentes. Sed patrum et progenitorum Deus experimenta pupilli eum sentire non pertulit. Nam et pie nutriri fecit, et sine concussionis metu custodiuit eius imperium atque tyrannorum consilia refrenauit. THEODORETUS, lib. u, cap. 26, p. 242.



CAPUT XXuII. De laudibus Theodosii iunioris.

Is enim beneficiorum semper memor honorabat beneficii largitorem, habebatque participes hymnorum sorores, seruantes conuersatione uirginitatem, et epulas [Ed. Niu. et Frob., delicias] maximas iudicantes sacrorum meditationes eloquiorum, thesaurum inadibilem [Ed. Niu. et Frob., inauferibilem]  estimantes manus egentium. uerum ipse princeps multis etiam aliis preconiis adornatur, maxime uero clementia, mansuetudine, animi tranquillitate, nunquam recipiens tempestatem fide uera atque probabili; cuius indicium nos conuenit ostendere manifestum. Quidam uir conuersatione quidem monachica, sed asperior consilio, adiit imperatorem pro aliqua causa rogans. Cumque hoc crebro fecisset, nec ea pro quibus rogauerat impetrasset, eum ab ecclesiastica communione prohibuit, et imposita ei obligatione discessit. uerum fidelissimus imperator ad palatium reuersus, tempore prandii astantibus pransoribus ait, non se sumpturum cibum nisi prius eius uinculum solueretur. Ob 363 quam rem misit ad ciuitatis episcopum, rogans ut iuberet ei qui ligauerat,  quatenus eius uincula resolueret. Cumque dixisset episcopus non debere a quolibet obligationem recipere, et mandasset quia solutus esset, ille tamen eius non suscepit solutionem, donec qui ligauerat multo labore requisitus, ei communionem quam prohibuerat reddidisset. Idolorum igitur templa, que fuerant derelicta, a fundamentis euelli fecit, ut posteri neque uestigium erroris pristini reperirent. Hunc enim sensum etiam in sua lege conscripsit. Quando igitur Roilas, dux Scythie, transiuit Istrum, et cum innumero exercitu uehementer Thracias depopulatus est, ipsamque regiam ciuitatem obsidere se et subuertere minabatur, supernis iaculis atque fulminibus eum maiestas diuina percutiens, et ipsum et omnem simul concremauit exercitum. THEODORETUS,  lib. u, cap. 36. Edit. Christ. uales. cap. 36 et 37, p. 242.



CAPUT XXuIII. De miraculis contra Persas gestis.

Tale aliquid a Domino eius consolatore etiam Parthico prelio gestum est. Nam cum illi Romanos uacare cognouissent, et ciuitates in confinio constitutas debellarent, pacisque pacta transcenderent, uastatis finibus nemo ferebat auxilium. Imperator namque de pace presumens, duces et milites ad alia bella direxerat. Tunc ergo imbre uehementissimo et grandine deposita, ulterius eos Deus accedere non permisit, equorumque [ed., eorum] ligauit cursum, ita ut uiginti diebus totidem ambulare stadia non ualerent.  Duces uero uenientes, et congregantes exercitum, et in priori bello obsidentes urbem, imperatoris uocabulo nominatam, reprobi inuenti sunt. Cum enim plus quam triginta diebus Gororanus rex predictam undique obsideret ciuitatem, et multa machinamenta construeret, et turres contra muros ciuitatis excelsas edificaret, solus Eunomius, sacratissimus eius ciuitatis episcopus, restitit, et impetum moliminis eorum machinasque destruxit. Et licet duces nostri hostibus bellando cessissent, et obsessi ciues resistere non auderent, iste solus pugnando sine uastatione seruauit ciuitatem. Unus itaque partis hostilis uir dum consuete blasphemaret, et Rapsacis atque Sennacherib uerba profunderet, et cum uesania minaretur sacrum se concrematurum templum, ille uir sacratissimus non  ferens huius insaniam, iussit balistam [ed. u., arcu balistam] poni iuxta propugnaculum quod apostoli Thome habebat uocabulum; et maximo in eam lapide coaptato, in nomine, inquit, eius qui est blasphematus, lapidem tenso arcu dimittite. Tunc lapis dimissus ueniens usque ad faciem nefandissime blasphemantis, uultum eius ualde corrupit, caput contriuit, cerebrumque in terram dispersit. Hoc dum dux exercitus cognouisset, qui se ciuitatem capturum esse minabatur, siluit, et rebus ipsis uictum se esse professus est, et metuens quesiuit pacem. Sic ergo omnium rex fidelissimum hunc principem conseruauit, cum et iste seruitutem profiteatur, et competens offerat Domino ministerium. THEODORETUS, lib. u, cap. 36. Edit. Christ. uales. cap. 37, p. 243.



CAPUT XXIX. De successione pontificum.


Inter hec Innocentio mirabili Romane urbis antistiti successit Bonifacius, Bonifacio Zozimus, Zozimo Celestinus. Hierosolymis uero post Ioannem Praylius suscepit Ecclesie presulatum. uerum in Antiochia post sacrum Alexandrum Theodotus castitatis speculum, Ecclesie pontifex ordinatur, mansuetudine et puritate conuersationis ornatus. Is enim cohortem Apollinaris sacris ouibus miscuit, rogans eos ut unirentur ouilibus. Ea siquidem tempestate Isdigerdis Persarum rex contra Ecclesias pro huiusmodi causa bella commouit. THEODORETUS, lib. u, cap. 37. Edit. Christ. uales. cap. 38, p. 244.



CAPUT XXX. De uirtutibus Abde apud Persas episcopi.


Abdas quidam erat episcopus plurimis uirtutibus adornatus. Is non mediocriter usus zelo diuino, pyrea, id est focum eorum, seu uestam, destruxit. Pyrea namque pagani uocant templa in quibus ignem seruant; Deum enim arbitrantur ignem. Hoc dum rex cognouisset a magis, euocauit Abdam; et primo quidem mansuete culpauit factum, precipiens ut pyreum rursus edificaret. Illo resistente, et se hoc nequaquam facere confirmante, uniuersas se rex destructurum interminatur ecclesias; cuius interminationem terminus subsecutus est. Nam prius illum uirum occidi precipiens, destrui quoque ecclesias imperauit. Ego siquidem destructionem ueste non reor opportune  commissam; neque enim sanctus Apostolus, dum uenisset Athenas, et ciuitatem repletam idolis conspexisset, aras ab illis honoratas destruxit; sed ratione ignorantiam redarguit, et ueritatis iura monstrauit. Quia uero destructum templum reedificare noluit, sed necem magis elegit, nimis admiror, et plurimis eum honorandum coronis existimo. Tale est enim ignem adorare, quale eius edificare templum. Hinc ergo sumens tempestas initium, seuissime atque ferociter circa pietatis alumnos intumuit, et triginta iugiter annis fluctuatio dira permansit, a magis ueluti quibusdam procellis agitata. Magos enim appellant Perse eos qui elementa deificant. Quorum fabulas in alia conscriptione monstrauimus, in qua horum interrogationibus dignas solutiones obtulimus. Gororanus  itaque, filius Isdigerdis, adepto post patris mortem imperio, etiam contra Christianam pietatem bella suscepit. Quas enim tormentorum species et suppliciorum adinuentiones piis intulerit, non est facile nunc narrare. Aliorum namque manus excoriauerunt, aliorum dorsa, aliorum capita, a fronte inchoantes usque ad ceruices nuda cute reliquerunt. Alios sectis per medium calamis nudos operientes, et ipsas sectiones calamorum carnibus aptantes, a capite usque ad pedes funibus stringentes, postea calamos ex eorum membris uiolenter trahebant; ut acute sectiones calamorum dum trahebantur, eorum carnes secarent, 364 et tormento amarissimos dolores inferrent. Deinde fodientes lacus, et eos undique obturantes, soricum maiorum greges in eis miserunt, eisque pabulum  athletas dederunt pietatis: ligantes manus eorum et pedes, ne possent a se bestias remouere. Sed et alia tormenta seuiora nimis exercuerunt, habentes doctorem ueritatis inimicum. Sed non potuerunt athletarum deuincere fortitudinem. Sponte namque currebant, ut occasione huius mortis incorruptibilis uite dona perciperent. Duorum tamen aut trium memorabor, ut per hos reliquorum fortitudo monstretur. THEODORETUS, lib. u, cap. 38. Edit. Christ. uales. cap. 39, p. 245.



CAPUT XXXI. De Hormisda apud Persas nobilissimo confessore.

Hormisdas quidam ualde nobilis apud Persas erat, qui patrem prefectum habuerat. Hunc dum rex agnouisset esse Christianum, deduci fecit, et imperauit  ut salutarem negaret Deum. At ille: Nec iustum, inquit, nec utile precipis, imperator. Nam qui docetur ut Deum omnium facile contemnat ac deneget, facillime quoque spernit imperatorem, cum et ipse sit particeps nature mortalis. Et si summo supplicio dignus est qui tua sceptra contempserit, imperator, multiplicibus tormentis subdendus est qui cunctorum negauerit Creatorem. At imperator cum debuisset mirari prudentiam, fortissimum diuitiis et dignitate nudauit athletam, iussitque ut nudus traheret camelos exercitus. Cumque plurimi transissent dies, respiciens de superioribus imperator, uidit illum eminentissimum uirum, solis radiis inflammatum, et pulueris squalore completum; patrieque nobilitatis memor,  cum ad se iussit adduci, et ex lineis uestibus operiri. Deinde putans quia tam precedenti afflicti one quam eius miseratione molliretur: uel nunc, inquit, illa obstinatione priuatus, nega filium fabri. At ille Dei zelo completus, dirupit uestem et iactauit, dicens: Si propter hoc me putas a pietate recedere, habe donum cum impietate quam possides. Hanc eius fortitudinem contemplatus, nudum eum a suo proiecit imperio. THEODORETUS, lib. u, cap. 38. Edit. Christ. uales. cap. 39, p. 246.



CAPUT XXXII. De Sanne apud Persas confessore.

Sannen [ms. Santheod., Samin] quoque mille famulorum dominum resistentem sibimet, negare Creatorem  omnium non ferentem, requirens quisnam seruorum eius esset seuissimus, ei aliorum seruorum tradidit dominatum; cui etiam ipsum quoque dominum seruire precepit, simul et eius uxorem: per hoc putans propugnatorem se flectere ueritatis. Sed spe sua deceptus est. Habebat enim ille domum in petra constructam. THEODORETUS, lib. u, cap. 38. Edit. Christ. uales. cap. 39, p. 247.



CAPUT XXXIII. De Beniamin Persico diacono eiusque martyrio.

Beniamin etiam diaconum comprehendens, clausit in carcerem. Cumque duo transissent anni, superuenit legatarius Romanorum pro aliis causis acturus. Et dum hec cognouisset, postulauit a rege ut dimitteretur  diaconus. Porro rex iussit ut promitteret Beniamin quia nulli magorum doctrinam Christianam predicare presumeret, et dimitteretur exire. Tum legatarius quidem cu todire Beniamin que rex preceperat compromisit. Beniamin autem audiens monita legatarii: Impossibile est, inquit, non me participare lumen aliis, quod ipse percepi. Quanto enim supplicio dignus sit qui talentum abscondit, sacra Euangeliorum testatur historia. Sed rex horum tunc nichil agnoscens, iussit eum absolui a uinculis. At ille predicare nullatenus quiescebat; et capiens eos qui ignorantie caligine tenebantur, intelligibili luci iugiter offerebat. Cumque transisset annus, regi gesta illius nuntiantur. Tunc deductum ad se, negare iussit quem adorabat Deum uerum. Ille requisiuit a rege,  dicens: Quo dignus honore est qui suum derelinquens regnum, inuadere studuerit alienum? Cumque dixisset rex: Morte nouissimoque supplicio, sapientissimus uir ille respondit: Quid ergo non iuste patiatur homo qui factorem mundique creatorem, nutritorem ac saluatorem deserens, unum conseruorum suorum deificare uoluerit, et debitum illi cultum isti magis obtulerit? His sermonibus rex accensus, uiginti calamos acui, et totidem unguibus digitorum eius manuum atque pedum precepit infigi. Cumque hoc supplicium ab eo derideri conspiceret, alium rursus calamum acutum in eius femore, unde humana origo descendit, iussit immitti. Cumque crebro eiiceretur, et rursus induceretur, ineffabiles ei dolores operabantur. Post hoc uero supplicium impius atque  ferox uirgam grossam, spinis undique plenam, per eius meatum iussit induci, ut hoc modo spiritum fortissimus decertator emisisset. Sed et alia multa ab illis impiis sunt presumpta. Nec tamen mirandum est quia illorum ferocitatem et impietatem longanimiter Deus omnium patiatur, quando ante imperium maximi Constantini quicunque fuerunt Romanorum imperatores, contra ueritatis ministros [ms. Lyr., predicatores] uehementer insanierunt. Diocletianus namque Passionis salutaris die, in omni imperio Romanorum destruxit ecclesias. Sed nouem transactis annis iste quidem denuo floruerunt, et multiplicem magnitudinem ac pulchritudinem susceperunt. Ille uero post rabiem sue impietatis exstinctus est. Nam et bella huiusmodi futura Dominus predixit, et Ecclesie  uictoriam predicauit. Nos tamen ipse quoque res edocent quia plus nobis utilia sunt bella quam pax: quia pax delicatos nos facit, remissos et timidos; porro bellum et mentem acuit, et presentia tanquam transeuntia contemnere persuadet. Sed hec quidem etiam in alio opere crebrius enarrauimus. THEODORETUS, lib. u, cap. 38. Edit. Christ. uales. cap. 39, p. 247.



365 CAPUT XXXIu. De Theodoro Antiocheno episcopo, et Theodoro Mopsuesteno pontifice.

Illo quoque tempore quo sacratissimus Theodotus Antiochenam regebat Ecclesiam, Theodorus Mopsuestie quidem episcopus, sed totius doctor Ecclesie, dum contra uniuersam cohortem hereticorum fortiter dimicasset, terminum uite sortitus est. Is enim  Diodori quidem magni doctrina potitus est. Ioannis uero sacratissimi fuit socius atque cooperator. Communiter enim Diodori pocula spiritalia sunt adepti; qui sex et triginta annis mansit in presulatu, et contra Arii Eunomiique acies fortissime preliatus est, insidiasque latronis Apollinaris exstinxit, optimaque  pascua diuinis ouibus preparauit. Cuius frater Polychronius Apamienam rexit Ecclesiam, et gratia sermonis et claritate conuersationis ornatus. THEODORETUS, lib. u cap. 39. Edit. Christ. uales. cap. 40, p. 248.



CAPUT XXXu. De fine imperatoris Arcadii.

Non multo post tempore quam Ioannes defunctus est, moritur et Arcadius imperator, uir mitis et quietus, et circa finem uite pro huiusmodi causa uenerabilis estimatur. In urbe Constantinopoli domus est maxima habens cognomen Carie, id est nucis. Est enim in eius domus uestibulo arbor nucis in qua sermo est, eo quod fuerit appensus martyr Acacius et defunctus. Ob quam rem etiam oratorium illic est  edificatum. Hunc Arcadius uidere uolens, ad orationem uenit, uotoque completo reuertebatur. Proinde cuncti circa oratorium habitantes, uolentes imperatorem uidere currebant, et alii quidem foras domum precesserant, ut melius aspectum principis et ordinem uiderent obsequii; alii uero sequebantur. Dumque omnes cum mulieribus atque filiis, simul et mancipiis extra domum fuissent egressi, repente maxima domus oratorio coherens subito tota corruit, clamorque cum admiratione secutus est, quoniam oratio principis tantos homines a ruine imminentis periculo liberasset. Arcadius itaque, relicto annorum octo filio Theodosio, de quo iam complura sunt narrata, defunctus est consulatu Bassi et Philippi , prima die Maii mensis, anno secundo  ducentesime nonagesime septime olympiadis. Is ergo cum patre quidem Theodosio tredecim regnauit annis, post mortem uero patris quatuordecim. uixit annis triginta et uno. SOCRATES, lib. uI, cap. 21. Edit. Christ. uales. cap. 23, p. 332.



LIBER UNDECIMUS.



366 CAPUT PRIMUM. Quia Theodosii iunioris imperium prefectus regebat Anthemius.


Arcadio igitur imperatore defuncto, Honorius  quidem eius frater partes regebat Hesperias; orientales autem prouincie sub ditione manebant Theodosii iunioris, cum esset annorum octo, Anthemio prefecto omnia disponente. Erat enim iste nepos Philippi, qui Paulum episcopum sub Constantio ab Ecclesia expulerat et Macedonium introduxerat. Is enim muro maximo urbem Constantinopolim circumdedit. Qui uir sapientissimus inter illius temporis homines et putabatur, et erat, et nichil inconsulte faciebat, sed cum multorum consilio que erant agenda tractabat, et maxime sophiste Troilo se credebat. SOCRATES, lib. uII, cap. 1, p. 338.



CAPUT II. De Attico episcopo eiusque moribus.

Imperatore igitur octo annos agente, tertium annum  Atticus habebat episcopatum [ms. Lyr., in pontificatu], uir clarus et eruditus, uenerabilis atque prudens. Unde etiam ecclesias sub eo magnum sumere contigit incrementum. Non enim solis proprie  fidei personis munificus erat, sed etiam hereticis miraculum sue sapientie demonstrabat; quos fatigare quidem nolebat. Cum uero eos terrere tentasset, denuo mansuetudinem ostendebat; et inter hec non negligebat eloquium. Laborabat enim circa ueterum lectiones, noctibus eis incumbens. Quapropter non eum mouebant philosophice aut sophistice lectiones: erat enim et confabulantibus gratus, et cum tristibus mestus, et absolute secundum Apostolum omnibus omnia factus est . Primo quidem cum presbyter esset, et libros faciebat et meditatos coram ecclesia recitabat. Postea uero etiam fiduciam cum labore sortitus, sub oculis doctrinam laudabilem [mss., mirabilem] proferebat. Non tamen tales erant eius sermones ut etiam ab auditoribus scripture traderentur. Que uero eius temporibus  memoranda prouenerint enarrabo. SOCRATES, lib. uII, cap. 2, p. 339.



CAPUT III. De Theodosio episcopo Synnade, et quemadmodum illic Macedoniani conuersi sunt.

In Synnada Pacatiane Phrygie ciuitate Theodosius quidam erat episcopus, et Macedonianos, cum illic plures essent, insequebatur; et non solum eos e ciuitate, sed etiam ab agris nimia crudelitate pellebat, dum orthodoxorum Ecclesia persecutiones inferre non soleat. Quod ille non zelo recte fidei, sed pro pecuniarum amore faciebat. Contra quos uniuersos tam clericos quam iudices prouinciales armabat, et precipue Agapitum eorum turbabat episcopum. Cumque iudices prouincie ad inferenda tormenta sibi  sufficere non putaret, Constantinopolim est profectus ut prefectorum solatia mereretur. Ibique posito Theodosio propter huiusmodi 367 causam, Agapitus Macedonianorum episcopus ad meliorem se contulit partem; habitoque tractatu cum omni clero, et euocans totum populum sibimet subiacentem, suasit eis ut consubstantialitatis susciperent fidem. Hoc facto, repente cum maxima multitudine, et magis cum omni, ut ita dixerim, ciuitate ad orthodoxorum ecclesiam uenit, et, oratione facta, sedem in qua Theodosius presidere solebat, obtinuit. Tunc uniens populos, et de cetero fidem consubstantialitatis docens, Ecclesiam tenuit Synnadensem. His ita gestis, non post multum temporis Theodosius cum prefectianorum uenit auxilio, et nichil sciens horum que fuerant  gesta, ad ecclesiam properauit. Ex qua ab omnibus expulsus, rursus Constantinopolim remeauit, et apud episcopum Atticum, que fuerant contra eum gesta deposuit, quemadmodum irrationabiliter episcopatu fuisset expulsus. Atticus autem cognoscens utilem causam Ecclesie prouenisse, Theodosium quidem uerbo consolatus est, ut patienter ferret: preponens autem causis personalibus generalem utilitatem, scripsit Agapito ut teneret episcopatum, nichilque de inimicitiis Theodosii cogitaret. SOCRATES, lib. uII, cap. 3, p. 339.



CAPUT Iu. Quomodo Iudeus paralyticus per baptisma sit curatus.

Hoc igitur unum est rerum utilium que Attici temporibus in Ecclesia prouenerunt. Sed neque miraculorum  aut sanitatum his defuit causa temporibus. Quidam namque Iudeus cum paralyticus esset, plurimis annis in lecto iacebat. Cumque omnis medicina ei fuisset exhibita, et cunctorum Iudeorum nichil oratio preualeret, nouissime ad baptismatis Christiani gratiam confugit, huic soli ueritatis medicamini se committens. Hoc uelociter episcopo Attico nuntiatur. Quem catechumenum factum, et spem Christi promittens, deportari cum lecto [ms. Lyr., eum in lecto] precepit ad baptismum. uerum Iudeus paralyticus baptismum uera fide suscipiens, cum de fonte fuisset leuatus, egritudine repente priuatus est, et de cetero sanus fuit. Hanc igitur curam uirtus Christi etiam nostris temporibus demonstrauit. Qua  causa plurimi paganorum credentes baptizati sunt. Iudeos autem, licet signa querentes, hec tamen non prouocauerunt ad fidem. His ita apud Christianos gestis, plurimi paruipendentes, in sua nequitia [ms. Lyr., malitia] permanserunt. Et non solum ludei tantis prodigiis resultabant, sed etiam sequaces eorum similia sapuisse conuicti sunt. SOCRATES, lib. uII, cap. 4, p. 341.



CAPUT u. De Sabbatio heresiarcha eiusque sequacibus.

Sabbatius itaque, cuius dudum fecimus mentionem, nolens in suo ordine permanere presbyteratus, desiderabat episcopatum. Eisdemque temporibus recessit ab Ecclesia Nouatianorum, occasionem habens quasi propter obseruationem Pasche Iudaici. Faciebatque  collectas contra Sisinnium suum episcopum in loco ciuitatis qui Xerolophus  appellatur, in Arcadii foro. Illic enim rem commisit ualde periculosam. Die namque festiuitatis in euangelica lectione, ubi scriptum est : Erat enim Pascha Iudeorum, uerba que nusquam scripta neque audita sunt presumpsit adiicere, id est: Maledictus qui preter azymas celebrauerit Pascha. Hoc auditum percurrit in populum, et simplices decepti Nouatianorum laicorum conuenerunt ad illum. Quod tamen malum non remansit inultum; sed in finem pessima eius falsitas est conuersa. Post paululum enim dum ad quamdam festiuitatem multi concurrerent ut uigilias solite celebrarent, formido subito demoniaca irruit super eos, quasi Sisinnius eorum episcopus  ueniret cum maxima multitudine. Factaque turba, quippe nocte et in angustie loco comperti, semetipsos contriuerunt, ita ut ultra septuaginta homines morerentur. Hoc factum plurimos a Sabbatianorum secta prohibuit, quidam uero in eius rusticitate permanserunt. SOCRATES, lib. uII, cap. 5, p. 341.



CAPUT uI. De morte Dorothei Arianorum episcopi, et ordinatione Barbe, et que sub eo sint gesta.

Eo tempore Dorotheus Arianorum presul, quem ab Antiochia Constantinopolim transtulerunt, cum centum et nouemdecim uixisset annos, defunctus est consulatu Honorii septimo et Theodosii secundo  , sexto die Nouembris mensis. Post quem Ariane superstitionis Barbas ordinatur episcopus. Sub hoc itaque Barba per duos presbyteros eloquentissimos Arianorum religio floruit, quorum alter Timotheus, alter Georgius dicebatur. Sed Georgius doctrina Helladica eruditus erat, Timotheus sacris litteris incumbebat. Et Georgius quidem semper Aristotelem et Platonem habebat in manibus, Timotheus Origenem, ita ut etiam lingua Hebraica loqueretur. Timotheus dudum Psapthyrianorum fuerat hereseos, Georgium Barbas presbyterum ordinauit. Timotheum itaque ego ipse uidi, et cognoui quemadmodum interrogantibus erat respondere paratus: soluens obscurissimas questiones que in diuinis inueniuntur eloquiis, testem uocans ueracissimum  Origenem. Mihi tamen uidetur admirabile esse quomodo tales uiri in Arianorum lege manserunt, quorum unus quidem Platonem semper habebat in manibus, alter respiciebat iugiter Origenem: dum nusquam Plato secundam uel tertiam causam, sicut ipse nominare solet, initium subsistentie asserat percepisse; et Origenes ceternum ubique fateatur Filium Patri. Qui licet in sua sententia manserint, religionem tamen Arianam perduxerunt latenter ad meliora. Multas namque Arii blasphemias doctrinis propriis expulerunt. SOCRATES, lib. uII, cap. 6, p. 342.



368CAPUT uII. De ordinatione Cyrilli Alexandrini pontificis.

Inter hec defuncto Theophilo passione lethargica  consulatu Honorii nono et Theodosii quinto . facta contentione propter episcopatum inter Timotheum et Cyrillum, die tertia mortis Theophili Cyrillus ordinatur episcopus; et maiori fastu quam Theophilus tenebat episcopatum. Qui mox episcopatus sui principio Nouatianorum claudens ecclesias, omnia uasa eorum sacra percepit, episcopumque eorum Theopompum rebus quas habebat omnibus spoliauit. SOCRATES, lib. uII, cap. 7, p. 343.



CAPUT uIII. Quomodo apud Persas per Marutham episcopum sit Christianitas dilatata.

Eodem tempore apud Persas Christianitas est dilatata. Inter Romanos enim et Persas semper propter  diuersas causas mittuntur legationes. Tunc ergo casus attulit ut Maruthas Mesopotamenus episcopus, cuius dudum meminimus, a Romanorum imperatore ad Persarum destinaretur regem. Qui multam reuerentiam apud Marutham inueniens, eum decenter honorabat, et tanquam diuinum respiciebat uirum. Hoc factum mordebat magos, metuentes ne regem Christianum fieri suaderet. Nam cum dolore capitis multo tempore torqueretur, magis eum curare non ualentibus, Maruthas orationibus fecit incolumem; ob hanc ergo causam moliti sunt quamdam magi fallaciam. Et quoniam Perse ignem colunt, consueuitque rex in quadam domo ignem ardentem perpetuo suppliciter adorare, magi sub terra hominem quemdam abscondentes tempore quo rex solebat adorare, eum talia  clamare fecerunt: Mitte foras regem; impie enim egit, quia sacerdotem Christianorum iudicat esse uenerandum. Hec audiens Isdigerdes Persarum rex, licet reuerentiam haberet, tamen Marutham abiicere cogitabat. Porro Maru has uere Deo uenerabilis homo, uacabat orationibus, per quas inuenit dolum magicis artibus fabricatum. ueniensque ad regem: Noli, inquit, illudi, rex; sed ingressus dum audieris uocem, fodi iube, et doli causas inuenies. Non enim ignis loquitur, sed hominum molimina huiusmodi esse noscuntur. Hoc dicto flexus est Persarum rex; et rursus ingressus ubi ignis inexstinguibilis seruabatur, cum audisset uocem, iussit fodi locum. Tunc qui mittebat quasi diuinam uocem, inuentus arguitur.  Iratus itaque rex, magorum genus usque ad decimam iussit imminui portionem. Hoc facto, Maruthe dixit ut templa que uellet edificaret. Ex hoc apud Persas sumpsit Christianitas incrementum. Tunc igitur Maruthas a Persis Constantinopolim remeauit. Et non longo post tempore rursum destinatus est. Iterumque magi machinabantur ne eum susciperet rex. Feceruntque fetorem quemdam in loco unde rex transire solebat; et quasi a Christianis id factum fuerit derogabant. Cumque rex suspectos iam habens magos, hoc cum studio requisisset, denuo ab eis concinnatum esse cognouit. Quamobrem plurimos corum suppliciis tradidit. Marutham uero potiori honore coluit, et Romanos ualde dilexit, corumque amplexus est pacem. Qui pene Christianus fieri potuit, dum aliud miraculum per Marutham et Ablatem Persidis  episcopum prouenisset. Ambo namque molestum demonem a regis filio propulerunt, orationibus uacantes atque ieiuniis. Post hec autem Isdigerde defuncto antequam fieret Christianus, ad eius filium peruenit imperium. Cuius tempore inter Persas atque Romanos pacta soluta sunt. SOCRATES, lib. uII, cap. 8, p. 344.



CAPUT IX. Quemadmodum Italiam uastarit Alaricus.

Per idem tempus Innocentius I Rome Nouatianos persequi cepit, multasque eorum abstulit [mss. et ed. u., tulit] ecclesias. Quo tempore Roma est a barbaris depredata. Alaricus enim quidam barbarus ditioni Romanorum et Theodosio imperatori  subiectus, atque contra Eugenium tyrannum solatia prebens, et propterea Romanis dignitatibus honoratus, felicitatem suam non ferens, imperare quidem non elegit, sed discedens ab urbe Constantinopolitana, uenit ad partes Hesperias. Cumque uenisset Illyricum, omnia subuertebat; et transiens Thessaliam, habita congressione circa fluuium Pinum apud Nicopolim Epiri, pene tria millia uirorum eius Thessalii peremerunt. Posthec autem quidquid eis incurreret destruentes, nouissime Romam [mss. et ed. u., Rome] uenerunt. Quam uastantes, plurima quidem miraculorum eius igne concremauerunt, pecunias autem abripuerunt, multosque senatorii ordinis diuersis subdidere suppliciis. Deridentesque Romanum regnum, imperatorem fecerunt quemdam nomine  Attalum; quem una die tanquam imperatorem fecerunt procedere, altera uero serui schemate ministrare. Hec dum egisset Alaricus, repente in fugam conuersus est, fama procedente quia Theodosius imperator contra eum misisset exercitum; que fama non fuit ficta, reuera namque exercitus ueniebat. Fertur itaque quia, cum Alaricus pergeret Romam, uir quidam uenerabilis, conuersatione monachus, eum monuisset ut mala talia facere non auderet, neque necibus gauderet aut sanguine; at ille: Non, inquit, ego uolens Romam proficiscor; sed quidam quotidie mihi molestus est, torquens et dicens: Perge et Romanam destrue ciuitatem. Hec etiam de his dicta sufficiant. SOCRATES, lib. uII, cap. 9 et 10, p. 346.



CAPUT X. De Celestino Romano pontifice, et quomodo Nouatianos fuerit insecutus, et de Sabbatio.


Inter hec Celestinus Rome ordinatur episcopus, qui etiam Nouatianorum abstraxit ecclesias, et eorum episcopum nomine Rusticulum, in occulto cegit celebrare collectas. 369 Usque ad illud namque tempus plurimas Nouatiani habebant ecclesias. Porro Constantinopolitani non talia pertulerunt; sed cum eos diligerent, etiam intra urbem eos collectas facere permiserunt. Moriente uero Sisinnio Nouatianorum episcopo, Chrysanthus ad episcopatum trahebatur, uir multis Romanorum dignitatibus honoratus. Quo fugiente, Sabbatius se tempus opportunum ad episcopatum inuenisse credens, fecit quosdam ignobiles  sibi manus imponere, iusiurandum quod prebuerat paruipendens. Cuius mores cum populus abhorruisset, Chrysanthum per loca omnia requirebant. Quem inuenientes in Bithynia, inuitum sacerdotium suscipere cegerunt. Qui nichil percipiebat ecclesie, nisi dominico die duos panes. SOCRATES, lib. uII, cap. 11 et 12, p. 347.



CAPUT XI. De seditione et necibus Christianorum que per Iudeos apud Alexandriam prouenerunt.

Ea siquidem tempestate Iudeorum gens ab Alexandria est huiusmodi de causa proiecta. Alexandrinorum populus plusquam alie generationes seditionibus deditus est: qui si occasionem acceperit, importabilia  mala committit. Nam preter sanguinem non cessat a lite. Contigit itaque tunc ut inter alterutros contentiones haberent, non propter necessariam causam, sed propter studium pantomimorum: quia enim is qui die sabbatorum saltabat, plurimum habebat populum Iudeorum; dum uacantes non auditioni legis, sed theatris occuparentur, ea dies litigiosa exstitit inter partes. Cumque hoc aliquatenus fuisset ab Alexandrie prefecto correctum, nichilominus mansere Iudei partis alterius inimici. Et cum essent semper Christianis infensi, contra pantomimos eorum amplius dimicabant. Tunc igitur Horestes prefectus Alexandrie festiuitatem quamdam, quam Politiam uocant, in theatro celebrabat: ubi et aderant quidam amatorum Cyrilli, dispositiones prefecti uolentes  agnoscere. Inter quos quidam nomine Gerax, doctor puerilium litterarum, et Cyrilli feruentissimus auditor, ac solitus plausus in eius expositionibus excitare. Hunc itaque Geracem cum uidisset in theatro Iudeorum turba, clamabat aduersus eum, quia pro nichilo aliud uenerit, nisi ut in theatro seditiones inter populos excitaret. uerum Horestes dudum habens odium contra Cyrilli superbiam, arreptum Geracem publice fecit in theatro agitari uerberibus. Hoc Cyrillus agnoscens, conuocatis prioribus Iudeorum, ut decebat, admonuit ne contra Christianos seditiones ulterius excitarent. Porro turba Iudeorum hoc paruipendens, maiora contra Christianos tractauere molimina. Dantes itaque sibimet signum ut annulum  factum ex palma omnes haberent in digito, contra Christianos hoc modo dimicauerunt. Fecerunt enim quosdam de suis una nocte per omnes ciuitatis decurrere regiones, clamantes quoniam Alexandrina arderet ecclesia. Ob quam rem Christiani undique concurrebant, quasi ecclesie flammas exstinguerent. Porro Iudei ignorantes interimebant, semetipsos per signum annuli agnoscentes, ac parcentes alterutris. Facta autem die latere nequiuerunt. Ob hanc rem permotus Cyrillus, cum maxima multitudine astitit synagogis Iudeorum, et illas quidem abstulit; Iudeos autem expulit ciuitate, eorumque substantiam diripere populis imperauit. Hoc ergo modo Iudei a temporibus Alexandri Macedonis illam habitantes urbem, tunc nudi prorsus expulsi sunt. et per  singula loca dispersi. Adamantius uero medicine sophista, Constantinopolim ueniens, et Christianum se fore promittens, postea reuersus est in Alexandriam. Igitur Alexandrie prefectus Horestes ualde tristabatur, eo quod populosam urbem ita desolatam repente conspiceret. Unde etiam principi retulit quod prouenit. Sed et Cyrillus delicta Iudeorum imperatori non tacuit, et Horestis amicitias cogente populo postulauit. Cumque prefectus amicitiarum uerba refutaret, Euangelia obtulit ei Cyrillus. Et cum nec sic eius corda subigerentur, hec denuo prouenerunt. Monachorum quidam in monte Nitria constituti, fautores Theophili, ex illo quo contra Dioscorum iniuste fuerat coarmatus, etiam pro Cyrillo libenter prelia susceperunt. Relictisque monasteriis uiri pene quingenti,  et uenientes ad ciuitatem, procedentem in carpento prefectum, immolatorem idolorum paganumque clamabant. At ille putans immissione Cyrilli factum, clamare cepit: Christianus sum, et ab Attico Constantinopoli baptizatus. Illis hec uerba despicientibus, Ammonius quidam eorum prefectum petra percussit in capite. Qui repente completus est sanguine, et recedentibus officiis, atque lapidum impetum declinantibus, cum paucis remansit. Inter hec populus concurrebat, ut prefecti uindicaret iniuriam; detentumque Ammonium tandiu uerberibus castigauit, donec traderet morti. Non post multum hec nuntiantur imperatori. Corpus autem Ammonii sumens Cyrillus, in quadam ecclesia sepeliuit, eique aliud nomen imposuit; ut non pro sua culpa, sed pro  Christo mortuus crederetur, cui laudes quasi martyribus offerebat. Sed qui uere nouerant quia dignas susceperat suo scelere penas, Cyrillum ualde culpabant. Sed neque in hoc solummodo Cyrilli et Horestis aduersitas conquieuit, quando post hec aliud est exortum. SOCRATES, lib. uII, cap. 13 et 14, p. 349.



CAPUT XII. De Hypatia philosopha, quomodo in Alexandria fuerit interempta.

Erat in Alexandria quedam mulier Hypatia nomine, filia Theonis philosophi, et in tantum erudita, ut supra philosophos eius temporis emineret, et in Platonicam scholam a Plotino uenientem, susciperet ipsa successionem, atque omnes philosophicas lectiones  exponeret. Quapropter omnes currebant ad eam propter honestam doctrine fiduciam [ms. Lyr., doctrinam fiduciam habentes]. ueniebat enim etiam ad iudices, nec habebat ullam uerecundiam, pudice permixta uiris, dum eam cuncti pro sui castitate uenerarentur. Tunc ergo inuidia contra hanc feminam est accensa. Cum enim crebro pergeret ad Horestem, ecclesiasticus populus motus aduersus eam est, tanquam ipsa eum ab amicitiis prohiberet episcopi. Quamobrem 370 conspirantes uiri, acerrimo feruore pulsati, quorum dux erat quidam Petrus lector, obseruauerunt mulierem ad propria remeantem, eamque de uehiculo deponentes, ad ecclesiam que uocatur Cesaris traxerunt, et uestibus exutam lapidibus peremerunt. Quam postea membratim dilacerantes, in loco qui dicitur Cinarus igne concremauerunt.  Hec res non mediocrem liuorem Cyrillo et Alexandrine concussit Ecclesie. Aliene namque sunt a Christianis cedes et pugne. Hec igitur acta sunt quarto anno episcopatus Cyrilli, consulatu Honorii decimo et Theodosii sexto , mense Martio, ieiuniis existentibus. SOCRATES, lib. uII, cap. 15, p. 332.



CAPUT XIII. Quomodo Iudei presumptionis sue penas exsoluerint.

Post paucum itaque tempus, Iudei rursus illicite contra Christianos agentes, puniti sunt in loco qui dicitur Mestar, posito inter Chalcidem et Antiochiam Syrie. Hic itaque Iudei consueta quedam risibilia  celebrantes, per ebrietatem accensi, inter alia Christianis ipsique Christo derogare ceperunt deridentes cruci et spem in eo qui est crucifixus habentibus. Comprehendentes igitur infantulum Christianum, alligatum cruci suspenderunt. Et primum quidem deludebant et irridebant ei; postea uero correpti uesania, ipsum infantulum uerberibus peremerunt. Ob hoc ergo dira congressio inter eos atque Christianos exorta est. Quod dum princeps agnouisset, prouinciarum iudicibus mandatum est, ut huiusmodi quererentur auctores et punirentur. Et hoc modo dignam ultionem sue nequitie receperunt. SOCRATES, lib. uII, cap. 16, p. 353.



CAPUT XIu. De Iudeo qui, cum sepe baptizaretur, aqua fontis abscessit.

 Ea siquidem tempestate Iudeus quidam seductor, ficta Christianitate, crebro baptizabatur, et hac arte pecunias congregabat. Cumque multis heresibus illusisset Arianorum atque Macedonianorum, postremo ad Ecclesiam uenit orthodoxorum. Cui dum tempus ieiuniorum fuisset impositum, multisque adhuc diebus occuparetur, cepit festinare ut quasi in feruenti studio baptismatis dona perciperet. Preparatur baptisma, et uestis congrua baptismatis [ms. Santheod., baptizatis]. Cumque fons fuisset impletus, deducitur Iudeus ad baptizandum. Tunc Dei quedam inuisibilis uirtus aquam disparere precepit. Cumque presentes, non cogitantes Dei uirtutem,  aquam per cuniculum proprium defluxisse suspicarentur, diligenter undique clausum rursus impleuerunt fontem. Et denuo deducto Iudeo aqua disparuit. Tunc sacerdos: Quid mali, inquit, fecisti, o homo? An certe nesciens baptismo iam potitus es? Ob hanc rem cum diuersi concurrerent, quidam Iudeum recognouit, quem baptizatum ab Attico episcopo ipse susceperat, et hoc modo illius fraus uniuersis apparuit. SOCRATES, lib. uII, cap. 17, p. 354.



CAPUT Xu. Quomodo Barabanes rex Persarum Christianos fuerit persecutus, et a Romanis deuictus.

Interea defuncto Isdegerde rege Persarum, eius filius Barabanes ei successit. Hic instigatus a magis, crudelibus torquebat suppliciis Christianos. Cumque  Christiani apud Persas opprimerentur, confugiunt ad Romanos, eorum petentes auxilium. Quos Atticus episcopus libenter excipiens, eosque quantum erat possibile fouens, que gesta fuerant Theodosio nuntiauit imperatori. Eo quoque tempore etiam alia causa prouenerat que Romanos Persis faciebat infensos: quoniam Perse aurifossores quos a Romanis ad mercedem acceperant, reddere contemnebant, et quia onera negotiatorum Romanorum uiolenter abstulerant. Cum illa ergo ingratitudine, etiam Christianorum ad Romanos confugientium est adiecta. Mox ergo Persarum rex legatos mittit, repetens fugientes. Porro Romani nequaquam ad se confugientes reddere uoluerunt: non solum supplices liberare studentes, sed pro Christianitate libenter  omnia sustinere. Quamobrem dimicare quam perituros Christianos tradere potius elegerunt. Solutis igitur propter hoc pactis, bellum crudele commissum est. De quo absurdum non est pauca narrare. Romanorum igitur imperator misit exercitum cui prefuit militie magister Ardaburus. Is enim Persicam regionem per Armenie fines ingrediens, unam eius prouinciam Azamensem ualde uastauit; cui cum plurimo exercitu Narseus dux Parthorum regis occurrit, factaque congressione deuictus est. Quo facto, cogitauit per Mesopotamiam Romanorum prouinciam sine custodia consistentem inuadere, et hoc modo de Romanis ulcisci. Sed Romanorum ducem Narsei consilium latere non potuit. Depredatus enim Azazenam uelociter regionem, et ipse in Mesopotamiam  uenit. Et ideo licet multum habuisset exercitum, Romanorum terras introire non potuit; sed ueniens ad Nisibin Persarum ciuitatem in confinio constitutam, Ardaburo mandauit ut diem et locum statueret preliorum. At ille uenientibus: Nuntiate, inquit, Narseo quia non quando tu uolueris, Romanorum pugnabunt imperatores. uerum imperator Deo soli spem belli committens, destinauit exercitum. Et quia fideliter Deo supplicans, repente impetrauit auxilium, hinc datur agnosci. Dum igitur Constantinopoli pro euentu bellorum estuatio magna consur geret, angeli Dei iter agentibus per Bithyniam ad urbem Constantinopolim se demonstrauerunt: iubentes ut confiderent, et orarent, et Deo crederent,  quia Romanos uictoria sequeretur, dicentes se mediatores belli directos a Deo. Hoc auditum, non solum ciuitatem, sed etiam milites confortauit. Cumque ad Mesopotamiam bellum fuisset de Armenie regione translatum, Romani Persas Nisibi clausos fortiter obsidebant, ligneas turres facientes aduersus eos, easque contra muros applicantes, et plurimos de muris contra se pugnantium perimentes. Porro 371 Barabanes Persarum rex, audiens Azazenam regionem ab eis fuisse uastatam, et eos qui in Nisibi clausi uidebantur obsessos, seipsum cum magno exercitu preparauit occurrere. Miratusque Romanorum uirtutem, Saracenorum solatia postulauit. Quorum tunc erat rex Alamundarus uir fortis et preliator, qui dum multa millia Saracenorum haberet,  Persarum regi uictoriam promittebat, seque ei Antiochiam Syrie traditurum. Sed non contigit quod putauit. Deus enim omnibus Saracenis quemdam irrationabilem metum latenter iniecit, ita ut putarent sibimet Romanos insistere. Turbatique nec habentes quo fugerent, in fluuium Euphratem semetipsos armati proiiciebant: ubi plus centum millia uirorum necata atque consumpta sunt. His ita prouenientibus, Nisibin obsidentes cum audirent Persarum regem plurimos elephantos adducere, perterriti cuncta quidem obsessionis machinamenta concremauerunt, et ad propria loca reuersi sunt. Que uero congressiones postea prouenerunt, et quomodo Areobindas alter Romanorum magister militum fortissimum Persarum monomachum interemit; aut quomodo  Ardaburius septem fortissimos Persarum duces insidiis captos occidit; uel quomodo Byatianus alter dux Romanorum reliquos Saracenos exstinxit, pretereundum est, ne uidear multum a proposita relatione digressus. SOCRATES, lib. uII, cap. 18, p. 355.

Que tunc igitur gerebantur uelociter imperatori Theodosio nuntiata sunt. Quomodo autem hec cito cognosceret, indicare non piget. Inuenit quemdam uirum animi corporisque habitu fortissimum, nomine Palladium, qui tanta uelocitate ueredos agebat, ut tribus diebus perueniret ad terminos Romanorum atque Persarum, et rursus totidem remearet ad Constantinopolim ciuitatem. Is enim etiam alios Romani imperii terminos uelociter transibat. De quo  quidam eloquentissimus sic ait: Iste uir, cum sit lata Romana respublica, eam paruulam sua uelocitate demonstrat. Quem etiam Persarum rex sepius admiratus est. SOCRATES, lib. uII, cap. 19, p. 357.

Romanorum igitur imperator, licet uideret aperte sibi collatam a Deo uictoriam prouenisse, tamen pacem non dissimulauit expetere, misitque Helionem uirum prudentem et honoratum, ut cum Persis de pace loqueretur. Qui dum uenisset Mesopotamiam, ubi erant fossata Romanorum, misit pro pace petenda legatarium quemdam Maximum, uirum eloquentissimum, Ardaburii militie magistri consiliarium; qui pro pace ueniens ad Persarum regem, missum se non ab imperatore, sed a ducibus asserebat: dicens, quia hoc bellum pro sui contemptu neque peruenisset  ad principem. Cumque Persa paratus esset ut legatarii uerba susciperet, quia fame eius laborabat exercitus, ueniens Numerus qui apud ipsos Immortalium appellatur , non prius dixerunt pacem cum Romanis esse faciendam, quam ipsi eos sine custodia constitutos inuaderent. Quibus uerbis persuasum est regi ut se a pace suspenderet. Tunc legatarium quidem clausum seruari fecit, et misit Numerum Immortalium dimicare contra Romanos. Qui uenientes, et in duas acies diuisi, medios habuere Romanos. Porro Romani unam Persarum uidentes aciem, contra eam se preparabant; aliam non uidebant, que paulatim accessit ad pugnam. Cumque ergo iam congressio pene esset in opere, Dei prouidentia ex quodam  colle exercitus alter apparuit Romanorum cum duce Procopio. Qui cum uideret socios in periculo, instabat a dorso Persarum. Tunc in medio conclusi, qui circumdederant primo Romanos, in momento ab eis exstincti sunt. Quo facto, Romani ad alios qui erant in subsidiis positi concurrerunt, eosque fortiter iaculati sunt. Sic igitur qui Immortales appellabantur omnes mortales apparuerunt; penas exigente Christo de gente Persarum, eo quod plurimos eius famulos occidissent. Porro rex Persarum infortunii sui causam agnoscens, simulabat se nescire quod gestum est. Suscepitque legationem, dicens legatario Romanorum: Non bello cedens pacem amplector; sed tibi prestare uolens, quia omnium Romanorum te sapientem esse cognosco. Et hoc modo bellum  contra Christianos exortum de Parthorum regione cessauit. Contigit autem consulatu Honorii tertiodecimo et Theodosii decimo . SOCRATES, lib. uII, cap. 20, p. 358.



CAPUT XuI. Quomodo Acacius Amide episcopus captiuos Persarum redemerit a Romanis militibus, uenditis uasis ecclesie, et pastos cum sumptibus ad propria destinarit.

Tunc igitur Acacium, Amide ciuitatis episcopum, actus optimus reddidit clariorem. Cum enim Romani milites captiuos Persarum de Azazena regione uastata reddere regi Parthorum nullo modo uellent, captiui fame consumebantur, dum essent circa septem millia, quod Persarum regem non mediocriter contristabat.  Tunc igitur Acacius conuocans clericos sibi subiectos: uiri, inquit, fratres, Deus noster nec discis, nec calicibus opus habet; nam neque comedit, neque bibit. Et quia multa uasa aurea et argentea ecclesia nostra ex oblatione Christianorum habet, conuenit ex his liberari exercitum captiuorum, egentibusque cibos offerri. Hec et his similia cum dixisset, conflauit uasa, et militibus dedit pretium captiuorum. Quos dum recreasset cibis, datis sumptibus ad regem proprium destinauit. Hoc mirabile opus Acacii Persarum rex magis obstupuit, quia et bello Romani et beneficiis euicissent. Aiunt enim quia etiam desiderium habuerit Persarum rex ut uideret Acacium; sed hoc Theodosius prohibuerit imperator. SOCRATES, lib. uII, cap. 21, p. 359.



CAPUT XuII. De Eudoxia uxore Theodosii, et de laudibus ipsius Theodosii.


uictoria siquidem auxilio Dei collata, Romanorum plurimi pollentes eloquiis conscribebant laudes imperatoris. Cuius uxor heroico metro pemata multa confecit. Erat enim eloquens, filia Leontii sophiste Atheniensis, a patre omnibus lectionibus erudita. Quam dum imperator ducturus esset uxorem, Christianam 372 Atticus fecit episcopus, et in baptismate, cum prius uocaretur Athenais, Eudocie nomen imposuit. Multi ergo, sicuti dixi, uolentes innotescere, alii suam facundiam demonstrare, preconia imperatoria conscripserunt. Ego uero nec innotescere cupiens, nec facundiam sermonis ostendere, cum  ueritate imperatoris bona memorare studeo; quia sunt damnosa si taceantur. Primum itaque regaliter natus atque nutritus, nichil habuit tepidum; sed sic fuit sapiens, ut inter confabulantes experimentum omnium crederetur habere causarum. Perdurabat in frigore, similiter et in estu. Plerumque ieiunabat, et maxime quarta feria et sexta, studio Christianitatis; nec aliter quam monasterium regalia uidebantur. Ipse namque matutino ad suas sorores pergens, diuinas dicebat laudes. Quamobrem etiam sacras litteras sine codice recitabat. Loquentibus episcopis, uelut olim sacerdos factus, ex diuina lectione respondebat. Congregabatque sacros codices, et quoscunque quilibet eorum interpretes seu expositores conscripsisse uidebantur, plus quam Ptolemeus studuerat  Philadelphus. Patientia atque clementia uniuersis hominibus eminebat. Nam Iulianus imperator, licet philosophus diceretur, non tamen Antiochensium portauit iniuriam; sed maxima Theodoro tormenta indignatus imposuit. Porro Theodosius multum gaudens syllogismis Aristotelis, philosophiam exercebat operibus, iram, tristitiam libidinemque deuincens, et in nullo se ulcisci desiderans. Dum igitur a quodam familiarium interrogaretur cur nullum se ledentium morti subiiceret: Utinam, inquit, esset mihi possibile ad uitam etiam mortuos reuocare. Quem dum alter pro ea causa requireret: Non est, inquit, magnum neque difficile hominem mori, quia neque Deo soli [forte, sed conuenit Deo, etc.] semel mortuum ex penitentia suscitare. Sic enim fuit clemens,  ut si quando quispiam dignum aliquid morte committeret, nec usque ad ciuitatis quidem portas moriturus perueniebat, sed ex eius clementia continuo reuocatio sequebatur. Dum aliquo tempore ipse in amphitheatro Constantinopoleos exspectaret, cepit clamare populus: Crudeli bestie artifex parabolus pugnet. At ille: Nescitis, inquit, quia consueuimus nos exspectare clementer? Tanta enim pietate precelluit, ut omnes quidem Deo consecratos honoraret, precipue tamen quos audiebat ueneranda [ms. Lyr., honesta] actione pollere. Fertur autem quia dum Constantinopoli episcopus Chebronensis fuisset mortuus, sagum eius ualde sordidissimum quesierit, coque circumamictus sit, credens se aliquid ex defuncti sanctitate promereri. Cum aliquando eris  tempestas esset, et ille circum propter populum exspectaret, pleno circo tempestas uehementius agebatur multo imbre diffuso. Dumque hoc fieret, suam uoluntatem imperator aperuit, fecitque per preconem clamari: quia melius esset spectaculum contemnere, et omnes rogare Deum ut illesi ab imminente tempestate seruarentur. Quo dicto, cuncti Deo magno gaudio supplicantes, hymnos concorditer offerebant, et tota ciuitas uelut una psallebat ecclesia. In medio autem horum imperator existens priuato schemate properabat. Nec spe sua frustratus est: repente namque er ad serenitatem diuina clementia reuocatus, annum prebuit frugibus uniuersis uberrimum. Si quando bella mouerentur, secundum Dauid confugiebat ad Deum: sciens eum preliorum auctorem,  inimicos orationibus superabat. SOCRATES, lib. uII, cap. 21 et 22, p. 360.



CAPUT XuIII. Quomodo Ioannes tyrannus in Occidente fuerit superatus.

Post paululum itaque tempus Persici belli, defuncto imperatore Honorio consulatu Asclepiodoti et Mariniani , Augusto mense, quomodo Ioannem tyrannum Deo se committens superauerit enarrabo. Sicut enim tunc sub Moyse Hebreis contigit Rubrum transire mare, talia etiam eius ducibus euenerunt, dum eos mitteret contra tyrannum. Defuncto siquidem, sicuti diximus, Honorio principe, cognoscens Theodosius celauit factum, et alia dicendo  diuersorum suspicionibus obuiauit. Inter hec mittit magistrum militum in Salonas ciuitatem Dalmatiarum, ut si qua bellorum commotio proueniret circa partes Hesperias, uicinus adiutor esset. Quo facto, mortem patrui patefecit. Inter hec Ioannes primus imperialium conscriptorum, non ferens suam felicitatem, imperium contendit arripere. Misitque legatos ad imperatorem Theodosium, petens ut eius susciperet imperium. At ille legatos quidem reclusit in carcerem, misitque magistrum militum Ardaburium, qui multum laborauerat apud Persas. Hic Salonam ueniens, exinde nauigauit Aquileiam. Contigitque uentum aduersum flare, ita ut in tyranni manus incideret. Quo capto, sperabat ad necessitatem peruenire Theodosium, ut per hoc eum decerneret imperatorem,  si uellet magistrum militum liberare. Imperator tamen, ut audiuit factum, estuabat ne quid mali Ardaburius sustineret. Aspar uero Ardaburii filius cognoscens patrem a tyranno teneri, et multa millia barbarorum in solatio tyranni consistere, quid faceret ignorabat. Sed tunc imperatoris oratione preualuit. Angelus enim Dei sub schemate pastoris educebat Asparem et omnes qui cum eo erant; ac per paludem adiacentem Rauenne ad loca sperata peruenerunt. In ea namque ciuitate tyrannus degens habebat exercitum, unde nullus aliquando transisse fertur. Tunc ergo Deus inadibilem terram fecit adibilem. Transeuntes namque per siccam paludis aquam, apertasque inuenientes ciuitatis portas, tyrannum quoque detinuerunt. Tunc ergo piissimus imperator  reuerentiam quam circa Diuinitatem habebat ostendit. Dum enim circum spectaret, nuntiatum est ei tyrannum fuisse peremptum. Quamobrem sermonem fecit in populo, dicens: uenite, si placet, relinquentes hanc uoluntatem, et pergentes ad ecclesiam, gratificos Deo soluamus hymnos, cuius manus tyranni  presumptionibus obuiauit. Quo dicto, spectaculo cessante, per medium circum cuncti cum eo concorditer gratias agentes, ad ecclesiam conuenerunt, ita ut tota ciuitas una uideretur ecclesia. uenientesque ad locum orationis, iugi die gratias Domino retulerunt. SOCRATES, lib. uII, cap. 22 et 23, p. 362.



LIBER DUODECIMUS.



373 CAPUT PRIMUM. De ortu ualentiniani principis filii Placidie.


Igitur occiso tyranno, cogitabat Theodosius imperator cui deberet Hesperiarum regna committere. Tunc ualentinianus erat ualde puer, natus ex matre  Placidia, eius quidem amita, filia uero Maioris Theodosii, Arcadii et Honorii sorore, de patre Constantio, qui ab Honorio imperii iura susceperat, paruoque tempore cum eo regnauerat. Hunc ergo ualentinianum, consobrinum suum Cesarem factum, mittit ad partes Italie, cum quo matrem pariter Placidiam, eique uniuersam dispositionem commisit imperii. Cumque uoluisset ipse quoque Italiam pergere, ut consobrinum ad imperii culmen eueheret, quatenus sui uigore tyrannorum remoueret audaciam: ueniens usque ad Thessalonicam, languore prohibitus est. Quamobrem coronam imperialem posthec consobrino per patricium Stiliconem mittens, Constantinopolim remeauit. Hec de talibus retulisse sufficiat. SOCRATES, lib. uII, cap. 24, p. 364.



CAPUT II. De bonis actibus Attici Constantinopolitani pontificis.


Igitur Atticus episcopus causas Ecclesie sapientia mirabiliter disponebat, doctrinisque populum ad uirtutis studia prouocabat. Cumque uideret diuisam Ecclesiam, cum Ioannite seorsum apud semetipsos sacra solemnia celebrarent, iussit ut in orationibus memoria Ioannis haberetur, sicut aliorum dormientium episcoporum fieri consueuit, per hoc sperans plurimos ad Ecclesiam reuocare. Largus autem sic erat, ut non solum pauperibus suarum parochiarum, sed etiam in uicinas ciuitates [ed., uicinis ciuitatibus] multas pecunias pro egentium consolatione transmitteret. Calliopio [ms. Theod., Celpio] namque presbytero  Ecclesie Nicene trecentos aureos dirigens, hec scripsit.

Calliopio Atticus in Domino salutem.

Cognoui decem millia esurientes in ciuitate a piis exhibenda egere misericordia. Decem millia uero cum dico, multitudinem intelligo, non perfectum numerum comprehendo. Quia igitur ego quidem habeo preceptum numerum datum ab eo qui manum habet munificam, et prebet congrue dispensantibus, et contigit aliquos indigere habentes: non tamen qui nescientes suscipiens, o carissimum mihi caput, hos trecentos solidos expende sicuti uolueris, et maxime illis qui petere confunduntur, et non eis qui propter uite uentrem magis negotiantur ex talibus. Noli  igitur uel religionem in hac parte considerare; sed unam tantummodo rem obserua, ut nutrias indigentes, nec cogites si que nostra sunt sapere non uidentur.

Sic igitur Atticus etiam procul indigentium habebat  curam. Sed etiam superstitionem aliquorum studebat abscindere. Audiens etenim. Nouatianos Iudaicum Pascha sequentes, 374 propter Sabbatium fuisse diuisos, eiusque corpus ab insula Rhodi, ubi mortuus fuerat, translatum, et plurimos ad tumulum eius orare, noctanter mittens in aliud sepulcrum corpus Sabbatii iussit abscondi. At illi consuete uenientes, effossumque reperientes tumulum, de cetero eum locum colere quieuerunt. Erat enim circa nomina locorum studiosus. Nam dum quidam portus in ore Ponti Euxini constitutus, ex antiquo Pharmacus appellaretur, id est uenenarius, mutato nomine eum locum Sanatorium nominauit: ne dum ibi collecte predicarentur, nomine blasphemo locus ipse designaretur. Sed et alium locum Argyropolim pro  huiusmodi causa nominauit. Chrysopolis enim in capite Bosphori constituta est, cuius multi antiquorum faciunt mentionem. De qua ciuitate Xenophon in primo libro Helladicorum dicit, quia eam mutauit Alcibiades, et in ea constituit ut qui nauigabant de Ponto, decimas ibi preberent. uidens ergo Atticus locum in contraria ripa Chrysopoleos positum, delectabilem et decorum, ait: Argyropolis nominetur; qui locus eius repente cognomen obtinuit. Igitur quibusdam dicentibus ei non debere Nouatianos intra ciuitatem missas facere: Nescitis, inquit, quantum nobiscum in persecutione Constantii atque ualentis fuerint passi, qui etiam testes sunt nostre fidei. Nam cum dudum Ecclesia fuerit diuisa, isti circa fidem nichil innouauerunt. Pro episcopi ordinatione  aliquando ueniens in Niceam, Asclepiadem Nouatianorum uidit episcopum ualde senem, interrogauitque quot in episcopatu annos haberet. Quo respondente: Quinquaginta: Felix, inquit, homo es, tanto tempore boni operis curam habens. Super hec ait: Ego quidem Nouatum laudo, Nouatianos non approbo. Tunc Asclepiades: Quomodo hoc dicis, episcope? uerum Atticus: Illum, inquit, laudo, quoniam his qui sacrificauerant communicare noluit; hoc etiam ego ipse fecissem. Nouatianos autem non laudo, quia pro uilibus uitiis laicos a gratia communionis excludunt. Asclepiades dixit: Extra sacrificandi peccatum, etiam alia plurima sunt delicta secundum Scripturas que ducunt ad mortem; propter que uos  quidem clericos, nos autem communicare etiam laicos prohibemus, Deo soli eorum remissionis iudicium committentes. Atticus igitur etiam suam prescribit mortem. Nam cum a Nicea discederet, Calliopio presbytero dixit: Ante autumnum Constantinopolim uenire festina, si uiuum me denuo uidere desideras. Si tardaueris, non uidebis. Quo dicto mentitus non est. Anno namque uicesimo primo sui episcopatus, decima die mensis Octobris, est mortuus, consulatu Theodosii undecimo et ualentiniani Cesaris primo . SOCRATES, lib. uII, cap. 25, p. 365.



CAPUT III. De ordinatione Sisinnii et moribus ipsius; et quod Proclus ordinatus Cyzici non sit receptus.

 Porro Theodosius imperator a Thessalonica reuertens, eius exsequias non inuenit. Ante unum namque diem quam ingrederetur, ille sepultus est. Post paucos uero dies, id est uiginti tres mensis Octobris nuntiatum est quia ualentinianus infulas suscepisset imperii. Post obitum igitur Attici fit maxima de episcopi ordinatione contentio, aliis alium postulantibus; quidam Philippum presbyterum querebant, alii Proclum item presbyterum. Sed omnis populus communiter desiderabat ordinari Sisinnium, qui et ipse presbyter quidem erat; in nulla tamen ciuitate ordinatus, sed in suburbano Constantinopolis cui nomen Oliua est ministrabat. Hoc suburbanum est positum contra faciem ciuitatis, ubi dies Ascensionis Saluatoris solemniter celebratur. Hunc ergo uirum  omnes laici diligebant pro sui reuerentia, et maxime quia fouebat pauperes ultra sui mensuram. Preualuit ergo uotum laicorum, et Sisinnius ordinatus est uicesima octaua die Februarii mensis, consulatu sequenti Theodosii duodecimo et ualentiniani iunioris secundo . Philippus autem presbyter, cui prepositus fuerat Sisinnius, in historia Christiana, quam triginta sex libris ipse conscripsit, ordinationem Sisinnii ualde lacerauit, derogans ordinato et pariter ordinantibus, et maxime laicis. Is enim Philippus a Ioanne episcopo diaconus ordinatus, multa quoque conscripsit contra Iulianum imperatorem: cuius tamen historia mihi multam uidetur habere confusionem, et non satis prodesse legentibus. Sisinnio itaque ordinato, contigit episcopum obire Cyzicenum.  Tunc Sisinnius Proclum in Cyzico consecrauit, qui antequam proficisceretur ad Cyzicum, ciues precedentes Dalmatium monachum episcopum sibimet ordinauerunt, paruipendentes regulam qua iubetur preter Constantinopolitanum episcopum ordinationem ibi fieri non debere. Quod ideo Cyziceni neglexerunt, quia Attico soli hec lex personaliter prestita uidebatur. Mansit ergo Proclus non habens ecclesiam propriam; qui tamen in doctrina ecclesiarum Constantinopoleos ualde florebat. Igitur Sisinnius, cum duos in episcopatu compleuisset annos, defunctus est consulatu Hierii et Ardaburii , uicesima quarta die Decembris mensis, uir famosissimus castitate et rectitudine uite sue,  mansuetus moribus sine ullo figmento, remotus a causis. Quamobrem curiosis uiris tristis et inefficax uidebatur. SOCRATES, lib. uII, cap. 25 et 26, p. 367.



CAPUT Iu. De ordinatione Nestorii, et que sub eo in Ecclesiis mala acciderint.

Defuncto Sisinnio, imperatoribus uisum est nullum ex Ecclesia Constantinopolitana ordinare pontificem, eo quod essent uane glorie, et sibimet arrogantes; cum utique multi Philippum, plurimi Proclum habere desiderarent. Interea est ab Antiochia deliberatum aduenam antistitem debere euocari. Erat enim ibi quidam Nestorius nomine, genere Germaniciensis, bone uocis et simul eloquii. Ideoque eum quasi opportunum doctrinis euocauerunt. Cumque transissent  tres menses, Nestorius uenit ab Antiochia, qui castitate inter plurimos precipuus habebatur. Quibus autem fuerit moribus institutus, sapientes a primo eius sermone non latuit. Ordinatus enim decima die mensis Aprilis, consulatu 375 Felicis et Tauri , mox illa diuulgatam coram omni populo protulit uocem, faciens sermonem ad principem: Da mihi, inquit, o imperator, terram purgatam hereticis, et ego celum tribuo. Debella mecum hereticos, et ego tecum debellabo Persas. Hec cum dixisset, licet quidam odio haberent hereticos, tamen leuitas sensus eius, et indignationis initium, et uane glorie tumor ei ualde displicuit: quia neque paruulum tempus sustinens, ad talia uerba descendit, et secundum prouerbium, ut ita dicam, cum neque ciuitatis  adhuc gustasset aquam, persecutor feruentissimus apparebat. Quinta uero ordinationis die oratorium Arianorum, in quod latenter conueniebant, auferre uolens, eos ad tantum furorem perduxit, ut idem oratorium concremarent. Que causa etiam uicinas consumpsit edes, turbaque uehemens in ciuitate prouenit. uerum Ariani semetipsos defendere preparabant; sed eorum consilium custos ciuitatis Deus Dominus impediuit. De cetero autem ipsum Nestorium uocabant incendium [uales., incendiarium], non solum heretici, sed etiam qui eius fidei concordabant. Non enim silere patiebatur, sed semper contra hereses machinatus, quantum ad se subuertit funditus ciuitatem. Nouatianos autem depopulari tentabat, eo quod Paulus eorum episcopus preditus  esse reuerentia diceretur; sed proceres eius impetum refrenarunt. Quanta uero circa Asiam, Lydiam, Cariam, contra Quartodecimanos mala commiserit, et quanti propter eum circa Miletum et Sardis facta seditione sint mortui, nunc omitto. Quam uero propter hec et propter infrenatam linguam receperit ultionem, post pauca narrabo. Nunc itaque res memorabilis indicanda est. SOCRATES, lib. uII, cap. 29, p. 370.

Quedam gens ultra [ed., insula] Rhenum fluuium est Burgundionum. Isti uitam quietam agunt, et pene omnes fabri lignorum sunt, ex qua arte [ed., mercede] pascuntur: quorum regionem Hunni crebra inuasione uastabant, et plurimos occidebant. At illi licet anxietate  constricti, ad nullum se tamen hominum contulerunt, sed alicui Deo se committere cogitabant. Tunc audientes quia Romanorum Deus fortiter adiuuat se timentes [ms. Lyr., in se credentes], omnes communi consilio ad credulitatem Christi confugiunt. uenientesque in unam ciuitatem Galliarum, rogabant ut ab episcopo Christianorum baptisma consequerentur. At ille eos septem diebus faciens ieiunare et imbuens fide, baptizatos octaua die abire precepit. Qui sumpta fiducia contra tyrannos alacriter festinabant, et spe sua priuati non sunt. Nam cum rex Hunnorum nomine Suptarus [ms. Theod., Sumptarus], per noctem fuisset ciborum nimia uoracitate corruptus, Burgundiones gentem inimicam sine duce reperientes, et pauci pluribus resistentes, facta congressione  uicerunt. Nam cum essent isti tria millia, circa decem millia peremerunt; et ex illo tempore cuncta gens feruentissime in Christianitate permansit. Eo tempore Barbas Arianorum episcopus est defunctus, consulatu Theodosii tertiodecimo et ualentiniani tertio , uicesima quarta die Iunii mensis; in cuius locum Sabbatius ordinatur. SOCRATES, lib. uII, cap. 30, p. 371.

Nestorius itaque agens preter consuetudinem Ecclesie, contra se plurimos incitabat, sicut eius actus ostendunt. In Germensi etenim Hellesponti ciuitate Antonius erat episcopus, qui cognoscens instantiam Nestorii aduersus hereticos, Macedonianos et ipse persequi festinabat, quasi patriarche imitatus imaginem. Porro Macedoniani aliquantulum sunt perpessi.  Cumque Antonius uehementer insisteret, iam molestiam non ferentes, ad scelus se durissimum contulerunt. Mittentes etenim quosdam uiros, et quod rectum est secundo loco ponentes, interemerunt eum. Hoc factum Macedonianorum, Nestorio maioris persecutionis dedit occasionem. Persuasit enim imperatoribus ut eorum ecclesie tollerentur. Quamobrem Constantinopoli eis ecclesia ablata est ante murum ueterem posita ciuitatis, et in Cyzico, et alie plurime quas habebant in Hellesponto: quorum aliqui ad ecclesiam confugerunt, in consubstantialitatis fide consentientes. Sed, sicut ait Scriptura, Ebriosis uinum non deest, neque contentiosis lites: sic quoque Nestorio amanti persecutiones euenit ut persequeretur semper Ecclesiam Dei. SOCRATES lib. uII, cap.  31, p. 372.

Erat cum eo Anastasius presbyter ab Antiochia pariter destinatus, quem nimis honorabat, et ueluti consiliarium habebat in causis. Aliquando igitur coram ecclesia Anastasius docens, ait: Dei genitricem Mariam nullus appellet. Maria enim homo fuit, et Deum ab homine generari nimis impossibile est. Hoc cum auditum fuisset, plurimos clericorum et laicorum pariter conturbauit. Olim namque didicerant Deum pariter et hominem Christum, et nullatenus eum per dispensationem uelut hominem a diuinitate separari, credentes apostolice uoci que dicit: Et  si cognouimus secundum carnem Christum, sed nunc nequaquam cognoscimus . Quapropter, relinquentes de Christo sermonem, ad perfectionem procedamus. Tumultu siquidem, sicuti dixi, in ecclesia facto, Nestorius Anastasii sermonem firmare uolens, et non redarguere uelut blasphemum, qui uidebatur ab eo honorari, frequenter ex hoc coram ecclesia docuit. Et cum maiori contentione questionem hanc agitabat, sermonem Dei Genitricis reiiciens. Unde diuisio nata est in Ecclesia, et uelut in nocturna lite diuisi, nunc his, nunc aliis consentiebant, et uerba propria denegabant. Nestorius autem apud multos in ea erat opinione, quia purum hominem diceret Christum, et tanquam Pauli Samosateni atque Photini dogma in Ecclesias introduceret. Sed  de his maxima questio nata est et tumultus, ita ut uniuersalis synodus ageretur. Ego uero legens Nestorii libros, que intellexisse comperi hunc uirum, et cum ueritate conspexi, neque pro eius inimicitiis, neque pro gratia alterius explanabo. Non mihi uidetur Nestorius, neque Samosatenum secutus Paulum, neque Photinum, neque omnino purum hominem dixisse Christum; sed sermonem tantummodo quasi metuendum expauisse; et hoc passum, quia decenter non erat eruditus. Qui dum naturaliter eloquens fuisset, se putabat doctum, et libris antiquorum interpretum dedignabatur incumbere, omniumque se meliorem putabat esse: ignorans quia in catholica Ioannis Epistola in antiquis exemplaribus habeatur: Omnis spiritus qui soluit Iesum a Deo non est .  Hunc enim sensum ex ueteribus exemplaribus abstulerunt, qui separare uolunt ab hominis dispensatione diuinitatem. Quapropter ueteres interpretes hoc ipsum dedignati sunt [ms. Theod., designauerunt], quia aliqui adulterati sunt hanc epistolam, soluere hominem a Deo uolentes. Est enim humanitas 376 copulata diuinitati, et iam non sunt duo, sed unum. Hac ratione confidentes antiqui, Mariam Dei non timuerunt dicere Genitricem. Eusebius Pamphili enim tertio libro de uita Constantini, dixit: Etenim et generationem sustinere qui nobiscum est Deus propter nos uoluit; et locus eius incarnate generationis nominatus est apud Hebreos Bethleem. Quamobrem et Helena Augusta Deo amabilis, locum amplum, ubi Dei Genitrix peperit, memoriis mirabilibus adornauit,  hanc sacratissimam speluncam decenter irradians. Sed Origenes in primo tomo de Epistola Pauli apostoli ad Romanos, ait: Quomodo Dei genitrix dicatur, latius animaduerte. Apparet igitur Nestorium ignorasse lectiones antiquorum. [Quapropter [a 1Kb] , sicut dixi, in sermone solo moratus est, et non solum eum sermonem ex animo dedit, sed etiam omnino Deum esse qui natus est denegauit. Nos enim fatemur quoniam qui de sancta uirgine natus est, crucifixus est, Dominus est glorie, sicut dixit Apostolus: Si enim cognouissent, nunquam Dominum glorie crucifixissent . Porro Nestorius dicit: Noli gloriari, Iudee, non crucifixisti Deum: tanquam ipse Dominus glorie  idem non sit Deus.] Nam quia purum non dicit hominem Christum, sicut Photinus aut Paulus Samosatenus, etiam homilie quas fecit ostendunt. Nusquam enim Dei uerbi subsistentiam perimit; sed ubique id subsistere confitetur, et habere substantiam, non sicut Photinus et Samosatenus eius existentiam perimentes. Hoc enim et Manichei a Montano dogmatizare presumunt. Sic igitur Nestorium ego inuenio sapuisse ex eius libris. Non ergo mediocrem concussionem orbi terrarum tepidissima Nestorii ratiocinatio concitauit. SOCRATES, lib. uII, cap. 32, p. 373.

Interea contigit scelus quoddam in ecclesia prouenire. Serui quidam potentium genere barbari, dominum crudelem experti, ad ecclesiam confugerunt, et portantes gladios ingressi sunt ad altare. Cumque  rogarentur, exire nullo modo uoluerunt; sed impediebant solemnia celebrari, plurimis diebus gladios tenentes euaginatos, et parati se uindicare; et omnibus ad eos accedentibus insistebant. Qui postremo unum clericum perimentes et alium uulnerantes, etiam semetipsos interemerunt. Quo facto quidam transeuntium hoc scelus nichil boni Ecclesie significare predixit; nec ueritate priuatus est. Significabat enim populi diuisionem et deiectionem eius qui fuerat causa diuisionis. SOCRATES, lib. uII, cap. 33, p. 375.



CAPUT u. De Ephesino concilio contra Nestorium.

Non multo post tempore, iussio principalis episcopos  undique ad Ephesum conuenire precepit. Mox ergo post paschalem festiuitatem, Nestorius cum maxima multitudine uenit ad Ephesum, inuenitque plurimos episcoporum ibi fuisse collectos. Porro Cyrillus Alexandrinus modicum retardatus, circa Pentecosten occurrit. Quinta uero die post Pentecosten, et Iuuenalis Hierosolymorum uenit. Porro Ioanne Antiocheno tardante, mouebant presentes episcopi questionem. Cyrillus autem Alexandrinus episcopus deflorationes quasdam librorum Nestorii faciebat, eum turbare uolens. Etenim erat inimicus eius. Et cum plurimi Deum confiteantur esse Iesum: Ego, inquit Nestorius, bimestrem et trimestrem [Al., bitrem et trinitrem] nequaquam confiteor Deum. Qua gratia mundus sum a sanguine  uestro, et amodo ad uos non ueniam. Dum hec itaque dixisset, cum reliquis congregabatur episcopis qui eius sententiam sequebantur; presentes ergo in duos ordines sunt diuisi. Porro Cyrillus cum suis facto concilio Nestorium uocauerunt. At ille non obediuit, differens in presentiam Ioannis Antiocheni. Qui uero circa Cyrillum erant, homilias Nestorii quas de hac questione protulerat sepius relegentes et ex ipsis iudicantes, eum uelut blasphemantem Dei Filium damnauerunt. Hoc facto, qui circa Nestorium erant, aliud apud se concilium facientes, damnauere Cyrillum et cum eo Memnonem, Ephesine ciuitatis episcopum. Non uero post multum uenit etiam Ioannes Antiochenus episcopus, et cognoscens que gesta sunt, indignabatur contra  Cyrillum, tanquam seditionis auctorem, eo quod sic feruentissime Nestorii fecisset damnationem. Porro Cyrillus cum Iuuenale uolens se ulcisci contra Ioannem, damnauit etiam ipsum. His tali mixtione confusis, cognoscens Nestorius contentionem ad quamdam perniciem peruenisse, Dei Genitricem Mariam uocabat, dicens: Dicatur, inquit, etiam Dei Genitrix Maria, et ea que afferunt tristitiam conquiescant. Sed nullus eum ex penitentia talia dicentem suscepit. Quapropter hactenus damnatus, et in exsilium missus, Oasin inhabitare dignoscitur. Hunc ergo terminum tunc synodus habuit. Que gesta sunt consulatu Bassi et Antiochi , 18 die Iunii mensis. SOCRATES, lib. uII, cap. 33. Edit. Christ. uales. cap. 34, p. 376.



CAPUT uI. Quomodo Ioannes Antiochenus Cyrillum damnauerit.


Porro Ioannes ueniens Antiochiam, et plurimos episcoporum colligens, damnauit Cyrillum, cum iam esset in Alexandria. Post paululum uero tempus inimicitias resoluentes, ad gratiam sunt regressi, et sedes alterutris reddiderunt. Post damnationem uero Nestorii, dura Constantinopoli turba contra Ecclesiam facta est. Diuisus est namque populus propter tepidum eius, sicut dixi, tractatum. Clerici tamen omnes communi decreto eum anathematizauerunt. Sic enim nos Christiani contra blasphemos prolatum solemus appellare decretum: quando id ueluti in marmore scriptum, manifestum cunctis ostendimus. SOCRATES,  lib. uII, cap. 33, Edit. Christ. uales. cap. 34, p. 377.



CAPUT uII. De ordinatione Maximiani Constantinopoli.

His ita prouenientibus, de electione episcopi questio rursus exorta est, et multi Philippum, cuius iam feci memoriam, plurimi Proclum eligebant. Potuitque Proclus tenere pontificatum, nisi quidam procerum prohibuissent, dicentes regulam ecclesiasticam non permittere eum qui alterius ciuitatis episcopus nominatus est, 377 ad alteram migrare ciuitatem; quod dictum populos reuocauit. Cumque quatuor transissent menses post Nestorii damnationem, Maximianus ordinatur episcopus, in monachica quidem uita, presbyterorum tamen collegio constitutus. Is enim opinionem  reuerendi uiri olim habuerat, eo quod propriis sumptibus monumenta fabricaret, ut in eis religiosorum corpora sepeliret. Erat enim idiota sermone; et sub quiete uiuere potius eligebat. SOCRATES, lib. uII, cap. 34. Edit. Christ. uales. cap. 35, p. 377.



CAPUT uIII. Quod episcopi ex aliis ad alias Ecclesias sint mutati.

Quia uero quidam dicebant ecclesiasticam regulam prohibere ne Proclus Constantinopolitanam teneret Ecclesiam, cum Cyzici [mss. et ed. u., Cizico] fuisset ordinatus, uolo pro hac re pauca narrare. Non enim mihi hoc uere dixisse uidentur, sed aut inuidia faciente, aut ignorantes ecclesiasticam sanctionem  prohibuerunt, que frequenter in Ecclesiis utiliter facta noscuntur. Eusebius itaque Pamphili in sexto Ecclesiastice Historie libro, Alexandrum unius Cappadocie ciuitatis episcopum refert, quia cum uenisset causa orationis ad Hierosolymam, detentus sit ab eius ciuibus, et in locum Narcissi episcopi constitutus, et de cetero omni uita sua ipsi Ecclesie presedisse. Sic igitur apud ueteres sine ulla differentia, de ciuitate ad aliam migrabat episcopus, dum utilitas euocaret. Oportet autem etiam ipsam regulam huic operi copulari, ut ostendatur quia mentiti sunt qui Proclum inthronizare prohibuerunt.

Regula XuIII. Si quis episcopus ordinatus ad parochiam in qua ordinatus est minime proficiscitur non  sua culpa, sed siue populo respuente, aut propter quamlibet aliam causam non necessitate factam, hunc honore ministerioque participari tantum, nec eum misceri rebus ecclesie, in qua collectas celebrat Ecclesia; sed sustinere quod prouincie synodus suo iudicio terminauerit.

Hec itaque regula est. Quia uero plurimi episcoporum ex aliis ciuitatibus ad alias propter utilitates temporum sunt migrati, nomina eorum qui sunt mutati subdidimus. Perigenes in Petris ordinatur episcopus; et quoniam ciues eius eum suscipere noluerunt, Romane ciuitatis episcopus iussit eum inthronizari in Corintho metropoli, defuncto eius episcopo; eique, donec aduixit, Ecclesie prefuit. Gregorius Nazianzenus, prius unius Cappadocie ciuitatis fuit  episcopus, deinde Nazianzi constitutus est. Meletius in Sebastena prius Ecclesia prefuit, et postea Antiochie presul est constitutus. Dositheum Seleucie episcopum Alexander Antiochenus episcopus in Tarsum Cilicie demigrare fecit. Reuerentius ab Arcis Phenicie in Tyrum migratus est [ms. Lyr., migrauit]. Ioannes de Gordo Lydie mutatus est in Proconesum, et in ea presidet Ecclesia. Palladius ab Hellinopoli mutatur in Asponam. Alexander ab Hellinopoli in Adrianos migratus est. Theosebius ab Apamia Asie transfertur in Eudoxiopolim, que dudum Salambria uocabatur. Polycarpus de urbe Antapristena Mysie in Nicopolim Thracie mutatus est. Hierophilus de Trapezapoli Phrygie migratus est in Plutinopolim Thracie. Optimus ab Argadamia Phrygie  in Antiochiam Pisidie migratur. Syluanus a Philippopoli Thracie mutatur in Troada. Tantos igitur quantos ad presens inuenimus ex propriis ciuitatibus ad alias migrasse, nos memorasse sufficiat. De Syluano tamen, qui ex Philippopoleos Thracie in Troada migratus est, utile iudico pauca narrare. SOCRATES, lib. uII, cap. 35. Edit. Christ. uales. cap. 36, p. 378.

Syluanus quidem rhetor fuit prius Troili sophiste, et ad perfectum Christianus, uitamque monachicam diligens. Is enim doctoris pallio uti despexit: quem post hec Atticus episcopus comprehendens, episcopum Philippopoleos ordinauit. At ille tribus annis in Thracia degens, nec frigora ferre ualens, cum  haberet corpus ualde debile atque subtile, rogauit Atticum ut eum in locum alium constitueret, dicens non ob aliam causam nisi propter frigus ea se loca mutare uelle. Cumque alter pro eo fuisset ordinatus, mansit Syluanus Constantinopoli, uitam monachicam perfecte custodiens. Tantumque sine ulla fuit arrogantia, ut plerumque in tanta multitudine ciuitatis cum soleis de sparto procederet. Quodam tempore transeunte, Troiane presul Ecclesie moritur; Troianique uenerunt, petentes episcopum. Cumque cogitaret Atticus quem ordinare deberet, subito contigit ad eum salutandum uenire Syluanum. At ille uidens eum, mox cogitare cessauit. Tunc ad Syluanum: Non habes, inquit, ulterius occasionem pro qua ecclesiasticas curas possis effugere. Troia  namque non habet frigus: sed ecce apparatus est tuo corpori opportunus a Deo locus. Prepara ergo temetipsum, et ad Troiam continuo proficiscere. Migratur ergo Syluanus. Quo facto, miraculum quod inter eius manus accidit enarrabo. Nauis maxima, que grandes columnas deuexit nuper, in littore Troiano fabricabatur. Cumque eam ad mare deducere uoluissent multis funibus atque populo trahente, nullatenus mouebatur. Quod dum plurimis diebus ageretur, suspicati sunt nauem a demonio retineri. Tunc ad Syluanum uenientes episcopum, rogauerunt eum ut in eo loco daret orationem, credentes hoc modo trahi nauem. At ille humili sermone dicebat se esse peccatorem: asserens hoc opus alicuius esse iusti, non tamen suum. Quem dum rogassent, uenit ad littus. Factaque oratione tetigit unum funem, iubens  ut insisterent operi cum labore. Tunc illis breuiter impellentibus, cursim nauis ad mare processit: hoc miraculum reuerentiam illius uiri cunctos fecit habere prouinciales. Qui dum esset etiam in aliis rebus eximius, uidens clericos etiam de contentione litigantium negotia facientes, nullum clericum aliquando iudicare precepit. Sed petitiones postulantium ipse suscepit; et rogabat unum fidelium laicorum, amatoremque iustitie, ut ipse litigantibus interesset, et terminum iustitie definiret. Ob quam rem maximam apud omnes gloriam consecutus est. Cum igitur Maximianus in urbe Constantinopolitana ordinatus fuisset episcopus consulatu Bassi et Antiochi  quinta et uigesima die mensis Octobris, cause ecclesiastice quieuerunt.  SOCRATES, lib. uII, cap. 36. Edit. Christ. uales. cap. 37, p. 381.



378 CAPUT IX. Quomodo apud Cretam, quodam Iudeo dicente se esse Moysen, plurimi Iudeorum deceptione sint mortui, et reliqui facti sint Christiani.

Circa hoc tempus multi Iudeorum in Creta Christiani facti sunt propter huiusmodi passionem. Quidam seductor Iudeus finxit semetipsum esse Moysen, et celitus destinatum ut Iudeos illam insulam inhabitantes per mare duceret: ipsum se esse dicens qui olim filios Isrel per Rubrum mare saluauerat. Circuibat itaque toto anno unamquamque illius insule ciuitatem, suadebatque Iudeis ut crederent:  monens ut omnes pecunias atque possessiones relinquerent, cum utique deducti per siccum mare, ad repromissionis gaudia peruenirent. At illi hac spe capti, omne opus proprium negligebant, contemnentes etiam possessiones suas, et dimittentes eas quibuscunque personis. Cumque uenisset dies quam designauerat seductor ille Iudeus, eo precedente sequebantur omnes cum coniugibus et pueris [ms. Lyr., filiis]; deduxitque eos ad quamdam rupem decliuius incumbentem, iussitque ut tomorum schemate semetipsos euoluerent. Hoc ergo faciebant priores. Et cum uenirent ad rupes, repente moriebantur, tam dilacerati acutis rupibus quam in aqua necati. Plures tamen mori potuerunt, nisi, Deo prouidente, quidam uiri Christiani superuenissent piscatores  atque negotiatores, qui alios cum necarentur eripientes recreauerunt. Tum malum eorum stultitie sentientes, alios, ne semetipsos iactu interficerent, tenuerunt, nuntiantes eorum mortem, qui prius fuerant precipitati. Qui etiam cognoscentes seductionem, culpabant se, eo quod facile credidissent. Cumque uoluissent illum perimere seductorem, comprehendere nequiuerunt. Repente namque disparuit, deditque suspicionem quia demon fuerat erroneus, humano schemate circumamictus. Pro hac itaque passione multi tunc Cretensium Iudeorum ad Christianam conuersi sunt fidem. SOCRATES, lib. uII, cap. 37. Edit. Christ. uales. cap. 38, p. 383.



CAPUT X. De magno incendio Constantinopoli facto, et morte Maximiani, atque constitutione Procli.


Interea incendium in ciuitate Constantinopolitana factum paulatim peruenit ad thermas que uocantur Achillee, deinde ad locum qui dicitur Pelargus, ita ut Nouatianorum comprehenderetur ecclesia. Tunc fertur Paulum eorum episcopum inter flammas ecclesie restitisse, supplicantem Deo ne ecclesia pariter cremaretur. Qui locus ereptus est; et hactenus decima septima die mensis Augusti apud Nouatianos collectio celebratur. Hunc tamen locum non solum Christiani, sed etiam pagani ex eo tempore uenerantur. SOCRATES, lib. uII, cap. 38. Edit. Christ. uales. cap. 39, p. 384.

Maximianus igitur cum duos annos et sex menses  Ecclesiam gubernasset, defunctus est consulatu Ariobinde et Asparis , die duodecima mensis Aprilis, in septimana maiore ieiuniorum, feria quinta. Tunc igitur Theodosius imperator sapienter causam prospexit ne rursus de episcopatu seditionis questio aut tumultus in Ecclesia nasceretur. Cum adhuc ergo corpus Maximiani iaceret, presentibus episcopis precepit inthronizare Proclum. Quod etiam Romani episcopi Celestini littere firmauerunt quas ad Cyrillum Alexandrie destinauit episcopum, et ad Ioannem Antiochenum, et Rufum Thessalonicensem: dicens, quia nichil prohiberet alterius ciuitatis existentem episcopum in aliam demigrari. Inthronizatus igitur Proclus exsequias Maximiani corporis celebrauit: de quo tempus est ut pauca dicamus.  SOCRATES, lib. uII, cap. 39. Edit. Christ. uales. cap. 40, p. 385.



CAPUT XI. De conuersatione et moribus Procli.

Proclus ab etate prima lector fuit, apud doctores tamen obseruans zelator quoque in rhetorica. Qui dum ad perfectam uenisset etatem, plerumque cum Attico erat episcopo exceptor sermonum eius. Et dum proficeret, ab Attico diaconus ordinatur, postea presbyter. A Sisinnio uero Cyzici consecratur episcopus. Hec equidem ei primitus prouenerunt, postea thronum Constantinopolitane sortitur Ecclesie. Erat enim uir moribus optimis; et, ab Attico utiliter eruditus, omnia eius imitabatur. Sed in isto patientia potior apparebat. Et ille quidem hereticis se  terribilem opportune monstrabat; iste uero omnibus mitis erat, et sic eos potius quam uiolenter flectere nitebatur: nullam heresim fatigare uolens, in hac parte Theodosium imitatus imperatorem. Ille namque iudicabat contra culpabiles imperiali non uti potestate. Hic autem paruipendebat si quis de Deo non ita saperet sicut ipse. SOCRATES, lib. uII, cap. 40. Edit. Christ. uales. cap. 41, p. 386.

In his igitur etiam imperator laudabat eum, cum et ipse ueros sacerdotes imitaretur, et nequaquam persequi uolentes admitteret. Ego tamen presumptiue dico quia mansuetudine omnes ueros sacerdotes euicerit. Ob quam causam hostes suos citra belli certamina subiugabat, sicut ostenditur in Ioanne tyranno, et facta post hoc perditione barbarorum.  SOCRATES, lib. uII, cap. 41. Edit. Christ. uales. cap. 42, p. 386.



CAPUT XII. De uictoria barbarorum.

Post interitum namque tyranni, barbari quos ille contra Romanos suum euocauerat in auxilium, parati erant Romanorum fines inuadere. Hec audiens imperator consuete hanc sollicitudinem Deo commisit, et orationibus occupatus cito promeruit quod quesiuit. Que enim prouenerunt barbaris enarranda sunt. Dux enim eorum nomine Rugas, fulmine percussus, interiit. Secutaque pestis maximam partem eorum hominum interemit. Et non solum hoc suffecit, sed etiam ignis de celo descendens, plurimos  qui uidebantur remansisse consumpsit. Que res barbaros in formidine magna constituit, non solum quia contra gentem Romanorum fortissimam arma leuare presumpserant, sed quia sic eos a forti Deo iuuari conspiciebant. Tunc enim Proclus episcopus de prophetia Ezechielis coram Ecclesia faciens sermonem de collata salute, ab omnibus est laudatus. Cuius prophetie uerba sunt hec: Et tu, fili hominis, prophetiza in Gog principem Mosoch et Tubal. Iudico enim eum morte, et 379 sanguine, et imbre diluuii, et lapidibus grandinis, et ignem, et sulphur pluam super eum et omnes qui cum eo sunt . Et post pauca: Et scient quia ego sum Dominus. SOCRATES, lib. uII, cap. 42. Edit. Christ. uales. cap. 43, p. 387.



CAPUT XIII. Quomodo filia Theodosii ualentiniano sit iuncta.


Igitur imperatori propter suam mansuetudinem et alia plurima prestitit Deus, quorum unum illud est. Erat ei filia ex Eudoxia, nomine Eudoxia. Hanc ualentinianus consobrinus eius, Hesperiarum partium ab eo factus imperator, petiit uxorem. Cumque Theodosius annuisset, cogitabat in medio quodam itineris loco nuptias celebrare. Placueratque ut Thessalonicam ambo uenirent. Inter hec nuntiauit ualentinianus ne fatigaretur Theodosius; ipse enim uenturum se Constantinopolim compromisit. Cumque ergo partes munisset Hesperias, Constantinopolim uenit ad nuptias. Quibus celebratis consulatu Isidori et Senatoris , uxore sumpta  reuersus est. SOCRATES, lib. uII, cap. 43. Edit. Christ. uales. cap. 43 et 44, p. 388.



CAPUT XIu. Quomodo corpus Ioannis episcopi sit Constantinopolim reuocatum.

Non multo post episcopus Proclus eos qui propter Ioannis depositionem segregabantur, Ecclesie restituit. Sapientiaque sua eorum mitigauit tristitiam hoc modo. Corpus enim Ioannis in Cumanis sepultum, tricesimo quinto anno post depositionem, Constantinopolim iubente imperatore reuocauit, et publice diuulgatum in ecclesia Apostolorum multo honore recondidit. Quod actum est decimo sexto consulatu Theodosii , 17 Ianuarii mensis die. SOCRATES, lib. uII, cap. 44. Edit. Christ.  uales. cap. 45, p. 388.

Paulus quoque Nouatianorum episcopus eodem consulatu, 20 Iulii mensis die, defunctus est. Qui cum egrotaret, nec dietam consuetam transgressus est, nec orationes solitas pretermisit. Cumque esset morti uicinus, euocauit omnes clericos suos dicens: Cogitate episcopum eligere donec uiuo, ne posthec turbas Ecclesie nostre sustineant. Illis uero ei potius electionem dantibus, Paulus ait: Ergo scriptam mihi huiusmodi date professionem, quia ipsum eligatis quem ego decreuero. Quibus hoc facientibus atque subscribentibus, Marciani presbyteri nomen in charta conscripsit atque signauit. Fecitque priores similiter signare presbyteros, eamque chartam apud Marcum deposuit, Scytharum Ecclesie  Nouatianorum episcopum, dicens: Si uixero, mihi redde; si mortuus fuero, hic inuenietis quis debeat ordinari. Post cuius obitum tertia die resignantes, et Marciani nomen inuenientes, eiusque laudantes electionem, sine ulla mora miserunt in Tiberiadem Phrygie, ubi tunc habitabat. Et comprehensum deduxerunt uicesima prima die eiusdem mensis, et ordinauerunt episcopum. SOCRATES, lib. uII, cap. 45. Edit. Christ. uales. cap. 46, p. 389.



CAPUT Xu. Quomodo Eudoxio uxor imperatoris Hierosolymam sit profecta.

Theodosius igitur imperator pro beneficiis a Deo sibi collatis, gratias referebat, plurimis honoribus Christo sua uota compensans, coniugemque suam  Eudoxiam ad Hierosolymam destinauit. Hoc enim et ipsa uotum habuerat, si filiam uideret nuptam. Que tam Hierosolymis ecclesias constitutas quam per singulas ciuitates positas honorauit, et cum pergeret, et cum denuo remearet. SOCRATES, lib. uII, cap. 46. Edit. Christ. uales. cap. 47, p. 390.



CAPUT XuI. Quod Proclus Thalassium senatorem auctoritate sua Cesaree Cappadocie fecerit episcopum.

Proclus autem episcopus eodem tempore, septimo decimo imperatoris Theodosii consulatu , rem mirabilem operatus est, quam nullus priorum fecit episcoporum. Cum enim Firmus episcopus Cesaree Cappadocie mortuus fuisset, aderant Cesarienses, petentes episcopum. Cumque cogitaret  quem eis ordinare debuisset, contigit ut ad eum salutandum die sabbato senatores uniuersi uenirent. Inter quos Thalassius, qui prefecture Illyrici administrauerat dignitatem. Cumque futurus esset, sicut habebat fama, ut Orientalem regeret prefecturam, missa manu Proclus pro prefecture dignitate episcopatum ei Cesariane ciuitatis imposuit. Hec quidem in Ecclesia illo tempore gerebantur. Nos autem hic terminum faciamus historie, in pace gubernari cunctas Ecclesias exorantes. Nos ergo, o sacratissime homo Dei Theodore, tuam compleuimus iussionem, finem facientes historie, in anno secundo trecentesime quinte olympiadis, consulatu decimo septimo imperatoris Theodosii. SOCRATES, lib. uII, cap. 47. Edit. Christ. uales. cap. 48, p. 391.





M. AURELII CASSIODORI CHRONICON, AD THEODORUM REGEM.  condidit.
     Siluius Aenee filius de Lauinia regnauit annis 29.
    Huius temporibus Homerus peta fuisse memoratur.
    Aeneas Siluius regnauit annis 31.
    Huius temporibus Hebreorum rex Dauid Hierosolymis regnat.
    Latinus Siluius regnauit annis 50.
    Huius temporibus Amazones Asiam uastauerunt. Carthago condita est a Carchedone Tyrio, ut quidam dicunt. Salomon quoque filius Dauid regnans Hierosolymis, templum famosissimum condit.
    Alba Siluius regnauit annis 39.
    Aegyptius Siluius regnauit annis 24.
    Capys Siluius regnauit annis 28.
    Capetus [Cusp., Calpetus] Siluius regnauit annis 13.
     Tiberinus Siluius regnauit annis 8.
    Agrippa Siluius regnauit annis 40.
    Aremulus Siluius regnauit annis 19.
    Huius temporibus Lycurgus apud Lacedemonas iura composuit.
    Auentinus Siluius regnauit annis 37.
    A quo mons Romanorum, quia ibi sepultus est, nomen accepit.
    Procas Siluius regnauit annis 23.
    Amulius Siluius regnauit annis 44.
    Qui fratrem suum Numitorem regno expulit, cuius tempora isti sunt applicita.





REGES ROMANI.

    Romulus regnauit annis 38. A quo Roma condita est, et ex Latinis Romani sunt [Al. ed., conditi] nuncupati.  Hic primum centum constituit senatores.
    Huius temporibus Syracuse et Catina in Sicilia condite sunt.
    Numa Pompilius regnauit annis 41. Qui duos menses anno addidit, Ianuarium et Februarium, cum ante hunc decem tantum menses apud Romanos fuissent. Capitolium quoque a fundamentis construxit. Cuius etiam temporibus sibylla in Samo insignis habita est.
    Tullus Hostilius regnauit annis 32. Qui primus apud Romanos purpura usus est.
    Huius temporibus Chalcedon conditur, et Byzantium, que nunc Constantinopolis appellatur.
    Ancus Martius regnauit annis 23. Qui sexto decimo milliario ab urbe Roma, Ostiam condidit.
     Tarquinius Priscus regnauit annis 37.
    Huius temporibus Massilia in Galliis condita est.
    Ser. Tullius regnauit annis 34. Qui primus censum instituit ciuium Romanorum.
    Huius temporibus apud Persas Cyrus primum regnare cepit.
    Tarquinius Superbus regnauit annis 35.
    Huius temporibus Pythagoras physicus philosophus clarus habetur. Expulso autem Tarquinio, bini consules ceperunt pro uno rege annis singulis administrare rempublicam.





HINC CONSULES.

    L. Iunius Brutus et L. Tarquinius Collatinus.
    Hi annum integrum minime tenuerunt ad peragendum tempus aliis subrogatis, id est, P. ualerio, Sp.  Lucretio, et Horatio Puluillo.
    P. ualerius II [Cusp., ualer. Publicola] et T. Lucretius.
    [Cusp., Pub. ualerius III et Marcus Horatius II.]
    Sp. Largius et T. Herminius.
    P. ualerius III et P. Posthumius.
    P. ualerius Iu et T. Lucretius II [Cusp., Lucret. Tricipitinus].
    Agrippa Menenius et P. Posthumius II.
    Opiter uerginius et Sp. Cassius.
    Posthumius Cominius et T. Largius.
    His coss. dictator primus T. Largius et magister equitum Sp. Cassius ordinantur.
    Ser. Sulpicius et Manlius Tullius.
    T. Aebutius et L. uetusius.
     Q. Clelius et T. Largius II.
    A. Sempronius et M. Minucius [Cusp., Minut. Augurinus].
    A. Posthumius et T. uerginius.
    App. Claudius et P. Seruilius.
    C. uerginius et T. uetusius.
    Sp. Cassius II et Posthuminius Cominius II.
    T. Geganius et P. Minucius.
    M. Minucius II et A. Sempronius.
    Sp. Nautius et Sex. Furius.
    T. Sicinius [Al., Siccius] et C. Aquillius.
    S. Cassius et Proculus uerginius.
    Ser. Cornelius et Q. Fabius.
    L. Aemilius et K. [Cusp., Ceso] Fabius.
    M. Fabius et L. ualerius.
     Q. Fabius II et C. Iulius.
    K. [Cusp., Ceso] Fabius II et Sp. Furius.
    M. Fabius II et Cn. Manlius.
    K. [Cusp., Ceso] Fabius III et T. uerginius.
    L. Aemilius II et C. Seruilius.
    C. Horatius et T. Menenius.
    A. uerginius et Sp. Seruilius.
    C. Nautius et P. ualerius.
    L. Furius et C. Manlius.
    L. Aemilius III et Opiter uerginius.
    L. Pinarius et P. Furius.
    Ap. Claudius et T. Quinctius Capitolinus.
    L. ualerius II et Tit. Aemilius.
    T. Numicius et A. uerginius.
     T. Quinctius II et Q. Seruilius.
    T. Aemilius II et Q. Fabius.
    Q. Seruilius II et Sp. Posthumius.
    Q. Fabius II et T. Quinctius III.
    A. Posthumius Albus et Sp. Furius.
    L. Aebutius et P. Seruilius.
    L. Lucretius Tricipitinus et T. ueturius Geminus.
    P. uolumnius et Ser. Sulpicius.
    C. Claudius et P. ualerius II.
    Q. Fabius III et L. Cornelius Maluginensis.
    L. Minutius et L. Nautius.
    Q. Minucius et M. Horatius Puluillus.
    M. ualerius et Sp. uerginius.
    C. ueturius et T. Romilius.
    382 Sp. Tarpeius et A. Aternius.
     His coss. legati Athenas missi ad leges describendas.
    P. Curiatius et Sex. Quinctilius.
    T. Menenius et P. Sestius.
    Hoc tempore a coss. ad decemuiros translatum imperium est, per quos 3 [Cusp., duobus] annis administrata respublica est, atque iterum consules creati sunt.
    L. ualerius et M. Horatius.
    L. [Cusp., Sp.] Herminius et T. uerginius.
    M. Geganius et C. Iulius.
    T. Quinctius Iu et Agrippa Furius.
    M. Genucius et T. Curiacius.
    L. Papirius et L. Sempronius.
    M. Geganius II et T. Quinctius u.
     M. Fabius et Posthumius Aebutius.
    C. Furius Pacilus et M. Papirius Crassus.
    Proculus Geganius et L. Menenius.
    T. Quinctius uI et Agrippa Menenius.
    [Cuspinianus hoc anno pro consulibus tribunos militum creatos notat.]
    M. Geganius III et L. Sergius.
    M. Cornelius Maluginensis et L. Papirius Crassus.
    C. Iulius II et L. uerginius.
    C. Iulius III et L. uerginius II.
    [Duobus annis sequentibus creati sunt pro consulibus tribuni militum ex Cuspin.]
    T. Quinctius Pennus, et Cn. Iulius Mento.
    L. Papirius Crassus, et L. Iulius.
    L. Sergius II et Hostius Lucretius.
     A. Cornelius Cossus, et T. Quinctius Pennus II.
    C. Seruilius Ahala, et L. Papirius Mugillanus.
    [Cuspin. hic adnotat tribunos militum per tres annos consulari potestate creatos.]
    C. [Cusp., A.] Sempronius, et Q. Fabianus uibulanus.
    [Hoc anno pro consulibus iterum tribuni militum, ex Cuspin.]
    M. [Cusp., Cn.] Fabius uibulanus, et T. Quinctius Capitolinus.
    [Per septem annos tribunos pro consulibus creatos ait Cuspin.]
    M. [Cusp., A.] Cornelius Cossus et L. Furius Medullinus
     Q. Fabius Ambustus et C. Furius Pacilus.
    M. Papirius et C. Nautius [Cusp., Naut. Rutilius].
    M. Aemilius et C. ualerius [Cusp., ualer. Potinus].
    Cn. Cornelius et L. Furius II. [Pro consulibus tribunos militum sequentibus quindecim annis creatos recenset Cuspin.]
    L. Lucretius et Ser. Sulpicius Camerinus.
    L. ualerius Potitus et M. Manlius.
    His coss. post Urbem captam redeuntes Gallos dux Romanus nomine Camillus exstinxit; de quibus triumphans in Urbe, quasi et ipse patrie conditor, Romulus meruit nuncupari. Tunc dignitates mutate sunt, et in loco consulum per annos 17 tribuni militares fuerunt, quibus ob insolentiam remotis, per annos 4 potestas consulum tribunorumque cessauit. Deinde rursus  tribus annis per tribunos militares est administrata respublica: post annum 24 reuersa est dignitas consularis.
    L. Sextius de plebe, et L. Aemilius Mamercus patricius.
    L. Genucius et Q. Seruilius.
    C. Sulpicius Peticus et C. Licinius Stolo.
    Cn. Genucius et L. Aemilius Mamercus II.
    Q. Seruilius Ahala et L. Genucius.
    C. Sulpicius II et C. Licinius.
    C. Petelius Balbus et M. Fabius Ambustus.
    M. Popilius Lenas et Cn. Manlius.
    C. Plautius et C. Fabius.
    C. Marcius et C. Manlius.
    M. Fabius Ambustus II et M. Popilius Lenas II.
     C. Sulpicius Peticus III et Marcus ualerius Publicola.
    M. Fabius III et Titus Quinctius.
    C. Sulpicius Iu et M. ualerius II.
    P. ualerius et C. Marcius Rutilus II.
    C. Sulpicius Peticus et T. Quinctius Pennus.
    M. Popilius III et L. Cornelius Scipio.
    L. Furius Camillus et Ap. Claudius Crassus.
    M. ualerius Coruinus et M. Popilius Lenas Iu.
    T. Manlius Torquatus et C. Plautius.
    M. ualerius II et C. Petelius II.
    M. Fabius Dorso et Ser. Sulpicius Camerinus.
    C. Marcius III et Tit. Manlius II.
    M. ualerius III et A. Cornelius Cossus.
    C. Marcius Rutilus et Q. Seruilius.
     C. Plautius II et L. Aemilius Mamercus.
    T. Manlius III et P. Decius Mus.
    Tit. Aemilius Mamercus et Q. Publilius Philo.
    L. Furius Camillus et C. Menius [Cusp., Menius Nepos].
    His coss. rostra nauium de Antiatibus in foro fixa sunt.
    C. Sulpicius Longus et P. Aelius Petus.
    L. Papirius Crassus et K. Duilius.
    M. ualerius Iu et M. Atilius Regulus.
    Tit. ueturius et Sp. Posthumius.
    A. [Cusp., L.] Cornelius II et Cn. Domitius.
     His coss. pax cum Alexandro rege Epyri facta est.
    M. Claudius Marcellus et C. [Cusp., T. ualerius.
    L. Papirius Crassus II et L. Plautius uenno.
    L. Aemilius Mamercus et C. Plautius.
    C. Plautius Proculus et P. Cornelius Scapula.
    L. Cornelius Lentulus et Q. Publilius Philo II.
    C. Petelius III et L. Papirius Mugillanus [Cusp., Cursor].
    His coss. Alexandria in Aegypto condita est.
    L. Furius Camillus II et Iunius Brutus Seua.
    C. Sulpicius Longus II et Q. Aulius [Cusp., Ceretanus].
    Qu. Fabius [Cusp., Rullianus] et L. Fuluius.
    T. ueturius Caluinus II et Sp. Posthumius II.
    L. Papirius II et Qu. Publilius Philo III.
     L. Papirius III et Qu. Aulius Cerretanus.
    M. Foslius [Cusp., Fuluius] et L. Plautius uenno.
    C. Iunius Bubulcus et Q. Aemilius Barbula.
    Sp. Nautius et M. Popillius. [Cusp., Lenas].
    L. Papirius Iun. et Qu. Publilius [Cusp., Publius].
    M. Petelius [Cusp., Libo] et C. Sulpicius.
    L. Papirius Cursor et C. Iunius Bubulcus II.
    M. ualerius et P. Decius.
    His coss. per Ap. Claudium censorem uia facta, et aqua inducta est que ipsius nomine nuncupantur.
    C. Iunius Buculcus III et Q. Aemilius Barbula II.
    Q. Fabius II et C. Marcius Rutilus.
    Q. Fabius III et P. Decius [Cusp., Mus] II.
    App. Claudius et L. uolumnius.
    [Cusp. hec ponit sub seqq. coss.] His coss. uie per  agros publice facte.
    P. Cornelius Aruina et Q. Marcius Tremulus.
    L. Posthumius et Ti. Minucius.
    P. Sulpicius Sauerrio et P. Sempronius Sophus.
    L. Genucius et Ser. Cornelius.
    M. Liuius [Cusp., Dexter] et L. Aemilius.
    M. ualerius et Q. Appuleius.
    383 [a 1Kb] P. Sulpicius Seuerrio et P. Sempronius Sophus.
    [a 1Kb] L. Genucius et Ser. Cornelius.
    [a 1Kb] M. Liuius et L. Aemilius.
    [a 1Kb] M. ualerius et Q. Appuleius.
    M. Fuluius Petus et T. Manlius Torquatus.
    L. Cornelius Scipio et Cn. Fuluius.
    Qu. Fabius Maximus [Cusp., Rullianus] Iu et P.  Decius Mus III.
    L. uolumnius II et Ap. Claudius.
    Qu. Fabius [Cusp., Maximus] u et P. Decius Iu.
    L. Posthumius Megellus et M. Attilius Regulus.
    L. Papirius Cursor et Sp. Caruilius.
    Q. Fabius Gurges et D. Iunius Brutus Seua.
    L. Posthumius et C. Iunius.
    P. Cornelius Rufinus et M. Curius Dentatus.
    M. ualerius et Q. Cedicius.
    Q. Marcius et P. Cornelius.
    M. Marcellus et C. Nautius.
    M. ualerius et C. Aelius.
     C. Claudius et M. Aemilius.
    C. Seruilius et Lucius Celius [Cusp., Cecilius Metellus].
    P. Cornelius Dolabella et Cn. Domitius.
    C. Fabricius et Qu. Aemilius.
    L. Aemilius et Q. Marcius.
    P. ualerius et Ti. Coruncanius.
    P. Sulpicius et P. Decius.
    C. Fabricius et Q. Aemilius.
    P. Cornelius et C. Iunius.
    Q. Fabius et C. Genucius [Cusp., Gurges].
    M. Curius et L. Lentulus.
    Ser. Cornelius [Cusp., Merenda] et M. Curius [Cusp., Dentatus III].
    C. Fabius et C. Claudius [Cusp., Cannia II].
     L. Papirius Cursor et Sp. Caruilius.
    C. Quinctius et L. Genucius.
    C. Genucius II et Cn. Cornelius.
    P. Sempronius et Ap. Claudius.
    M. Attilius et L. Iulius Libo.
    D. Iunius et N. Fabius.
    [Cusp., Q. Fabius et L. Manulius.]
    App. Claudius, et Qu. Fuluius.
    M. ualerius et M. Otacilius.
    L. Posthumius et Qu. Mamilius.
    L. ualerius et T. Otacilius.
    Cn. Cornelius et C. Duilius.
    C. Aquillius et L. Cornelius
    A. Atilius Calatinus et Qu. Sulpicius.
    C. Cornelius et C. Atilius Serranus:
     Q. Cedicius et L. Manlius.
    M. Aemilius Paulus et Ser. Fuluius nobilior.
    Cn. Cornelius et A. Atilius.
    Cn. Seruilius et C. Sempronius.
    C. Aurelius Cotta et P. Seruilius.
    L. Cecilius Metellus et C. Furius.
    C. Atilius Regulus et L. Manlius [Cusp., uolso].
    P. Claudius et L. Iunius.
    P. Seruilius et C. Aurelius.
    L. Cecilius et Cn. Fabius.
    M. Fabius et M. Octacilius [Cusp., Octatius].
    M. Fabius et C. Atilius [Cusp., Octacilius].
    A. Manlius et C. Sempronius.
    C. Fundanius et C. Sulpicius.
    C. Lutatius Cerco et A. Posthumius.
     Q. Lutatius Catulus et A. Manlius.
    C. Claudius Centho et M. Sempronius.
    C. Mamilius et Q. ualerius.
    His coss. ludis Romanis primum tragedia et comedia a L. Liuio [Cusp. addit Andronico] ad scenam data.
    T. Sempronius et P. Cornelius.
    L. Cornelius et Qu. Fuluius.
    C. Licinius et P. Cornelius.
    T. Manlius Torquatus et C. Atilius.
    L. Posthumius et Sp. Caruilius.
    Q. Fabius et M. Pomponius.
    M. Lepidus et M. Poblicius.
    C. Papirius et M. Pomponius.
    M. Aemilius et M. Iunius.
     His coss. Hamilear Hannibalis pater in Hispania bellum Romanis parans occisus est. Hic solitus est dicere quatuor filios contra P. R. se uelut catulos leoninos educare.
    L. Posthumius et Cn. Fuluius.
    Q. Fabius II et Sp. Caruilius.
    P. ualerius et M. Atilius.
    L. Apustius et M. ualerius.
    C. Atilius et L. Aemilius.
    T. Manlius et Q. Fuluius II.
    C. Flaminius et P. Furius Philus [Cusp., Pilo].
    M. [Cusp., Claudius] Marcellus, et Cn. Cornelius.
    P. Cornelius et M. Minucius.
    L. ueturius et C. Lutatius.
    His coss. uia Flaminia munita et circus factus qui  Flaminius appellatur.
    L. Liuius et L. Aemilius.
    His coss. Hannibal Hamilcaris filius in Hispania bellum molitur.
    P. Cornelius Scipio et Tit. Sempronius Longus.
    Cn. Seruilius Geminus et C. Flaminius.
    L. Aemilius Paulus et C. Terentius uarro.
    T. Sempronius Gracchus et Qu. Fabius Maximus III.
    Qu. Fabius Maximus Iu et M. Marcellus II [Cusp., Claudius.]
    Q. Fabius Maximus et Tit. Sempronius Gracchus.
    Qu. Fuluius Flaccus III et Appius Claudius Pulcher III.
     Cn. Fuluius, Centumalus et P. Sulpicius Galba.
    M. [Cusp., Claudius] Marcellus III et M. ualerius Leuinus.
    Q. Fabius u et Q. Fuluius Flaccus Iu.
    M. [Cusp., Claudius] Marcellus Iu et Tit. Quinctius.
    C. Claudius Nero et M. Liuius Salinator.
    L. ueturius Philo et Q. Cecilius Metellus.
    P. [Cusp., Cornelius] Scipio et P. Licinius Crassus.
    M. Cornelius Cethegus et P Sempronius Tuditanus.
    Cn. Seruilius Cepio et Cn. Seruilius Germinus
    M. [Cusp., Aurelius] Seruilius Geminus et T. Claudius Nero.
     Cn. Cornelius Lentulus et P. Aelius Petus.
    P. Sulpicius Galba et C. Aurelius Cotta.
    L. Cornelius Lentulus et P. uillius [Cusp., Iulius Apulus].
    Sex. Aelius Petus, et T. Quinctius Flaminius.
    [Cusp., Cn. Cornelius et II Minutius].
    P. Furius et M. [Cusp., Claudius] Marcellus.
    L. ualerius Flaccus et M. Porcius Cato.
    P. [Cusp., Cornelius] Scipio Africanus II et Tit. Sempronius Longus.
    L. Cornelius Merula et Qu. Minucius Thermus.
    L. Quinctius et Cn. Domitius Abenobarbus.
    P. Cornelius Scipio Nasica et M. Acilius Glabrio.
    L. Cornelius Scipio et C. Lelius Africanus.
     M. Fuluius Nobilior et Cn. Manlius uulso.
    M. ualerius Messala et C. Liuius Salinator.
    M. Aemilius Lepidus et C. Flaminius.
    Sp. Posthumius Albinus et Q. Marcius Philippus.
    His coss. athletarum certamina primum a Fuluio edita.
    384 Ap. Claudius Pulcher et M. Sempronius Tuditanus.
    P. Claudius Pulcher et L. Porcius Licinus.
    M. Claudius Marcellus et Q. Fabius Labeo.
    His coss. Hannibal apud Prusiam ueneno periit.
    L. Aemilius Paulus et Cn. Bebius Tamphilus.
    P. Cornelius Lentulus et M. Bebius Tamphilus.
    A Posthumius Albinus et C. Calpurnius Piso.
    Q. Fuluius et L. Manlius.
     M. Iunius et Cn. Manlius.
    T. Sempronius et C. Claudius.
    Cn. Cornelius et Qu. Petillius.
    M. Lepidus et P. Mucius.
    Sp. Posthumius et Q. Mucius.
    L. Posthumius Albinus et M. Popillius.
    C. Popillius et P. Aelius.
    P. Licinius et C. Cassius.
    C. Hostilius Mancinus et C. Atilius.
    L. Marcius Philippus et Q. Seruilius.
    L. Paulus II [Cusp., Aemilius] et C. Licinius.
    Q. Aelius Petus et M. Iunius.
    M. Marcellus [Cusp., Claudius] et C. Sulpicius.
    Cn. Octauius et Tit. Manlius.
    A. Manlius et Q. Cassius.
     T. Sempronius et M. Iuuentius.
    P. Scipio Nasica et C. Marcius.
    M. Messala et C. Fannius.
    L. Anicius et M. Cornelius.
    C. Cornelius Dolabella et M. Fuluius.
    M. Aemilius et C. Popillius.
    His coss. metalla in Macedonia instituta.
    Sex. Iulius et L. Aurelius.
    L. Lentulus et C. Marcius.
    P. Scipio et M. Claudius.
    L. Posthumius et Qu. Opimius.
    Q. Fuluius et T. Annius.
    Hi primi consules calendis Ianuariis magistratum inierunt propter subitum Celtiberie bellum.
    M. [Cusp., Claudius] Marcellus et L. ualerius.
     L. [Cusp., Licinius] Lucullus et A. Posthumius.
    L. Quinctius et M. Acilius.
    L. Marcius et M. Manilius.
    Sp. Posthumius et L. [Cusp., Calphurnius] Piso.
    P. Africanus et C. Liuius.
    Cn. Cornelius et L. Mummius.
    Q. Fabius Maximus et L. Hostilius.
    Ser. Galba et L. Aurelius.
    App. Claudius et Q. Metellus.
    L. [Cusp., Cecilius] et Qu. Maximus.
    Cn. [Cusp., Seruilius] Cepio et Qu. Pompeius.
    Cn. [Cusp., Seruilius] Cepio et C. Lelius.
    Cn. Piso et M. Popillius [Cusp., Lenas].
    P. Scipio et D. [Cusp., Iunius] Brutus.
    M. Aemilius et C. Hostilius Mancinus.
     P. Furius et Sex. Atilius Serranus.
    Ser. Fuluius et Q. Calpurnius.
    His coss. Aemilianus Scipio ob Numantinum bellum, cum candidatus non esset, consul creatur.
    P. Africanus et C. Fuluius Flaccus.
    C. Mucius et L. Calpurnius.
    P. Popillius et P. Rupilius [Cusp., Sulpicius].
    P. Crassus et L. ualerius Flaccus.
    App. Claudius et M. Perperna.
    C. Sempronius et M. Aquillius.
    Cn. Octauius et T. Annius.
    L. Cassius et L. Cinna.
    M. Aemilius et L. Aurelius.
    M. Plautius et M. Fuluius.
    C. Cassius Longinus et C. Sextius [Cusp., Domitius].
     Q. Cecilius et T. Quinctius.
    Cn. Domitius et C. Fannius.
    His. coss. Sextius oppidum edificauit, in quo Aque Sextie in Galliis.
    L. Opimius et Q. [Cusp., Fabius] Maximus.
    P. Manilius et C. Papirius.
    L. Cecilius et L. Aurelius.
    M. [Cusp., Porcius] Cato et Q. Marcius.
    L. Cecilius et Q. Mucius.
    C. Licinius Geta et Qu. Maximus.
    M. Metellus et M. Scaurus.
    His coss. L. Metellus et Cn. Domitius censores artem ludicram ex Urbe remouerunt, preter Latinum tibicinem cum cantore, et ludum talorum [Cusp., calanum].
     M. Acilius Balbus et C. [Cusp., Porcius] Cato.
    C. Cecilius et Cn. Papirius.
    M. Liuius Drusus et L. Piso [Cusp., Cesonianus].
    P. Scipio et L. Calpurnius Bestia.
    Sp. Posthumius et M. Minucius.
    Q. [Cusp., Cecilius] Metellus et M. [Cusp., Iunius] Silanus.
    Ser. Galba et M. [Cusp., Aurelius] Scaurus.
    L. Cassius et C. Marius.
    Q. Seruillius et C. Atilius Serranus.
    His coss. per Seruilium Cepionem consulem iudicia equitibus et Senatoribus communicata sunt.
    P. Rutilius Rufus et C. Manilius.
    C. Marius II et C. [Cusp., Flaccus] Flauius Fimbria.
     C. Marius III et L. Aurelius Orestes.
    C. Marius Iu et Qu. Lutatius.
    C. Marius u et M. Aquillius.
    C. Marius uI et L. ualerius Flaccus.
    M. Antonius et A. Posthumius.
    Q. Metellus et T. Didius.
    Cn. [Cusp., Cornelius] Lentulus et P. Crassus.
    Cn. Domitius et C. Cassius.
    His coss. Ptolemeus Aegypti rex [Cusp., Cyrenis mortuus] populum Romanum heredem reliquit.
    P. Crassus et Q. Sceuola.
    C. Celius et L. Domitius.
    C. ualerius Flaccus et M. Herennius.
    C. Claudius Pulcher et M. Perpenna.
     L. Marcius et Sex. Iulius.
    L. Cesar et C. Rutilius Lupus.
    Cn. Pompeius et L. Porcius Cato.
    L. [Cusp., Cornelius] Sylla et Q. Pompeius.
    L. [Cusp., Cornelius] Cinna et Cn. Octauius.
    L. Cinna II et C. Marius uII.
    L. Cinna III et Cn. Papirius.
    L. Cinna Iu et Cn. Papirius II.
    His coss. Asiam in quadraginta regiones Sylla distribuit.
    L. Scipio et C. Norbanus.
    His coss. Capitolium custodum negligentia concrematur.
    Cn. [Cusp., Papyrius] Carbo III et C. Marius.
    M. [Cusp., Syluius] Tullius et Cn. Dolabella.
     L. [Cusp., Cornelius] Sylla II et Q. Metellus.
    P. Seruilius et App. [Cusp., Cornelius] Claudius.
    M. [Cusp., Aemilius] Lepidus et Q. Catulus [Cusp., Luctatius].
    M. Aemilius et D. Brutus.
    Cn. Octauius et C. Curio.
    L. Octauius et C. [Cusp., Aurelius] Cotta.
    L. Licinius Lucullus et M. [Cusp., Aurelius] Cotta.
    385 M. Lucullus et C. Cassius.
    L. Gellius et Cn. Lentulus.
    Cn. Aufidius et P. [Cusp., Cornelius] Lentulus.
    M. [Cusp., Licinius] Crassus et Cn. Pompeius.
    Qu. Metellus et Qu. Hortensius.
    His coss. a Q. Catulo reparatum dedicatumque  Capitolium est.
    L. Metellus et Qu. Marcius.
    C. Piso [Cusp., Calphurnius] et M. Glabrio.
    M. Lepidus et L. Torquatus.
    M. Lepidus et L. uolcatius.
    L. Cesar et Q. Marcius.
    M. [Cusp., Tullius] Cicero et C. Antonius.
    D. [Cusp., Iunius] Silanus et L. Murena.
    M. Pupius et M. ualerius.
    His coss. Catilina in agro Pistoriensi a C. Antonio bello peremptus est.
    Qu. Metellus et L. Afranius.
    C. [Cusp., Iulius] Cesar et M. [Cusp., Calphurnius] Bibulus.
    L. Piso [Cusp., Calphurnius] et A. Gabinius.
     His coss. Clodii rogatione Cicero in exsilium est profectus.
    P. Lentulus et Qu. Metellus.
    His coss. propter ciuiles dissensiones per SC. de exsilio Cicero reuocatur.
    Cn. Lentulus et L. [Cusp., Marcius] Philippus.
    Cn. Pompeius et M. [Cusp., Licinius] Crassus.
    App. Claudius et L. Domitius.
    Cn. Domitius et M. Messala.
    Cn. Pompeius et Q. Metellus.
    M. [Cusp., Claudius] Marcellus et Ser. Sulpicius.
    L. [Cusp., Aemilius] Paulus et M. Marcellus.
    L. Lentulus et C. Marcellus.
    His coss. perniciose in curia conflantur de Pompeio  Cesareque discordie. Sed C. Iulius Cesar de Galliis ueniens Pompeium fugauit Italia; aurum atque argentum Rome de erario sustulit, ac primus Romanorum singulare obtinuit imperium, a quo Cesares Romani principes appellati. Imperauit autem annis quatuor, mensibus sex. Sub quo hi consules fuerunt.





IMPERATORES ROMANI.



C. IULIUS CAESAR I.

    C. Iulius Cesar II et P. Seruilius.
    Q. Fusius et P. uatinius.
    His coss. Cesar Pompeium Pharsalico prelio superauit; Pompeius fugiens in Aegyptum occisus est [Cusp., a Theodoto milite].
    C. Iulius Cesar III et M. [Cusp., Aemilius] Lepidus.
     C. Iulius Cesar Iu et Fabius Maximus.
    His coss. C. Iulius Cesar per quatriduum triumphauit.
    C. Iulius Cesar u et M. Antonius.
    His coss. M. Antonius Lupercalibus sella aurea sedenti Cesari diademo renuenti imposuit, atque idibus Martiis Cesar in Pompeiana curia occisus est; cui successit Octauianus Cesar, qui regnauit annis quinquaginta sex, mensibus sex. Per que tempora hi consules exstiterunt.





OCTAuIANUS AUGUSTUS II.

    C. Pansa et A. Hirtius.
    His coss. Cesar Octauianus, Antonius et Lepidus  amicitie fedus inierunt; M. Cicero per Popillium militem Caiete occisus est annorum 62 [Cusp., 63]. Cesar Octauianus forum Augustum edificauit.
    M. Lepidus et L. Plancus.
    P. Seruilius II et L. Antonius.
    C. Domitius et C. Asinius.
    L. Censorinus et C. Caluisius.
    App. Claudius et C. Norbanus.
    M. Agrippa et L. Caninius [Cusp., Gallus].
    His coss. lacus Lucrinus in portum conuersus est.
    L. Gellius [Cusp., Publicola] et M. Cocceius.
    Sex. Pompeius et L. Cornificius.
    L. Scribonius et L. Atracinus.
    C. Cesar et L. uolcatius.
     Cn. Domitius et C. Sosius.
    C. Cesar II et M. Messalla.
    His coss. apud Actium M. Antonius a Cesare superatur.
    C. Cesar III et M. [Cusp., Licinius] Crassus.
    His coss. Nicopolim Cesar construit, ludos Actiacos instituit. Antonius a Cesare prelio peremptus, Alexandrie in mausoleo cum Cleopatra reconditur.
    C. Cesar Iu et Sex. Appuleius.
    C. Cesar u et M. Agrippa II.
    His coss. Parthorum dissensiones per Cesarem sedate sunt.
    C. Cesar uI et M. Agrippa III.
    Cesar leges protulit, iudices ordinauit, prouincias  disposuit; et ideo Augustus cognominatus est. Cuius temporibus floruerunt uirgilius, Horatius et Liuius.
    C. Augustus Cesar uII et T. Statilius.
    C. Augustus Cesar uIII et M. Silanus.
    His coss. Cantabros [Cusp., Astures], Germanos, Salassos Cesar perdomuit.
    C. Augustus Cesar IX et C. Norbanus.
    His coss. Astures et Cantabros per L. Lamiam Cesar perdomuit.
    C. Augustus Cesar X et Cn. Piso.
    M. Marcellus et L. Arruntius.
    M. Lollius et Q. Lepidus [Cusp., Aemilius].
    M. Appuleius et P. Silius.
    His coss. aquilas et signa Crassiana de Parthis Cesar  recepit.
    C. Sentius et Qu. Lucretius.
    His coss. Cesari ex prouinciis redeunti currus cum corona aurea decretus est, quo ascendere noluit.
    Cn. Lentulus et P. Lentulus.
    C. Furnius et C. Silanus.
    L. Domitius et P. Scipio.
    M. Drusus et L. Piso.
    Cn. Lentulus et M. Crassus.
    Tiberius Nero et P. Quinctilius.
    M. Messalla et P. Sulpicius.
    Paulus Fabius et Qu. Aelius [Cusp., Tubero].
    Iulius Antonius et Africanus Fabius.
    Drusus Nero et L. Quinctius [Cusp., Crispinus].
    His coss. apud Lingonum gentem templum Cesari  Drusus sacrauit.
    C. Asinius et C. Marcius [Cusp., Censorinus.
    His coss. inter Albim et Rhenum Germani omnes Tib. Neroni dediti, per Sex. Appuleium Pannoni subacti.
    Tib. Nero et Cn. Piso.
    D. Lelius et C. Antistius.
    C. Augustus Cesar XI et L. Sylla.
    C. Caluisius et L. Passienus.
    C. Lentulus et M. Messalla.
    His coss. Dominus noster iehsu Christus Filius 386 Dei, in Bethleem nascitur, anno imperii Augusti 41.
    C. Augustus Cesar XII et M. Plautius.
    Cossus Lentulus et L. Piso.
     C. Augustus Cesar XIII et L. Paulus.
    P. uinicius et P. Alphenus [Cusp., uarus.]
    M. Seruilius et L. Lamia.
    Sex. Aelius et C. Sentius.
    Cn. Cinna et L. ualerius.
    His coss. per dies octo Tiberis impetu miseranda clades hominum domorumque fuit.
    M. Lepidus et L. Arruntius.
    Q. Cecilius et A. Licinius.
    M. Furius et Sex. Nonius.
    Qu. Sulpicius et C. Poppeus [Cusp., Pompeius].
    P. Dolabella et C. Silanus.
    M. Lepidus et T. Statilius.
    Germanicus Cesar et C. Fonteius.
    L. Plancus et C. Silius.
     Sex. Pompeius et Sex. Appuleius.
    His coss. imp. Augustus obiit 76 [ed. Bross., 77] anno etatis sue, imperii autem 56 [Cusp., semis]. Nole. Huic successit in imperium Tib. Cesar, qui imperauit annis 23. Sub quo hi consules fuerunt.





TIB. CAESAR III.

    Drusus Cesar et C. Norbanus.
    Sesenna Statilius et L. Scribonius.
    His coss. mathematici Urbe pelluntur.
    L. Pomponius et C. Cecilius.
    Tib. Cesar et Germanicus Cesar.
    M. Silanus et C. Norbanus.
    His coss. Germanicus Cesar in Syria mortuus.
    M. ualerius et M. Aurelius.
    Tib. Cesar et Drusus Cesar.
     D. Haterius et C. Sulpicius.
    C. Asinius et C. Antistius.
    His coss. Drusus Cesar publice funeratur.
    Ser. Cornelius et L. uisellius.
    M. Asinius et Cossus Cornelius.
    C. Caluisius et Cn. Getulicus.
    L. Piso et M. Crassus.
    Ap. Silanus et P. Silius.
    [Cuspin., Hoc anno D. noster iehsu Christus a Ioanne baptizatur, et predicare cepit.]
    C. Rubellius et C. Fusius.
    M. uinicius et L. Cassius.
    Tib. Cesar u [Cusp., et solus] coss.
    [Cusp., Domitius et Scribonianus.]
    His coss. Dominus noster iehsu Christus passus  est 8 calend. Aprilis, et defectio solis facta est, qualis ante uel postmodum nunquam fuit.
    uinicius et Longinus [Cusp. hos omittit].
    Sulpicius et Silla.
    Persicus et uitellius.
    Gallus et Nonianus.
    His coss. Persius Flaccus satyricus peta uolaterris nascitur.
    Galienus et Plautianus.
    His coss. Tiberius imperator in Campania moritur; cui successit C. Cesar cognomento Caligula, qui regnauit annis tribus et mensibus 10. Sub quo hi consules exstiterunt.





C. CALIGULA Iu.

     Proculus et Nigrinus.
    Iulianus et Asprenas.
    Publicola et Nerua.
    His coss. Pilatus in multas incidens calamitates, propria se manu interfecit.
    Cesar et Iulianus.
    His coss. C. Cesar cognomento Caligula a protectoribus suis occiditur in palatio an. etatis 24. Cui successit Claudius, qui imperauit annis 13 mensib. 8 dieb. 28. Sub quo hi consules fuerunt.





CLAUDIUS u.

    Cesar II et Saturninus.
    [Cusp., Saturninus] Secundus et uenustus.
    His coss. Petrus apostolus Romam mittitur, ubi  Euangelium predicans, 25 annis eiusdem urbis episcopus perseuerat.
    Tiberius et Gallus.
    Crispinus et Taurus.
    His coss. Claudius de Britannis triumphauit, et Orcadas insulas Romano adiecit imperio.
    uinicius et Cornelius.
    His coss. inter Theram et Therasiam exorta est insula habens stadia 30.
    Asiaticus et Cornelius.
    His coss. descriptio Rome facta est et inuenta sunt ciuium Romanorum centena millia et 43 [Cusp., sexaginta nouem centena. Onuph . . . . , centena millia et 44]. Thracia hucusque regnum in prouinciam Romanorum redigitur.
     Tiberius II et uitellius.
    uitellius II et Publicola.
    uerannius et Gallus.
    uetus et Seruilianus.
    Claudius et Orfitus.
    Siluanus et Siluius.
    Tiberius III et Antoninus.
    Silanus et Otho.
    His coss. Claudius moritur in palatio anno etatis 64. Huic successit Nero, qui regnauit annis 13, mensib. 7, diebus 28. Sub quo hi consules fuerunt.





NERO CLAUDIUS uI.

    Silanus II et Antonius II.
    Marcellinus et Auiola.
    His coss. sanctus Paulus apostolus Romam uinctus  a Felice preside Iudee destinatur. Probus etiam eruditissimus grammaticus Rome cognoscitur. Ursulus Tholosensis celeberrime in Gallia rhetoricam docet.
    Nero et uetus.
    Nero II et Piso.
    Nero III et Messalla.
    Nero Iu et Cornelius.
    Pius et Turpilianus.
    Macrinus et Gallus.
    Crassus et Bassus.
    His coss. therme a Nerone edificate, quas Neronianas appellauit; cuius odio mutato uocabulo, nunc Alexandrine nominantur.
     Syluanus et Paullinus.
    His coss. Nero, ut similitudinem Troie ardentis inspiceret, plurimam partem Rome urbis incendit.
    Telesinus et Appulerus.
    His coss. due prouincie facte sunt, Pontus Polemoniacus, et Alpes Cottie, Cottio rege defuncto.
    387 Capito et Rufus.
    Italicus et Turpilianus.
    Siluanus et Otho.
    His coss. Rome sanctus Petrus et Paulus apostoli trucidati sunt a Nerone; qui turpiter uiuens, cum a senatu quereretur ad penam, e palatio fugiens ad 4 urbis milliarium in suburbano Nomentana uia sese interfecit anno etatis 32. Cui successit Galba, qui regnauit  mensibus 7. Post hunc Otho mensibus 3, diebus 5. Post uitellius regnauit mensibus 8, die 1. Qui omnes infra scriptos duos consules tenuerunt.
    uespasianus et Titus.
    uespasianus II et Titus II.
    His coss. uespasianus suscepit imperium; qui regnauit annis 9, mensibus 11, diebus 22. Sub quo hi consules fuerunt.





uESPASIANUS uII.

    uespasianus III et Nerua.
    uespasianus Iu et Titus III.
    His coss. Titus filius uespasiani, Iudea capta, preter quos gladio interfecit, centum [Cusp., sexcenta] millia captiuorum publice uenundedit.
    uespasianus u et Titus Iu.
     uespasianus uI et Titus u.
    uespasianus uII et Titus uI.
    His coss. uespasianus incensum Capitolium edificare orsus est.
    Commodus et Rufus.
    uespasianus uIII et Titus uII.
    His coss. colossus erectus est, habens altitudinis pedes centum et septem.
    uespasianus IX et Titus uIII.
    Siluanus et uerus.
    Domitianus et Messalinus.
    His coss. uespasianus est mortuus profluuio uentris, in uilla propria circa Sabinos, cui Titus filius eius succedens, in utraque lingua disertissimus, regnauit annis 2, mensibus 2. Sub quo hi consules fuerunt.





TITUS uESPASIANUS uIII.


    Domitianus II et Rufus II.
    His coss. Titus amphitheatrum Rome edificauit, et in dedicatione eius quinque millia ferarum occidit.
    Domitianus III et Sabinus.
    His coss. Titus morbo periit in eadem uilla qua pater [Cusp., eodem quo pater] eius, anno etat. 42. Qui ob insignem mansuetudinem delicie humani generis appellatus est. Cui successit Domitianus frater Titi iunior crudelissimus; qui imperauit annis 15, mensib. 5. Sub quo hi consules fuerunt.





FLAuIUS DOMITIANUS IX.

     Domitianus Iu et Rufus III.
    His coss. Domitianus eunuchos fieri prohibuit.
    Domitianus u et Dolabella.
    Domitianus uI et Rufus Iu.
    Flauius et Traianus.
    Domitianus uII et Nerua.
    Traianus II et Glabrio.
    His coss. primum Domitianus dominum et deum se appellari iussit.
    Domitianus uIII et Saturninus.
    Siluanus et Priscus.
    His coss. Quinctilianus ex Hispania primus Rome scholam publicam et salarium e fisco accepit, et claruit.
    Asprenas et Clemens.
     His coss. multa menia et celeberrima Rome facta sunt, id est Capitolium [Cusp., in quibus Cap.], forum Transitorium, Diuorum porticus, Iseum, Serapium, horrea piperataria, uespasiani templum, Minerue Chalcidice odeum.
    Domitianus IX et Clemens II.
    His coss. insignissima Rome facta sunt, id est forum Traiani, therme Traiane, et Titiane, Senatus, ludus Matutinus, Meta aurea, Meta sudans, et Pantheon.
    Nerua II et Rufus.
    Fuluius et uetus.
    Sabinus et Antoninus.
    Nerua III et Traianus III.
    Senecio et Palma.
     Traianus Iu et Fronto.
    His coss. Apollonius Tyaneus philosophus insignis habetur. Domitianus occisus in palatio anno etatis 35. Cui Nerua succedens, regnat annum unum, menses 4. Sub quo hi consules fuerunt.





NERuA COCCEIUS X.

    Traianus u et Orfitus.
    Senecio II et Sura.
    His coss. Nerua morbo periit in hortis Salustianis anno etatis 72, cum iam Traianum adoptasset in filium. Cui succedens imperauit annis 19, mensibus 6 [Cusp., 4], diebus 15. Sub quo hi consules fuerunt.





D. TRAIANUS XI.

    Traianus uI et Maximus.
     Senecio III et Sura II.
    Urbanus et Marcellus.
    Candidus et Quadratus.
    His coss. Traianus de Dacis et Scythis triumphauit.
    Commodus et Cerealis.
    His coss. Traianus Hiberos, Sauromatas, Osrenos, Arabas, Bosphoranos, Colchos in fedus accepit. Seleuciam, Ctesiphontem et Babylonem occupauit et tenuit.
    Senecio Iu et Sura III.
    His coss. Traianus in mari Rubro classem instituit, ut per eam Indie fines uastaret.
    Gallus et Bradua.
    Africanus et Crispinus.
     Crispinus II et Solenus.
    Piso et Rusticus.
    Traianus uII et Africanus.
    Celsus et Crispinus.
    His coss. Plinius Secundus Nouocomensis orator, et historicus insignis habetur, cuius ingenii plurima opera exstant.
    Asta et Piso.
    Messalla et Pedo.
    Aemilius et uetus.
    Niger et Apronianus.
    His coss. Traianus Armeniam, Assyriam et Mesopotamiam prouincias fecit.
    388 Clarus et Alexander.
    Hadrianus et Salinator.
     Hadrianus II et Rusticus.
    [Cusp., Seruilius] Catilius et Fuluius.
    His coss. Traianus apud Seleuciam Isaurie profluuio uentris exstinctus est, anno etatis 63, mense 9, die 4. Cuius ossa in urna aurea collecata sub columna fori que [Cusp., quod] eius nomine uocitatur, recondita sunt: cuius columne altitudo in 140 pedes erigitur. Huic successit Hadrianus utraque lingua peritissimus, Italice natus ex consobrina Traiani, qui regnauit annis 20, mensibus 10, diebus 19 [Cusp., 29]. Sub quo hi consules fuerunt.





HADRIANUS XII.

    uerus et Augur.
    His coss. Adrianus Alexandriam a Romanis subuersam publicis instaurauit expensis.
     Auiola et Pansa.
    His coss. Hadrianus reliqua tributorum urbibus relaxauit, chartis publicis [Cusp., publice] incensis, plurimos etiam ipsis tributis liberos fecit.
    Paternus et Torquatus.
    His coss. Plutarchus philosophus insignis habetur.
    Glabrio et Apronianus.
    His coss. Nicomedie et Nicene urbis plurimis terremotu collapsis, Hadrianus ad instaurationem earum publicas largitur expensas.
    Asiaticus et Quintus
    uerus et Ambiguus.
    His coss. Atheniensibus leges petentibus Hadrianus ex Draconis, et Solonis, reliquorumque libris  iura composuit.
    Gallicanus et Titianus.
    His coss. iuxta Eleusinam ciuitatem in Cephiso fluuio Hadrianus pontem constrauit.
    Torquatus et Libo.
    Celsus et Marcellinus.
    Pontianus et Rufinus [Cusp., Rufus].
    Augurinus et Sergianus.
    Hiberus et Silanus.
    His coss. Hadrianus a Christianorum persecutione cessauit, et pater patrie est appellatus.
    Sergianus II et uerus.
    Pompeianus et Atilianus.
    His coss. templum Rome et ueneris factum est, quod nunc Urbis appellatur.
     Pompeianus II et Commodus.
    His coss. Hadrianus cum insignes et plurimas edes Athenis fecisset, agonem edidit, bibliothecamque miri operis exstruxit.
    L. [Cusp., Sergianus] Aelius et Balbinus.
    Camerinus et Niger.
    Antoninus et Presens.
    Antoninus II et Presens II.
    Seuerus et Syluanus.
    His coss. Aelia ciuitas, id est Hierusalem, ab Aelio Hadriano condita est, et in fronte eius porte qua Bethleem egredimur, sus sculptus in marmore, significans Romane potestati subiacere Iudeos.
    Rufinus et Torquatus.
    His coss. Hadrianus morbo intercutis aque apud  Baias moritur, maior sexagenario. Cui successit Antoninus Pius, qui regnauit annis 21 [Cusp. addit, cum liberis suis Aurelio et Lucio annis 22, mensibus 3]. Sub quo hi consules fuerunt.





ANTONINUS PIUS XIII.

    Torquatus II et Herodes.
    Auiola et Maximus.
    Antoninus III et Aurelius.
    Gratus et Seleucus.
    His coss. Iustinus philosophus librum pro Christiana religione scriptum tradidit Antonino.
    Antoninus Iu et Aurelius II.
    Largus et Messalianus.
    Torquatus III et Iulianus.
    Orfitus et Priscus.
     Glabrio et uetus.
    Gordianus et Maximus.
    Glabrio II et Homulus [Cusp., Romulus].
    Presens et Rufus.
    Commodus et Lateranus.
    His coss. Apollonius stoicus, natione Chalcidicus, et Basilides Scythopolitanus, philosophi illustres habentur, qui [Cusp., ueri quoque] Cesaris preceptores fuerunt.
    uerus et Sabinus.
    Siluanus et Augurinus.
    Barbatus et Regulus.
    Tertullus et Sacerdos.
    Quinctillus et Priscus.
    uerus II et Bradua.
     Antoninus u et Aurelius III.
    P. C. Antonini u et Aurelii III.
    Hoc tempore Antoninus Pius apud Lorium uillam suam duodecimo ab Urbe milliario moritur, anno uite 77. Usque ad hoc tempus singuli Augusti fuerunt. Cui successerunt filii sui, id est Marcus Antoninus uerus, et Lucius Annius Antoninus Seuerus, qui regnauerunt ann. 19. Sub quibus hi consules fuerunt.





M. ANTONINUS uERUS XIu ET L. ANNIUS ANTONINUS SEuERUS.

    Duo Augusti coss.
    Rusticus et Aquilinus.
    His coss. Lucio Cesari Athenis sacrificanti ignis in celo ab occidente in orientem [Cusp., ab oriente  ad occidentem] ferri uisus est.
    L. Aelianus et Pastor.
    Macrinus et Celsus.
    His coss. Fronto orator insignis habetur, qui Marcum Antoninum Latinis litteris erudiuit.
    Orfitus et Pudens.
    His coss. Lucius Cesar de Parthis cum fratre Antonino triumphauit.
    Pudens II et Pollio.
    uerus III et Quadratus.
    Apronianus et Paullus.
    Priscus et Apollinaris.
    Cethegus et Clarus.
    Seuerus et Herennianus.
     His coss. Lucius Annius, Antoninus Seuerus anno regni undecimo inter Concordiam et Altinum apoplexi exstinctus est, sedens cum fratre in uehiculo.
    Orfitus et Maximus.
    Seuerus II et Pompeianus.
    Gallus et Flaccus.
    Piso et Iulianus.
    Pollio et Aper.
    389 Commodus et Quinctillus.
    His coss. Marcus Antoninus uerus imperator Commodum filium suum consortem regni facit.
    Orfitus et Rufus.
    His coss. imperatores de hostibus triumphant, et pecuniam que fisco debebatur, prouinciis concedentes, tabulas debitorum in medio Romane urbis foro  incendio concremarunt, ac ne quid bonitatis deesset, seueriores quasque leges nouis constitutionibus temperarunt.
    Commodus II et uerus II.
    His coss. Antoninus uerus adeo in editione munerum magnificus fuit, ut centum simul leones exhibuerit. Qui post in Pannonia morbo [Cusp., repentino] periit. Commodus filius eius a senatu Augustus est appellatus, qui regnauit annis 13. Sub quo hi consules fuerunt.





ANTONINUS COMMODUS Xu.

    Presens et Gordianus.
    Commodus III et Byrrhus.
    Mamertinus et Rufus.
    Commodus Iu et uictorinus.
     Marullus et Aelianus.
    His coss. Therme Commodiane Rome facte sunt.
    Maternus et Bradua.
    Commodus u et Glabrio.
    Crispinus et Aelianus.
    Fuscianus et Silanus.
    Duo Silani.
    His coss. Commodus imperator, colossi capite sublato, sue imaginis caput iussit imponi.
    Commodus uI et Septimianus.
    Apronianus et Bradua.
    Commodus uII et Pertinax.
    His coss. Commodus strangulatur in domo uestiliani. Cui successit Heluius Pertinax, qui regnauit mensibus 6. Sub quo hi consules fuerunt.





HELuIUS PERTINAX XuI.


    Falco et Clarus.
    His coss. Pertinax occiditur in palatio maior septuagenario. Cui successit Seuerus, prouincia Tripolitana natus oppido Lepti, solusque Afer imperator Romanus fuit, qui regnauit annis 18. Sub quo hi consules fuerunt.





SEuERUS XuII.

    Seuerus et Albinus.
    Tertullus et Clemens.
    Dexter et Priscus.
    Lateranus et Ruffinus.
    Saturninus et Gallus.
     Annulinus et Fronto.
    His coss. Seuerus Parthos et Adiabenos superauit, Arabesque interiores ita cecidit, ut regionem eorum Romanam prouinciam faceret. Ob que Parthicus, Arabicus et Adiabenicus cognominatus est.
    Seuerus II et uictorinus.
    Fabianus et Mucianus.
    His coss. Therme Seueriane apud Antiochiam et Rome facte, et Septizonium instructum est.
    Seuerus III et Antoninus.
    Geta et Plautianus.
    Cilo et Libo.
    Antoninus II et Geta II.
    Albinus et Aelianus.
    Aper et Maximus.
     His coss. Seuerus in Britannos bellum mouit, ubi ut receptas prouincias ab incursione barbarica faceret securiores, uallum per 132 [Cusp., 130] passuum millia a mari ad mare duxit.
    Antoninus III et Geta III.
    Pompeianus et Auitus.
    His coss. Tertullianus Afer Christianorum scriptor celeberrimus habetur.
    Faustinus et Rufus.
    His coss. Origenes scriptor Alexandrie studiis eruditur.
    Gentianus et Bassus.
    His coss. Seuerus imperator Eboraci in Britannia moritur. Cui successit Antoninus Caracalla Seueri filius, qui regnauit annis 7. Sub quo hi consules  fuerunt.





ANTONINUS CARACALLA XuIII.

    Duo Aspri.
    Antoninus Iu [Numerus 4 deest in editt. Niu. et Orry.] et Balbinus.
    Messala et Sabinus.
    His coss. Antoninus Caracalla cognominatur propter genus uestis quod Rome erogauerat.
    Letus et Cerealis.
    Sabinus II et uenustus.
    His coss. Antoninus Rome Thermas sui nominis edificauit.
    Presens et Extricatus.
    Antoninus et Aduentus.
    His coss. Antoninus interficitur inter Edessam et Carras,  anno etatis 43. Cui successit Macrinus, prefecturam pretorianam gerens: regnauit autem annum unum. Sub quo hi consules fuerunt.





MACRINUS XIX.

    Antoninus II et Sacerdos.
    His coss. Macrinus occiditur in Archelaide. Cui successit M. Aurelius Antoninus, qui regnauit annis 4. Sub quo hi consules fuerunt.





MARCUS AURELIUS ANTONINUS HELIOGABALUS XX.

    Antoninus III et Camazon.
    Cratus et Seleucus.
    His coss. Heliogabalum templum Rome edificatur.
    Alexander et Augustus
     His coss. in Palestina Nicopolis, que prius Emmaus uocabatur, urbs condita est.
    Maximus et Aelianus.
    His coss. M. Aurelius Antoninus Rome occiditur tumultu militari. Cui successit Alexander Mammee filius, qui regnauit annis 13. Sub quo hi consules fuerunt.





390 ALEXANDER MAMMAEAE XXI.

    Iulianus et Crispinus.
    His coss. Alexander Xerxem regem Persarum, uicit.
    Fuscus et Dexter.
    Alexander II et Marcellus,
    Annianus et Maximus.
    His coss. Ulpianus iurisconsultus assessor Alexandri  insignissimus habetur.
    Albinus et Maximus.
    His coss. Therme Neroniane Alexandrine uocate sunt.
    Modestus et Probus.
    Alexander III et Dio.
    Gratus et Seleucus.
    His coss. Origenes Alexandrie clarus habetur.
    Pompeianus et Felicianus.
    Lupus et Maximus.
    His coss. Alexander in matrem Mammeam unice pius fuit, et ob hoc cunctis amabilis,
    Maximus et Paternus.
    Maximus II et Urbanus.
    Seuerus et Quinctianus.
     His coss. Alexander occiditur Moguntiaci tumultu militari. Cui successit Maximinus, regnans annis 3: primus omnium ex corpore militari imperator electus [Cusp., sine senatus auctoritate]. Sub quo hi consules fuerunt.





MAXIMINUS XXII.

    Maximinus et Africanus.
    Perpetuus et Cornelianus.
    Pius et Proculus.
    His coss. Maxim. Aquileie occiditur. Cui successit Gordianus, qui regnauit annis 6. Sub quo hi consules fuerunt.





GORDIANUS XXIII.

     Gordianus et Auiola.
    Sabinus et uenustus.
    His coss. Gordiano Romam ingresso, Pupienus et Balbinus, qui imperium arripuerant, in palatio occisi sunt.
    Gordianus II et Pompeianus.
    Atticus et Pretextatus.
    Arrianus et Papus.
    Peregrinus et Aemilianus.
    His coss. Gordianus admodum adolescens, Parthorum natione superata, cum uictor reuerteretur ad patriam, fraude Philippi prefecti pret. haud longe a Romano solo interfectus est. Gordiano milites tumulum edificant supra Euphratem, ossibus eius Romam reuectis. Cui successit Philippus, qui regnauit annis 6  [Cusp., 7]. Qui mox Philippum filium suum consortem regni facit, primusque omnium ex Romanis imperatoribus Christianus fuit. Sub quo hi consules fuerunt.





PHILIPPUS XXIu.

    Philippus et Titianus.
    Presens et Albinus.
    Philippus II et Philippus [Cusp., His coss. millesimus, etc., ut infra].
    Philippus III et Philippus II.
    Aemilianus et Aquilinus.
    His coss. Millesimus annus urbis Rome expletus est, ob quam solemnitatem innumerabiles Philippus cum filio suo bestias in circo magno interfecit, ludosque in campo Martio theatrales tribus diebus ac noctibus populo peruigilante celebrauit; quadraginta  etiam missus natali Romane urbis concurrerunt, et agon mille annorum actus. Philippus urbem nominis sui in Thracia construxit.
    Decius et Gratus.
    Decius II et Etruscus.
    His coss. Philippus senior uerone, Rome uero iunior occiditur. His successit Decius, qui regnauit anno 1, mensibus 3; quantum ad consulatum autem annum unum. Sub quo hi consules fuerunt.





DECIUS XXu.

    Gallus et uolusianus.
    His coss. Decius lauacra publica edificauit, que suo nomine appellari iussit. Decius cum filio suo in Abricio Thracie loco a Gothis occiditur. Cui successit  Gallus cum uolusiano filio, qui regnauerunt annis 2 et mensibus 4; quantum ad consulatum autem annis tantum duobus. Sub quibus hi consules fuerunt.





GALLUS ET uOLUSIANUS XXuI.

    uolusianus II et Maximus.
    His coss. Nouatianus apparuit.
    ualerianus et Gallienus.
    His coss. Gallus et uolusianus Interamne interfecti sunt. Quibus successerunt ualerianus et Gallienus, qui regnauerunt annis 15. Sub quibus hi consules fuerunt.





uALERIANUS ET GALLIENUS XXuII.

    ualerianus II et Gallienus.
    Maximus II et Glabrio.
     ualerianus III et Gallienus III.
    His coss. Cyprianus primum rhetor, deinde presbyter, ad extremum Carthaginensis episcopus martyrio coronatur.
    Tuscus et Bassus.
    His coss. ualerianus in Christianos persecutione commota, statim a Sapore Persarum rege capitur, ibique seruitute miserabili consenescit.
    Aemilianus et Bassus.
    Secularis et Donatus.
    Gallienus Iu et Gentianus.
    Gallienus u et uictorinus.
    Albinus et Maximus.
    His coss. Grecia, Macedonia, Pontus, Asia depopulate  per Gothos, aliasque prouincias barbarorum quassauit irruptio.
    Gallienus uI et Saturninus.
    ualerianus et Lucillus.
    Gallienus uII et Sabinillus.
    Paternus et Arcesilaus.
    Paternus II et Marinianus.
    Claudius et Paternus.
    His coss. Mediolani occiditur Gallienus. Cui successit Claudius, qui regnauit anno uno, mensibus 9. Sub quo hi consules fuerunt.





391 CLAUDIUS XXuIII.

    Antiochianus et Orfitus.
    ualerianus et Bassus.
    His coss. Claudius barbaros uastantes repellit, et  Syrmii moritur. Huic successit Quinctillus Claudii frater, a senatu Augustus appellatus, qui 17 imperii sui die Aquileie occiditur. Post quem Aurelianus factus est imperator, qui regnauit annis 5, mensibus 6. Sub quo hi consules fuerunt.





AURELIANUS XXIX.

    Quietus et uoldumianus.
    Tacitus et Placidianus.
    Aurelianus et Capitolinus.
    His coss. Aurelianum Rome triumphantem captiui Tetricus et Zenobia precesserunt.
    Aurelianus II et Marcellus [Cusp., Marcellinus].
    His coss. Aurelianus templum Soli edificat, Romam firmioribus muris uallat.
     Probus et Paulinus.
    Probus II et Paternus II.
    His coss. inter Constantinopolim et Heracleam Aurelianus occiditur. Cui successit Tacitus, qui regnauit menses 6. Sub quo hi consules fuerunt.





TACITUS XXX.

    Probus III et Paternus III.
    His coss. Tacitus in Ponto occisus est, et obtinuit Florianus imperium diebus 84 [Cusp., 99]. Hoc quoque apud Tharsum interfecto, Probus factus est imperator, qui regnauit annis 6, mensibus 3. Sub quo hi consules fuerunt.





PROBUS XXXI.

    Messalla et Gratus.
    His coss. Gallie, que fuerant a barbaris occupate,  a Probo Romano restituuntur imperio.
    Probus Iu et Tiberianus.
    Probus u et uictorinus.
    His coss. insana Manicheorum heresis exorta est in commune generis humani malum.
    Carus et Carinus.
    Carus II [Cusp., Carinux XI] et Numerianus.
    Diocletianus et Aristobolus.
    His coss. Probus apud Syrmium tumultu militari in turri que uocatur Ferrata occiditur. Cui successit Carus cum filiis suis Carino et Numeriano, qui regnauerunt annis 2. Sub quibus hi consules fuerunt.





CARUS XXXII.

    Maximus et Aquilinus.
     His coss. cum Carus deuictis Parthis castra supra Tigridem posuisset, fulmine ictus interiit.
    Diocletianus II et Maximianus.
    His coss. Numerianus occiditur; Carinus apud Margum fluuium prelio uictus interiit. Post quos Diocletianus Dalmata suscepit imperium. Qui regnauit ann. 20. Sub quo hi consules fuerunt.





DIOCLETIANUS XXXIII.

    Maximianus II et Ianuarius.
    Bassus et Quinctianus.
    His coss. Diocletianus in consortium regni Herculium Maximianum assumit.
    Diocletianus III et Maximianus III.
    Tiberianus et Dion.
    Hannibalianus et Asclepiodotus.
     Diocletianus Iu et Maximianus Iu.
    Constantius et Maximus.
    His coss. uandali et Halani transito Rheno Gallias intrauerunt.
    Tuscus et Annulinus.
    Diocletianus u et Constantius II [Cusp., Maximianus u et Maximus II].
    Faustus et Gallus.
    His coss. primus Diocletianus adorari se iussit ut deum, et gemmas uestibus calceamentisque conseruit, cum ante eum omnes imperatores in modum iudicum salutarentur, et tantum chlamydem purpuream a priuato habitu plus haberent.
    Diocletianus uI et Maximianus u.
    Constantius III et Maximus III.
     Titianus et Nepotianus.
    Constantius Iu et Maximus Iu.
    His coss. 60 millia Alemannorum cesa sunt.
    Diocletianus uII et Maximianus uI.
    Diocletianus uIII et Maximianus uII.
    Constantius u et Maximus u.
    Constantius uI et Maximus uI.
    His coss. Diocletianus et Maximianus Aug. insigni pompa Rome triumpharunt, antecedentibus currum eorum Narsei coniuge, sororibus, liberis et omni pompa [Cusp., preda] qua Parthos exspoliauerant.
    Diocletianus IX et Constantinus.
    Diocletianus X et Maximus uII.
    His coss. Diocletianus Nicomedie, Maximianus Mediolani purpuram deposuerunt ob etatis defectum.  Et creati sunt Constantius et Galerius. Sed Constantius tantum Augusti dignitate contentus, cum esset otiosus, anni ipsius ascribuntur filio eius Constantino, qui natus dicitur ex Helena concubina; qui regnauit annos 30, menses 10. Sub quo hi consules fuerunt.





CONSTANTINUS ET GALERIUS XXXIu.

    P. C. Diocletiani X et Maximi uII.
    II. P. C. Diocletiani X et Maximi uII.
    Maximus uIII et Licinius.
    Constantinus II et Licinius II.
    Constantinus III et Licinius III.
    uolusianus et Annianus.
    Constantinus Iu et Licinius Iu.
     Sabinus et Rufinus.
    Gallicanus [Cusp., Gallienus] et Bassus.
    Licinius u et Crispus.
    Constantinus u et Licinius Cesar.
    Constantinus uI et Constantinus Cesar.
    Crispus II et Constantinus Cesar II.
    Probianus et Iulianus.
    Seuerus et Rufinus.
    Crispus III et Constantinus III.
    Paulinus et Iulianus.
    392 Constantinus uII et Constantinus Iu.
    Constantinus u et Maximus.
    Ianuarius et Iustus.
    His coss. uicennalia Constantini Nicomedie acta, et sequenti anno Rome edita.
     Constantinus uIII et Constantinus uI.
    Constantinus uII et Symmachus.
    Bassus et Ablabius.
    Pacatianus et Hilarianus.
    His coss. ciuitas que prius Byzantium dicta est mutato nomine a Constantino Constantinopolis dedicatur.
    Delmatius et Xenophilus.
    Optatus et Paullinus.
    Constantius et Albinus.
    Nepotianus et Facundus.
    Felicianus et Titianus.
    Ursus et Polemius.
    Constantius II et Constans.
    His coss. Constantinus imperator, dum bellum pararet  in Persas, in Acyrone uilla publica, iuxta Nicomediam moritur anno etatis 66. Post quem tres liberi eius, id est, Constantinus, Constantius et Constans, qui regnauerunt annis 24, mensibus 5, diebus 23. Sub quibus hi consules fuerunt.





CONSTANTINUS, CONSTANTIUS ET CONSTANS XXXu.

    Acyndinus et Proculus.
    Marcellinus et Probinus.
    Constantius III et Constans II.
    His coss. Constantinus bellum ratri constanti inferens, iuxta Aquileiam Alse occiditur.
    Placidus et Romulus.
    Leontius et Salustius.
    His coss. Franci a Constante perdomiti, in pacem recepti sunt.
     Constantius Iu et Constans III.
    Amantius et Albinus.
    P. C. Amantii et Albini.
    Rufinus et Eusebius.
    His coss. magnis reipublice expensis in Seleucia Syrie portus efficitur.
    Philippus et Sallia.
    His coss. solis facta defectio.
    Limenius et Catullinus.
    Sergius et Nigrinianus.
    His coss. Constans, haud longe ab Hispania, in castro cui Helene nomen est, interficitur, anno etatis 30 et imperii 13; et Constantius remansit in regno.
     P. C. Sergii et Nigriniani.
    Constantius u et Constans Cesar.
    Constantius uI et Constans Ces. II.
    Constantius uII et Constans Ces. III.
    Arbetio et Lollianus.
    His coss. uictorinus rhetor et Donatus Grammaticus Rome insignes habentur.
    Constantius uIII Iulianus Cesar.
    Constantius IX et Iulianus Cesar II.
    His coss. magne Alemannorum copie apud Argentoratum oppidum Galliarum delete sunt.
    Titianus et Cerealis.
    Eusebius et Hypatius.
    Constantius X et Iulianus Ces. III.
    His coss. Honoratus nomine [Cusp., ex prefecto  pretorio Galliarum], primus Constantinopoli prefectus urbi esse cepit.
    Taurus et Florentius.
    Mamertinus et Neuitta.
    His coss. Constantius Mopsocrenis inter Ciliciam Cappadociamque moritur, anno etatis 46 [Cusp., 43]. Cui successit Iulianus, qui regnauit anno uno [Cusp., mensibus 8]. Sub quo hi consules fuerunt





IULIANUS XXXuI.

    Iulianus Iu et Salustius.
    His coss. Iulianus post uictoriam apud Persas occiditur, anno etatis 32. Post quem sequenti die Iouianus ex primicerio domesticorum factus est imperator, qui regnauit mensibus 8. Sub quo hi consules fuerunt.





IOuIANUS XXXuII.


    Iouianus et uarronianus.
    His coss. Iouianus imp. moritur ann. 34. [Cusp., 33]. Post quem ualentinianus tribunus scutariorum apud Niceam Augustus appellatus, fratrem ualentem Constantinopoli in consortionem [Cusp., ad communionem] assumit imperii. Qui regnauit annis 14, mensibus 5. Sub quo hi consules fuerunt.





uALENTINIANUS XXXuIII.

    ualentinianus et ualens.
    Gratianus et Dagalaiphus.
    Lupicinus et Iouinus.
    His coss. Gratianus ualentiniani filius Ambianis imperator factus est. Apud Atrebatas lana e celo pluuie mixta defluxit.
     ualentinianus II et ualens II.
    ualentinianus N. P. et uictor.
    ualentinianus III et ualens III.
    Gratianus II et Probus.
    Modestus et Arintheus.
    ualentinianus Iu et ualens Iu.
    His coss. Saxones cesi. De Usone in regione Francorum Burgundionum 80 fere millia quot nunquam antea ad Rhenum descenderunt. Clearchus [Cusp., prefectus] urbi Constantinopoli necessariam aquam et quandiu ciuitas optabat induxit.
    Gratianus III et Equitius.
    P. C. Gratiani III et Equitii.
    [Cusp., His coss. ualentinianus, etc., ut infra.]
     ualens u et ualentinianus.
    His coss. ualentinianus apoplexi Brigitione moritur. Post quem Gratianus assumpto in imperio ualentiniano fratre, cum patruo ualente regnat.
    Gratianus Iu et Merobaudes.
    His coss. Alemannorum circiter 30 millia apud Argentariam oppidum Galliarum cesa. Gothi diffunduntur in Thracia.
    [Cusp. addit. P. C. Gratiani Iu et Merobaudis.]
    ualens uI et ualentinianus II.
    His coss. a Gothis in Thracia ualentis trucidatur exercitus. Ipse quoque imperator, incensa domo ubi se occultauerat, igne combustus est. Cui successit in Oriente Theodosius Theodosii filius, quem sibi in consortium Gratianus asciuit. Gratianus itaque cum  14 regnasset annis, cum Theodosio regnat annis 6. Sub quibus hi consules fuerunt.





393 THEODOSIUS XXXIX.

    Ausonius et Olybrius.
    Gratianus u et Theodosius.
    His coss. Ambrosius episcopus de Christiana fide multa sublimiter scribit.
    Syagrius et Eucherius.
    His coss. Martinus episcopus Turonum, Gallie ciuitatis, clarus habetur.
    Antonius et Syagrius.
    His coss. Athalaricus rex Gothorum Constantinopolim uenit, ibique uitam exegit.
    Merobaudes II et Saturninus.
    His coss. Arcadius Theodosii imperatoris filius  Augustus appellatur.
    Ricimer et Clearchus.
    His coss. Gratianus apud Lugdunum captus occiditur. Residui ualentinianus et Theodosius regnant annis 8. Sub quibus hi consules fuerunt.





uALENTINIANUS ET THEODOSIUS XL.

    Arcadius et Bauto.
    His coss. Hieronymus presbyter in Bethleem positus, toto mundo mirabilis habetur.
    Honorius N. P. et Euodius.
    ualentinianus III et Eutropius.
    Theodosius II et Cynegius.
    Timasius et Promotus.
    ualentinianus Iu et Neoterius.
     Tatianus et Symmachus.
    Arcadius II et Rufinus.
    His coss. ualentinianus uite tedio apud uiennam laqueo periit. Theodosius cum iam per 14 annos regnasset, cum Arcadio et Honorio regnat annis 2. Sub quibus hi consules fuerunt.





THEODOSIUS, ARCADIUS ET HONORIUS XLI.

    Theodosius III et Abundantius.
    Arcadius III et Honorius II.
    His coss. Ioannes monachus gratia [Cusp., diuina] preditus Theodosium consulentem de euentu belli, quod aduersum Eugenium mouebat, uictorem fore pronuntiat.
    Olybrius et Probinus.
     His coss. Theodosius Eugenium tyrannum uincit et perimit. Augustinus beati Ambrosii discipulus multa facundia doctrinaque excellens, Hippone regionis Africe episcopus ordinatur.
    Hoc tempore Claudianus peta insignis habetur. Theodosius imperator Mediolani moritur. Post quem Arcadius, cum iam regnasset annis 12, cum fratre Honorio regnat ann. 13. Sub quibus hi consules fuerunt.





ARCADIUS XLII.

    Arcadius Iu et Honorius III.
    Cesarius et Atticus.
    Honorius Iu et Eutychianus.
    Mallius et Theodorus.
     Stilico et Aurelianus.
    His coss. Gothi Halarico et Redagaiso regibus [Cusp., ducibus] ingrediuntur Italiam.
    uincentius et Frauitta.
    Arcadius u et Honorius u.
    His coss. Polentie Stiliconem cum exercitu Romano Gothi uictum acie fugauerunt.
    Theodosius Aug. I et Rumoridus.
    Honorius uI et Aristenetus.
    Stilico II et Anthemius.
    Arcadius uI et Probus.
    His coss. Wandali et Alani traiecto Rheno Gallias intrauerunt.
    Honorius uII et Theodosius II.
    Bassus et Philippus.
     His coss. Arcadius imperator Constantinopoli moritur. Honorius cum Theodosio fratris filio regnauit annis 15. Sub quibus hi consules fuerunt.





HONORIUS ET THEODOSIUS XLIII.

    Honorius uIII et Theodosius III.
    His coss. Wandali Hispanias occupauerunt.
    Flauius uarari et Tertullus.
    His coss. Roma a Gothis Halarico duce capta est, ubi clementer usi uictoria sunt.
    Theodosius Aug. Iu cos.
    Honorius IX et Theodosius u.
    His coss. Gothi rege Ataulpho Gallias intrauerunt.
    Lucianus [Cusp., Lucius] u. c. cos.
    His coss. Burgundiones partem Gallie Rheno tenuere cuniunctam.
     Constantius et Constans.
    Honorius X et Theodosius uI.
    Theodosius uII et Palladius.
    His coss. Gothi placati Constantio Placidiam reddiderunt, cuius nuptias promeretur.
    Honorius XI et Constantius II.
    Honorius XII et Theodosius uIII
    Monaxius et Plinta.
    Theodosius IX et Constantius III.
    His coss. Constantius ab Honorio in societatem regni recipitur.
    Agricola et Eustachius.
    His coss. Constantius imperator moritur.
    Honorius XIII et Theodosius X.
     His coss. exercitus ad Hispanias contra Wandalos missus est.
    Marianus et Asclepiodotus.
    His coss. Placidia Augusta a fratre Honorio ob suspicionem inuitatorum hostium cum Honorio et ualentiniano filiis ad Orientem mittitur; Honorius moritur, et solus Theodosius Romanum imperium tenet annis 27. Sub quo hi consules fuerunt.





THEODOSIUS XLIu.

    Castinus et uictor.
    His coss. Theodosius ualentinianum consobrinum
    Cesarem facit, et cum Augusta matre ad recipiendum Occidentale mittit imperium.
    Theodosius II et ualentinianus Cesar.
    His coss. Ioannem tyrannum ualentinianus imperator  exstinxit, Hunnosque, qui in Italia erant, Ioannis presidio, per Aetium mira felicitate dimouit.
    Theodosius XII et ualentinianus II.
    394 Hierius et Ardabures.
    His coss. Bonifacio Africam tenenti infauste bellum geritur. Gens Wandalorum a Gothis exclusa, de Hispaniis ad Africam transit.
    Felix et Taurus.
    His coss. Aetius multis Francis cesis, quam occupauerant propinquam Rheno Galliarum partem recepit.
    Florentius et Dionysius.
    Theodosius XIII et ualentinianus III.
    Bassus et Antiochus.
    Aetius et ualerius.
     Theodosius XIu et Maximus.
    Aspar et Areobindas.
    Theodosius Xu et ualentinianus Iu.
    His coss. pax facta cum Wandalis, data eis ad habitandum Africe portione. Cumdicarium Burgundionum regem Aetius bello subegit, pacemque ei reddidit supplicanti: quem non multo post Hunni peremerunt.
    Isidorus et Senator.
    Aetius II et Sigisuultus.
    His coss. Aug. ualentinianus ad Theodosium principem Constantinopolim proficiscitur, filiamque eius in matrimonium accipit.
    Theodosius XuI et Faustus.
    Theodosius XuII et Festus.
     His coss. bellum aduersus Gothos Hunnis auxiliaribus geritur, et Litorius dux Romanus ab eis capitur. Ginsericus, de cuius amicitia nichil metuebatur, Carthaginem dolo pacis inuadit.
    ualentinianus Aug. u et Anatolius.
    His coss. Ginsericus Siciliam grauiter affligit.
    Cyrus u. c. cos.
    Hoc cos. Theodosius imperator bellum contra Wandalos inefficaciter mouit.
    Dioscorus et Eudoxius.
    His cos. Hunni Thracias et Illyricum seua populatione uastarunt; cum Ginserico ab Aug. ualentiniano pax confirmata, et certis spatiis Africa inter utrosque diuisa est.
     Maximus II et Paternus.
    Theodosius XuIII et Albinus.
    His coss. Attila rex Hunnorum Bledam fratrem et consortem in regno suo perimit, eiusque populos sibi parere compellit.
    ualentinianus uI et Nonius.
    Aetius III et Symmachus.
    Callepius et Ardabures
    Postumianus et Zeno.
    Asterius et Protogenes.
    ualentinianus uII et Auienus.
    His coss. Theodosius moritur. Post quem Marcianus ascitus in imperium, qui regnauit ann. 7. Sub quo hi consules fuerunt.





MARCIANUS XLu.

     Marcianus Aug. et Adelphius.
    His coss. Romani Aetio duce Gothis auxiliaribus contra Attilam in campis Catalaunicis pugnauerunt: qui uirtute Gothorum superatus abscessit.
    Herculanus et Asporatius.
    His coss. Attila redintegratis uiribus Aquileiam magna ui dimicans introiuit, cum quo a ualentiniano imperatore papa Leo directus pacem fecit.
    Opilio et uincomalus.
    His coss. Attila in sedibus suis moritur fluxu sanguinis e naribus repente ac subito erumpente.
    Aetius et Studius.
    His coss. Aetius patricius in palatio manu ualentiniani imp. exstinctus est. Betius uero prefectus pret. amicis eius circumstantibus interemptus  [Cusp., amicus eius circumstantium gladiis interemptus].
    ualentinianus uIII et Anthemius.
    His coss. in campo Martio ab amicis Aetii ualentinianus occiditur. Post quem Maximus inuasit imperium, qui intra duos menses a militibus exstinctus, in Tiberim proiicitur. Eodem anno per Ginsericum omnibus opibus suis Roma uacuata est. Post Maximum Auitus in Galliis sumit imperium.
    Ioannes et uarari.
    His coss. Placentie deposuit Auitus imperium.
    Constantinus et Rufus.
    His coss. Marciano defuncto, Leo Orientis, Maiorianus Italie suscepit imperium. Sub quibus hi coss. fuerunt.





LEO XLuI.


    Leo Aug. et Maiorianus Aug.
    His coss. Maiorianus in Africam mouit procinctum.
    Ricimer et Patricius.
    Magnus et Apollonius.
    Seuerinus et Dagalaiphus.
    His coss. Maiorianus immissione Ricimeris exstinguitur. Cui Seuerum natione Lucanum Rauenne succedere fecit in regno.
    Leo Aug. II et Seuerus Aug.
    Basilius et uibianus.
    Rusticus et Olybrius.
    His coss. rex Halanorum Beorgor apud Bergomum a patricio Ricimere peremptus est.
     Herminericus et Basiliscus.
    His coss., ut dicitur, Ricimeris fraude Seuerus Rome in palatio ueneno peremptus est.
    Leo Aug. III cos.
    Puseus et Ioannes.
    His coss. Anthemius a Leone imp. ad Italiam mittitur, qui tertio ab Urbe milliario in loco Brontotas suscepit imperium.
    Anthemius Aug. II cos.
    Hoc cos. in Sicilia Marcellinus occiditur.
    Marcianus et Zeno.
    His coss. Ardaburius, imperium tentans, iussu Anthemii exsilio deportatur.
    Seuerus et Iordanes.
    His coss. Romanus patricius affectans imperium  capitaliter est punitus.
    Leo Aug. Iu et Probianus.
    His coss. Constantinopoli affectata tyrannide a Leone principe Aspar occiditur.
    Festus et Marcianus.
    His coss. patricius Ricimer Rome facto imperatore Olybrio, Anthemium contra reuerentiam principis et ius affinitatis, cum graui clade ciuitatis exstinguit; qui non diutius peracto scelere gloriatus, post 40 dies defunctus est; Olybrius autem septimo imperii mense uitam peregit.
    Leo Aug. u cos.
    Hoc cos. Gundibato hortante Glicerius Rauenne sumpsit imperium. Eodem anno Leo nepotem suum Leonem consortem facit imperii.
     395 Leo iunior Aug. cos.
    Hoc cos. imperator Leo senior defunctus est, cui Zeno successit in imperio, qui regnauit annis 17. Sub quo hi coss. fuerunt. Eo etiam anno Rome Glicerio Nepos successit in regno.





ZENON XLuII.

    P. C. Leonis Aug. iunioris.
    Eodem anno Orestes, Nepote in Dalmatias fugato, filio suo Augustulo dedit imperium.
    Basiliscus II et Armatus.
    His coss. ab Odoacre Orestes et frater eius Paulus exstincti sunt, nomenque regis Odoacer assumpsit, cum tamen nec purpura, nec regalibus uteretur insignibus.
    P. C. Basilisci II et Armati.
     Illus u. c. cos.
    Zeno Aug. II cos.
    Basilius u. c. Iun. cos.
    Placidius u. c. cos.
    Hoc cos. Odoacer in Dalmatis Odiuam uincit et perimit.
    Seuerinus u. c. cos.
    Faustus u. c. cos.
    D. N. Theodericus et uenantius.
    Symmachus u. c. cos.
    Decius et Longinus.
    Betius u. c. cos.
    Hoc cos. Odoacer Pheba rege Rugorum uicto captoque potitus est.
     Dinamius et Sifi[.....]
    Probinus et Eusebius.
    His coss. felicissimus atque fortissimus D. N. rex Theodericus intrauit Italiam. Cui Odoacer ad Isontium pugnam parans, uictus cum tota gente fugatus est. Eodem anno repetito conflictu uerone uincitur Odoacer.
    Faustus u. c. Iun. cos.
    Hoc cos. [Cusp., His coss.] ad Ducam Fluuium Odoacrem D. N. Theodericus rex tertio certamine superauit, qui Rauennam fugiens, obsidetur inclusus.
    Olybrius u. c. Iun. cos.
    Hoc cos. Odoacer cum Erulis egressus Rauenna, nocturnis horis ad pontem Candidium a D. N. rege Theoderico memorabili certamine superatur. Tunc  etiam Wandali pace suppliciter postulata, a Sicilie solita depredatione cessarunt. Eodem anno Zeno occubuit Constantinopoli. Cui Anastasius in Orientali tuccessit imperio.





ANASTASIUS XLuIII.

    Anastasius Aug. et Rufus.
    Albinus u. c. cos.
    Hoc cos. D. N. rex Theodericus Rauennam ingressus, Odoacrem molientem sibi insidias interemit.
    Asterius et Presidius.
    uiator u. c. cos.
    Paulus u. c. cos.
    Anastasius Aug. II cos.
    Paulinus et Ioannes.
     Ioannes u. c. cos.
    Patricius et Hypatibus.
    Hoc anno D. N. rex Theodericus Romam cunctorum uotis expetitus aduenit, et senatum suum mira affabilitate tractans, Romane plebi donauit annonas, atque admirandis menibus [Cusp., xeniis] deputata per annos singulos maxima pecunie quantitate subuenit. Sub cuius felici imperio plurime renouantur urbes, munitissima castella conduntur, consurgunt admiranda palatia, magnisque eius operibus an iqua miracula superantur.
    Auienus et Pompeius.
    Auienus Iun. et Probus.
    His coss. D. N. rex Theodericus aquam Rauennam perduxit; cuius formam [Cusp., forinas] sumptu proprio  instaurauit, que longis ante fuerat ad solum reducta temporibus.
    [Hic forte amanuensium incuria omittuntur Dexecratus et uolusianus, quos ceteri omnes hoc anno fuisse consules asserunt.]
    Cetheus u. c. cos.
    Hoc cos. uirtute D. N. regis Theoderici uictis Bulgaribus Syrmium recipit Italia.
    Theodorus et Sabinianus.
    Messalla et Areobinda.
    Anastasius Aug. III et uenantius.
    uenantius Iunior [Cusp., 2] et Celer.
    His coss. contra Francos a D. N. destinatur exercitus,  qui Gallias Francorum depredatione confusas, uictis hostibus ac fugatis suo acquisiuit imperio.
    Importunus u. c. cos.
    Betius u. c. cos.
    Felix et Secundinus.
    Paulus et Muschianus.
    Probus et Clementinus.
    Senator u. c. cos.
    Me etiam cos. in uestrorum laude temporum adunato clero uel populo Romane Ecclesie rediit optata concordia.
    Florentinus et Anthemius.
    His coss. D. N. rex Theodericus filiam suam Domnam Amalasuntam gloriosi uiri D. N. Eutharici matrimonio, Deo auspice, copulauit.
     Petrus u. c. cos.
    Anastasius et Agapitus.
    Magnus u. c. cos. [Hi coss. non inueniuntur in ed. Onuph. et posterioribus.]
    Eo anno D. N. Eutharicus Cillica mirabili gratia senatus et plebis ad edendum exceptus est feliciter consulatum.
    D. N. Eutharicus Cillica et Iustinus Aug. coss.
    Eo anno multa uidit Roma miracula editionibus singulis; stupente etiam Symmacho Orientis legato, diuitias Gothis Romanisque donatas dignitates cessit. in curia: muneribus amphitheatralibus diuersi generis feras, quas presens etas pro nouitate miraretur, exhibuit. Cuius spectaculi uoluptates etiam exquisitas Africa sub deuotione transmisit. Cunctis itaque  eximia laude completis, tanto amore ciuibus Romanis insederat, ut eius adhuc presentiam desiderantibus Rauennam ad gloriosi patris remearet aspectus [Cusp., affatus], ubi iteratis editionibus tanta Gothis Romanisque dona largitus est, ut solus potuerit superare, quem Rome celebrauerat consulatum.





EPILOGUS.

Igitur ut effusam annorum seriem auctorum testificatione digestam, sub breuitatis compendio redigamus:

    Ab Adam usque ad diluuium, sicut ex Chronicis Eusebii et Hieronymi colligimus, anni sunt 2242.
    A diluuio usque ad Ninum Assyriorum regem 396  anni sunt 899.
    A Nino usque ad Latinum regem anni sunt 852.
    A Latino rege usque ad Romulum anni sunt 457.
    A Romulo usque ad Brutum et Tarquinium primos consules anni sunt 240 [Cusp., 242].
    A Bruto et Tarquinio usque ad consulatum uestrum, sicut ex Tito Liuio et Aufidio Basso, et Paschali [Bucherius putat supplendum uictorii canone] uirorum clarorum auctoritate firmata collegimus, anni sunt 1031 [Cusp., 1270].


Ac si totus ordo seculorum usque ad consulatum uestrum colligitur, anni sunt 5721 [Cusp., 5741; sed est error in numeris].





COMPUTUS PASCHALIS. 

 Si nosse uis quotus annus est ab incarnatione Domini nostri Iesu Christi, computa triginta sex per quindecim: fiunt quingenti quadraginta. His semper adde duodecim, fiunt quingenti quinquaginta duo. Adde et indictiones anni cuius uolueris, ut puta decimam uicies semel post consulatum Basilii iunioris: sunt quingenti sexaginta duo. Isti anni sunt ab incarnatione Christi. Hoc tantum memor esto sollicitius, ut quoties quintam decimam compleueris indictionem, quo argumentum possit integrum custodiri, quindecim non assumas; sed ad primam summam, id est in triginta sex unum semper adiicias, ut puta pro triginta sex, finita quinta decima indictione, quam in superiore computo addas, triginta septem per quindecim computabis, et annos Domini sine ullo  errore poteris reperire.

Si uis scire quota est indictio, ut puta uicies semel post consulatum Basilii iunioris, sume annos ab incarnatione Domini nostri Iesu Christi, id est quingentos sexaginta duos; his semper adiice tria, fiunt quingenti sexaginta quinque. Hec partire per quindecim, remanent decem; decima est indictio. Si uero nichil remanserit, quinta decima est indictio.

Si uis cognoscere quot sint epacte, id est adiectiones lunares, sume annos ab incarnatione Domini quot fuerint, ut puta quingentos sexaginta duos; hos partire per decem et nouem, remanent undecim; hos per undecim multiplica, fiunt centum uiginti unum; hos item partire per triginta, remanet unus; una est adiectio lunaris.

 Si uis scire adiectiones solis, id est concurrentes septimane dies, sume annos ab incarnatione Domini quot fuerint, ut puta quingentos sexaginta duos; per indictionem decimam annorum qui fuerint, quartam semper adiice, id est nunc centum quadraginta, qui fiunt simul septingenti duo; his adde quatuor, hos partire per septem, remanent sex. Sex sunt epacte solis, id est concurrentes septimane dies per suprascriptam indictionem uicies semel post consulatum Basilii iunioris.

Si uis scire quotus sit annus circuli decem et nouem annorum, sume annos Domini, ut puta quingentos sexaginta duos, et unum semper adiice: fiunt quingenti sexaginta tres; hos partire per decem et nouem, remanent duodecim. Duodecimus annus est  cycli decemnouennalis. Quod si nichil remanserit, nonus decimus annus est.

Si uis scire quotus cyclus lune est, qui decemnouennali circulo continetur, sume annos Domini, ut puta quingentos sexaginta duos, et subtrahe semper duos, fiunt quingenti sexaginta; hos partire per decem et nouem, remanent nouem. Nonus cyclus lune est decemnouennalis circuli; quoties autem nichil remanet, nonus decimus annus est.

Si uis scire quando bissextus annus sit, sume annos Domini, ut puta quingentos sexaginta duos; partire hos per quatuor: si nichil remanserit, bissextus est. Si unum aut duo, uel tres, bissextus non est. Et ne tibi forsitan aliqua caligo erroris occurrat, per omnem computum quem ducis, si nichil superfuerit,  eumdem computum esse per quem duces agnosce: ut puta si per decem et nouem ducens nichil superauerit, scias nonum decimum esse; si per quindecim, quintum decimum; si per septem, septimum.

Si uis cognoscere quota luna festus paschalis occurrat: si Martio mense Pascha celebratur, computa a Septembri usque ad Februarium, fiunt sex. His semper adiice duo, fiunt octo; et epactas, id est adiectiones lune cuius uolueris anni, ut puta indictionis decime unam: fiunt nouem, et dies mensis quo Pascha celebratur, id est Martii, tricesimus, fiunt simul quadraginta: deduc triginta, remanent decem: luna est in die superius indicato.

Si uero mense Aprili Pascha celebramus, computa menses a Septembri usque ad Martium: fiunt septem;  his semper adiice duo, fiunt nouem; adde et epactas, id est adiectiones lune cuius uolueris anni, ut puta indictionis decime unam, qui fiunt decem; et dies mensis quo Pascha celebramus, id est Aprilis nonum, qui simul fiunt decem et nouem: sane si super triginta habueris, semper triginta subtrahas; tunc autem nona decima luna erit.

Si uis cognoscere quotus dies septimane est, sume dies a Ianuario usque ad mensem quem uolueris, ut puta usque ad nonum diem mensis Aprilis, fiunt dies 99. His adiice semper unum, fiunt centum. Et semper adde epactas solis cuius uolueris anni, ut puta decime indictionis sextam: fiunt simul centum sex; hos partire in septem, remanet una: ipsa est dominica paschalis.



APPENDIX AD OPERA CASSIODORI.





IORNANDIS seu IORDANI EPISCOPI RAuENNATIS DE GETARUM SIuE GOTHORUM ORIGINE ET REBUS GESTIS, AD CASTALIUM 



PRAEFATIO.

 397 uolentem me paruo subuectum nauigio oram tranquilli littoris attingere, et minutos de priscorum, ut quidam ait, stagnis pisciculos legere, in altum, frater Castali, laxare uela compellis, relictoque opusculo quod intra manus habeo, id est, De Breuiatione chronicorum, suades ut nostris uerbis duodecim Senatoris [id est Cassiodori] uolumina De Origine actuque Getarum, ab olim usque nunc per generationes regesque descendente, in unum et hoc paruo libello coarctem. Dura satis imperia, et tanquam ab eo qui pondus huius operis scire nolit imposita. Nec illud aspicis quod tenuis mihi est spiritus ad implendam eius tam magnificam dicendi tubam. Superat nos hoc pondus,  quod nec facultas eorumdem librorum nobis datur, quatenus eius sensui inseruiamus. Sed, ut non mentiar, ad triduanam lectionem dispensatoris eius beneficio libros ipsos antehac relegi. Quorum quamuis uerba non recolo, sensus tamen et res actas credo me integre tenere. Ad quos nonnulla ex historiis Grecis ac Latinis addidi conuenientia, initium, finemque, et plura in medio mea dictatione permiscens. Quare sine contumelia quod exegisti suscipe libens, libentissime lege; et si quid parum dictum est, et tu, ut uicinus genti, commemoras, adde. Ora pro me, frater carissime.



CAPUT PRIMUM. De totius orbis terrarum diuisione.


Maiores nostri, ut refert Orosius, totius terre circulum Oceani limbo circumseptum triquetrum statuere, eiusque tres partes, Asiam, Europam, et Africam,  uocauere. De quo tripartito orbis terrarum spatio innumerabiles pene scriptores existunt, qui non solum urbium locorumue positiones explanant, uerum etiam, et quod est liquidius, passuum milliariumque dimetiuntur quantitatem. Insulas quoque marinis fluctibus intermixtas, tam maiores quam etiam minores, quas Cycladas uel Sporadas cognominant, in immenso maris magni pelago sitas determinant. Oceani uero intransmeabilis ulteriores fines non solum non describere quis aggressus est, uerum etiam nec cuiquam licuit transfretare: quia resistente ulua, et uentorum spiramine quiescente, impermeabiles esse sentiantur, et nulli cogniti, nisi soli ei qui eos constituit. Citerior uero eius pelagi ripa quam diximus, totius mundi circulum in modum corone ambiens, fines suos curiosis hominibus et qui de hac re scribere uoluerunt, perquam innotuit: quia et terre circulus ab incolis possidetur. Et nonnulle insule in eodem mari habitabiles sunt, ut in orientali plaga, et Indico oceano, Hippodes, Iamnesia, sole peruste,  quamuis inhabitabiles, tamen omnino sui spatio in longum latumque extense. Taprobane quoque, in qua exceptis oppidis uel possessionibus, dicunt munitissimas urbes, decoram Sedaliam, omnino gratissimam Silestantinam [al., Silephantinam], nec non Etheron [al. et Theron], licet non ab aliquo scriptore dilucidas, tamen suis possessoribus affatim refertas. Habet in parte occidua idem Oceanus aliquantas insulas, et pene cunctas ob frequentiam euntium et redeuntium notas. Et sunt iuxta fretum Gaditanum haud procul, una Beata, et alia que dicitur Fortunata, quamuis  nonnulli et illa gemina Gallicie et Lusitanie promontoria in Oceani insulis ponant. In quorum uno templum Herculis, in alio monumentum adhuc conspicitur Scipionis; tamen quia extremitatem Gallicie terre continent, ad terram magnam Europe potius quam ad Oceani pertinent insulas. Habet tamen et alias insulas  interius in suo estu, que dicuntur Baleares, habetque et aliam Meuaniam; nec non et Orcadas numero 34, quamuis non omnes excultas. Habet et in ultimo plage occidentalis aliam insulam nomine Thylen, de qua Mantuanus:

Tibi seruiat ultima Thyle.
398 Habet quoque hoc ipsum immensum pelagus in parte arctoa, id est septentrionali amplam insulam nomine Scanziam [a 1Kb] [al. Scandiam], unde nobis sermo, si Dominus iuuerit, est assumendus: quia gens cuius originem flagitas, ab huius insule gremio uelut examen apum erumpens, in terram Europe aduenit. Quomodo uero aut qualiter, in subsequentibus, si Dominus donauerit, explanabimus.



CAPUT II. De Britannia insula.

Nunc autem de Britannia insula, que in sinu  Oceani inter Hispanias, Gallias et Germaniam sita est, ut potuero, paucis absoluam. Cuius licet magnitudinem olim nemo, ut refert Liuius, circumuectus est, multis tamen data est uaria opinio de ea loquendi. Quandiu siquidem armis inaccessam Romanis, Iulius Cesar preliis, ad gloriam tantum quesitis, aperuit peruiam; deinceps mercimoniis aliasque ob causas, multis patefacta mortalibus, non indiligenti que secuta est etati, certius sui prodit situm, quam, ut a Grecis Latinisque auctoribus accepimus, persequimur. Triquetram eam plures dixere, cono similem, inter septentrionalem occidentalemque plagam proiectam:  uno, qui magnus est, angulo in Rheni ostia spectantem; dehinc correpta latitudine obliqua retro abstractam in duos exire alios; geminoque latere longiore Gallie pretendi atque Germanie. In duobus millibus trecentis decem stadiis latitudo eius, ubi patentior; longitudo non ultra septem millia centum triginta duo stadia fertur extendi: modo uero dumosa, modo siluestri iacere planitie, montibus etiam nonnullis increscere; mari tardo circumflua, quod nec remis facile impellentibus cedat, nec uentorum flatibus intumescat: quia remote longius terre causas motibus negant; quippe illuc latius quam usquam equor extenditur. Refert autem Strabo, Grecorum nobilis scriptor, tantas illam exhalare nebulas, madefacta humo Oceani crebris excursibus, ut subtectus sol per illam pene totam fediorem, qui serenus est, diem negetur aspectui; noctem quoque clariorem. In extrema eius parte Memma [al., Miniamque], quam Cornelius etiam annalium scriptor narrat, metallis plurimis copiosam, herbis frequentem, et his feraciorem  omnibus, quia pecora magis quam homines alat. Labi uero per eam et multa quam maxima, relabique flumina gemmas margaritasque uoluentia; sylorum colorati uultus, torto plerique crine, et nigro nascuntur. Calidoniam uero incolentibus, rutile come, corpora magna, sed fluida; qui Gallis siue Hispanis a quibusque attenduntur assimiles. Unde coniectauere nonnulli quod ea ex his accolas continuo uocatos acceperit: inculti eque omnes populi regesque populorum; cunctis tamen in Calidoniorum metallum concessisse nominandi [a 1Kb] , auctor est Dio celeberrimus scriptor annalium. uirgeas habitant casas, communia tecta cum pecore, silueque illis sepe sunt domus. Ob decorem nescio au aliam ob rem, ferro pingunt [b 1Kb] corpora. Bellum inter se aut imperii cupidine, aut amplificandi que possident, sepius gerunt; non tantum equitatu uel pedite, uerum etiam bigis curribusque falcatis, quos more uulgari essedas uocant. Hec pauca de Britannie insule forma  dixisse sufficiat.



CAPUT III. De Scanzie insule situ et nationibus.

Ad Scanzie insule situm, quam superius reliquimus, redeamus. De hac enim in secundo sui operis libro Claudius Ptolemeus orbis terre descriptor egregius meminit, dicens: Est in Oceani arctoo salo posita insula magna, nomine Scanzia, in modum folii cedri [al., citri], lateribus pandis post longum ductum concludens se; eius ripas influit Oceanus. Hec a fronte posita est uistule fluuii, qui Sarmaticis montibus ortus, in conspectu Scanzie septentrionali Oceano trisulcus illabitur, Germaniam Scythiamque disterminans. Hec ergo habet ab oriente uastissimum lacum, in orbis terre gremio: unde uagi fluuius, uelut quodam uentre generatus, in Oceanum undosus euoluitur. Ab occidente namque immenso pelago circumditur; a septentrione quoque innauigabili eodem uastissimo concluditur Oceano; ex quo quasi quodam  brachio exeunte, sinu distento, Germanicum mare efficitur. Hic gentes que carnibus tantum uiuunt; ibi etiam parue, sed plures perhibentur insule esse disposite; ad quas si congelato mari ob nimium frigus lupi transierint, luminibus feruntur orbari: ita non solum inhospitalis hominibus, uerum etiam belluis terra crudelis est. In Scanzia uero insula, unde nobis sermo est, licet multe et diuerse maneant nationes, septem tamen earum nomina meminit Ptolemeus. Apum ibi turba mellifica ob nimium frigus nunquam reperitur. In cuius parte arctoa gens Adogit consistit, que fertur in estate media quadraginta diebus et noctibus luces habere continuas; itemque brumali tempore, eodem dierum noctiumque  numero lucem claram nescire. Ita alternato merore cum gaudio, beneficio aliis damnoque impar est; et hoc quare? Quia prolixioribus diebus solem ad orientem per axis marginem uident redeuntem; breuioribus uero non sic conspicitur apud illos, sed aliter, quia austrina signa percurrit, et qui nobis uidetur sol ab imo surgere, illis per terre marginem dicitur circuire. Alie uero ibi gentes tres Crefenne [c 1Kb] , qui frumentorum non queritant uictum, sed carnibus ferarum atque auium uiuunt: ubi tanta paludibus fetura ponitur, ut et augmentum prestent generi, et satietatem ac copiam genti. Alia uero gens ibi moratur Suethans, que uelut Thuringi equis utuntur eximiis. Hi quoque sunt qui in usus Romanorum Saphirinas pelles, commercio interueniente, per alias innumeras gentes transmittunt, fam si pellium decora nigredine. Hi cum inopes uiuant, ditissime uestiuntur. Sequuntur deinde diuersarum turba nationum, Theusthes, uagoth, Bergio, Hallin, Liothida, quorum omnium sedes sub humo plana ac fertili, et  propterea inibi aliarum gentium incursionibus infestantur. 399 Post hos Athelnil, Finnaithe, Feruir, Gautigoth, acre hominum genus, et ad bella promptissimum. Dehinc mixti Euagere Othingis. Hi omnes exesis rupibus, quasi castellis inhabitant, ritu belluino. Sunt ex his exteriores Ostrogothe, Raumarice, Raugnaricii, Finni mitissimi, Scanzie cultoribus omnibus mitiores; nec non et pares eorum uinouiloth, Suethidi, Cogeni in hac gente reliquis corpore eminentiores; quamuis et Dani ex ipsorum stirpe progressi, Erulos propriis sedibus expulerunt: qui inter omnes Scanzie nationes nomen sibi ob nimiam proceritatem affectant precipuum. Sunt quanquam et illorum positura Grannii, Aganzie. Unixe, Ethelrugi, Arochiranni, quibus non ante omnes, sed ante multos annos Rodulf rex fuit, qui contempto proprio regno, ad Theoderici Gothorum regis gremium conuolauit, et ut desiderabat inuenit. He itaque gentes Romanis corpore et animo grandiores, infeste seuitia  pugne [al., pugnabant belluina seuitia].



CAPUT Iu. Gothi unde primum egressi, quo pacto paulatim sedes suas promouerint in Scythiam Pontico mari uicinam.

Ex hac igitur Scanzia insula quasi officina gentium, aut certe uelut uagina nationum, cum rege suo nomine Berig, Gothi quondam memorantur egressi; qui ut primum e nauibus exeuntes, terras attigere, illico loco nomen dederunt. Nam hodie illic, ut fertur, Gothiscanzia uocatur. Unde mox promouentes ad sedes Ulmerugorum, qui tunc Oceani ripas insidebant, castrametati sunt; eosque commisso prelio propriis sedibus pepulerunt, eorumque uicinos Wandalos iam tunc subiugantes, suis applicuere  uictoriis. Ibi uero magna populi numerositate crescente, etiam pene quinto rege regnante, post Berig, Filimer, Filogud, Arigis consilio sedit, ut exinde cum familiis Gothorum promoueret exercitus,  qui aptissimas sedes locaque dum quere et congrua, peruenit ad Scythie terras, que lingua eorum Ouim  uocabantur: ubi delectato magna ubertate regionum exercitu, et medietate transposita, pons dicitur unde amnem transiecerat miserabiliter corruisse, nec ulterius iam cuiquam licuit ire aut redire. Nam is locus, ut fertur, tremulis paludibus uoragine circumiecta concluditur; quem utraque confusione natura reddidit imperuium. uerumtamen hodieque illic et uoces armentorum audiri, et indicia hominum deprehendi, commeantium attestatione, quamuis a longe audientium, credere licet. Hec igitur pars Gothorum que apud Filimer, dicitur in terras Ouim  emenso amne transposita,  optatum potita solum. Nec mora, illico ad gentem Spalorum adueniunt, consertoque prelio, uictoriam adipiscuntur; exindeque iam uelut uictores ad extremam Scythie partem que Pontico mari uicina est, properant: quemadmodum et in priscis eorum carminibus pene historico ritu in commune recolitur; quod et Ablabius descriptor Gothorum gentis egregius uerissima attestatur historia. In quam sententiam et nonnulli consensere Maiorum. Iosephus quoque annalium relator uerissimus, dum ubique ueritatis conseruit regulam, et origines causarum a principio reuoluit, hec uero que diximus de gente Gothorum principia cur omiserit ignoramus. Sed tamen ab hoc loco eorum stirpem commemorans, Scythas eos et natione et uocabulo asserit appellatos: cuius soli terminos, antequam aliud ad medium deducamus, necesse est uti iaceant dicere.



CAPUT u. Scythie situs et descriptio, et uarie Gothorum in ea sedes.


Scythia siquidem Germanie terre confinis, eotenus ubi Ister oritur amnis, uel stagnum dilatatur Mysianum, tendens usque ad flumina Tyram, Danastrum, et uagosolam, magnumque illum Danubium Taurumque montem, non illum Asie, sed proprium, id est Scythicum, per omnem Meotidis ambitum, ultraque Meotida per angustias Bosphori usque ad Caucasum montem amnemque Araxem, ac deinde in sinistram partem reflexa, post mare Caspium, que in extremis Asie finibus ab oceano Euroboreo in modum fungi primum tenuis, post hec latissima et rotunda forma exoritur, uergens ad Hunnos, Albanos, et Seres usque digreditur. Hec, inquam, patria, id est Scythia, longe se tendens, lateque aperiens, habet ab oriente Seres in ipso sui principio ad littus Caspii maris commanentes; ab occidente Germanos, et flumen uistule; ab arctoo, id est septentrionali,  circumdatur Oceano, a meridie Perside, Albania, Hiberia, Ponto, atque extremo alueo Istri, qui dicitur Danubius, ab ostio suo usque ad fontem. In eo uero loci latere quo Ponticum littus attingit, oppidis haud obscuris inuoluitur, Boristhenide, Olbia, Callipode, Chersone, Theodosia, Pareone, Mirmycione et Trapezunte, quas indomite Scytharum nationes Grecos permisere condere, sibimet commercia prestaturos. In cuius Scythie medio est locus qui Asiam Europamque ab alterutro diuidit, Rhiphei scilicet montes, qui Tanain uastissimum fundunt intrantem Meotida; cuius paludis circuitus passuum millia 144, nusquam octo ulnis altius subsidentis. In qua Scythia prima ab occidente gens sedit Gepidarum, que magnis opinatisque ambitur fluminibus. Nam Tisianus per aquilonem eius corumque discurrit. Ab Africo uero magnus ipse Danubius, ab Euro fluuius Tausis secat, qui rapidus ac uerticosus in Istri fluenta furens deuoluitur. Introrsus illi Dacia est, ad corone speciem arduis alpibus emunita, iuxta quorum sinistrum  latus, quod in Aquilonem uergit, et ab ortu uistule fluminis per immensa spatia uenit, Uuinidarum natio populosa consedit. Quorum nomina licet nunc per uarias familias et loca mutentur, principaliter tamen Sclauini et Antes nominantur. Sclauini a ciuitate noua, et Sclauino Rumunnense, et lacu qui appellatur Musianus, usque ad Danastrum, et in boream uiscla tenus commorantur: hi paludes siluasque pro ciuitatibus habent. Antes uero, qui sunt eorum fortissimi, qui ad Ponticum mare curuantur, a Danastro extenduntur usque ad Danubium, 400 que flumina multis mansionibus ab inuicem absunt. Ad littus autem Oceani, ubi tribus faucibus fluenta uistule fluminis ebibuntur, uidioarii resident, ex diuersis nationibus aggregati, post quos ripam Oceani Itemesti tenent, pacatum hominum genus omnino. Quibus in Austro assedit gens Agazzirorum fortissima, frugum ignara, que pecoribus et uenationibus uictitat. Ultra quos distenduntur supra mare Ponticum  Bulgarorum sedes, quos notissimos peccatorum nostrorum mala fecere. Hinc iam Hunni quasi fortissimarum gentium fecundissimus cespes, in bifariam populorum rabiem pullularunt. Nam alii Aulziagri, alii Auiri nuncupantur, qui tamen sedes habent diuersas. Iuxta Chersonem Aulziagri, quo Asie bona auidus mercator importat, qui estate campos peruagantur effusos, sedes habentes, prout armentorum inuitauerint pabula; hieme supra mare Ponticum se referentes. Hunagari autem hinc sunt noti, quia ab ipsis pellium murinarum uenit commercium: quos tantorum uirorum formidauit audacia. Quorum mansionem primam esse in Scythie solo iuxta paludem Meotidem, secundo in Mesia, Thraciaque, et Dacia; tertio supra mare Ponticum, rursus in Scythia legimus habitasse: nec eorum fabulas alicubi reperimus scriptas, qui eos dicunt in Britannia, uel in una qualibet insularum in seruitutem redactos, et unius caballi pretio quondam redemptos. Aut certe si quis eos aliter dixerit in nostro orbe quam quod nos diximus  fuisse exortos, nobis aliquid obstrepit; nos enim potius lectioni credimus, quam fabulis anilibus consentimus. Ut ergo ad nostrum propositum redeamus, in prima parte Scythie iuxta Meoditem commanentes prefati, unde loquimur, Filimer regem habuisse noscuntur. In secundo, id est, Dacie, Thracieque, et Mesie solo, Zamolxen, quem mire philosophice eruditionis fuisse testantur plerique scriptores annalium. Nam et Zeutam prius habuerunt eruditum, post etiam Diceneum, tertium Zamolxen, de quo superius diximus. Nec defuerunt qui eos sapientiam erudirent. Unde et pene omnibus barbaris Gothi sapientiores semper exstiterunt, Grecisque pene consimiles, ut refert Dio, qui historias eorum annalesque Greco stylo composuit. Qui dixit primum Zarabos Tereos, deinde uocitatos Pileatos hos qui inter eos generosi exstabant: ex quibus eis et reges et sacerdotes ordinabantur. Adeo ergo fuere laudati Gete, ut dudum Martem, quem petarum fallacia  deum belli pronuntiat, apud eos fuisse dicant exortum. Unde et uirgilius:

Gradiuumque patrem Geticis qui presidet aruis.

Quem Martem Gothi semper asperrima placauere cultura. Nam uictime eius mortes fuere captorum, opinantes bellorum presulem aptius humani sanguinis effusione placandum. Huic prede primordia uouebantur, huic truncis suspendebantur exuuie; eratque illis religionis preter ceteros insinuatus affectus, cum parenti deuotio nominis uideretur impendi. Tertia uero sedes supra mare Ponticum, iam humaniores et, ut superius diximus, prudentiores effecti, diuisi per familias populi. uesegothe familie Balthorum, Ostrogothe preclaris Amalis seruiebant. Quorum studium fuit primum, inter alias gentes uicinas, arcus intendere neruis, Lucano plus historico quam peta testante:

Armeniosque arcus Geticis intendere neruis.

Ante quos etiam cantu maiorum facta modulationibus  cithari que canebant, Ethespamare, Hanale [Forte, Amale], Fridigerni. Uuidicule, et aliorum, quorum in hac gente magna opinio est, quales uix heroas fuisse miranda iactat antiquitas. Tunc, ut fertur, uesosis Scythis lacrymabile sibi potius intulit bellum, eis uidelicet quos Amazonum uiros prisca tradit auctoritas. De queis feminas bellatrices et Orosius in primo uolumine professa uoce testatur. Unde cum Gothis eum dimicasse euidenter probamus, quem cum Amazonum uiris absolute pugnasse cognoscimus, qui tunc a Boristhene amne, quem accole Danubium [al., Danabrum] uocant, usque ad Tanain fluuium circa sinum paludis Meotidis considebant. Tanain uero hunc dico qui ex Rhipheis montibus deiectus adeo preceps ruit, ut cum uicina flumina, siue Meotis, uel Bosphorus gelu solidentur, solus amnium confragosis montibus uaporatus, nunquam Scythico durescit algore. Hic inter Asiam Europamque terminus famosus habetur. Nam alter est  ille qui montibus Chrinnorum oriens, in Caspium mare dilabitur. Danubius [al., Danaber] autem ortus grandi palude, quasi ex mari profunditur. Hic usque ad medium sui dulcis est et potabilis, piscesque nimii saporis gignit, ossibus carentes, cartilaginem tantum habentes in corporis continentiam. Sed ubi fit Ponto uicinior, paruum fontem suscipit, cui ex Ampheo cognomen est, adeo amarum, ut cum sit 40 dierum itinere nauigabilis, huius aquis exiguis immutetur, infectusque ac dissimilis sui, inter Greca oppida Callipidas et Hypanis in mare defluat. Ad cuius ostia insula est in fronte, Achillis nomine. Inter hos terra uastissima, siluis consita, paludibus dubia.



CAPUT uI. Gothi uesosim Aegyptiorum regem profligant, et Asiam in reditu ex Aegypto subiugant. Item, de Parthorum origine.

Hic ergo Gothis morantibus, uesosis Aegyptiorum  rex in bellum irruit: quibus tunc Taunasis rex erat. Quo prelio ad Phasim fluuium, a quo phasides aues exorte, in toto mundo epulis potentum exuberant, Taunasis Gothorum rex uesosi Aegyptiorum occurrit, eumque grauiter debellans, in Aegyptum usque persecutus est; et nisi Nili amnis intransmeabilis obstitissent fluenta, uel munitiones quas dudum sibi ob incursiones Aethiopum uesosis fieri precepisset, ibi in eius eum patria exstinxisset. Sed dum eum semper ibi positum non ualuisset ledere, reuertens pene omnem Asiam subiugauit, et sibi tunc charo amico Sorno rege [al., Sormi regi] Medorum ad persoluendum tributum subditum fecit. Ex cuius exercitu uictores tunc nonnulli prouincias subditas contuentes, et in omni fertilitate pollentes, deserto suorum agmine sponte in Asie partibus resederunt. Ex quorum nomine uel genere Trogus Pompeius Parthorum dicit exstitisse prosapiam. Unde etiam hodieque lingua Scythica Fugaces, quod est Parthi, dicuntur; suoque generi respondentes, inter omnes pene Asie  nationes soli sagittarii sunt et acerrimi bellatores. De nomine uero, quod diximus eos Parthos, id est Fugaces, 401 ita aliquanti etymologiam traxerunt, ut dicerentur Parthi, quia suos refugere parentes. Hunc ergo Taunasim regem Gothorum mortuum inter numina sui populi coluerunt.



CAPUT uII. Amazones absentibus in prelio maritis, hostium uariis incursibus resistunt, et diuersas Asie gentes bello superant.

Post cuius decessum exercitu eius cum successore ipsius in aliis partibus expeditionem gerente, femine Gothorum a quadam uicina gente tentate, in predamque ducte [al., in predaque docte] a uiris, fortiter restiterunt, hostesque super se uenientes cum magna uerecundia abegerunt. Qua parata [al., patrata] uictoria, freteque maiori audacia, inuicem se  cohortantes, arma arripiunt, eligentesque duas audaciores Lampeto, et Marpesiam principatui subrogarunt. Que dum curam gerunt, ut propria defenderent et aliena uastarent, sortito Lampeto restitit, fines patrios tuendo; Marpesia uero feminarum agmine sumpto, nouum genus exercitus duxit in Asiam, diuersasque gentes bello superans, alios uero pace concilians, ad Caucasum uenit, ibique certum tempus demorans, loco nomen dedit, Saxum Marpesie. Unde uirgilius:

Ac si dura silex, aut stet Marpesia cautes.
In eo loco ubi post hec Alexander Magnus portas constituens, Pylas Caspias nominauit; quod nunc Lazorum gens custodit pro munitione Romana. Hic ergo certum temporis Amazones commanentes, confortate sunt. Unde egresse, et Alym fluuium qui iuxta Garganum [al., Gorgarum] ciuitatem preterfluit, transeuntes, Armeniam, Syriam, Ciliciamque,  Galatiam, Pisidiam, omniaque Asie oppida, equa felicitate domuerunt; Ionium Aeoliamque conuerse, deditas sibi prouincias effecerunt. Ubi diutius dominantes, etiam ciuitates castraque suo nomini dicauerunt. Ephesi quoque templum Diane ob sagittandi uenandique studium, quibus se artibus tradidissent, effusis opibus, mire pulchritudinis condiderunt. Tali ergo Scythice gentis [al., Tales Scythia genite] femine casu Asie regno potite, per centum pene annos tenuerunt; et sic demum ad proprias socias in cautes Marpesias, quas superius diximus, repedarunt, in montem scilicet Caucasum. Cuius montis, quia facta iterum mentio est, non ab re arbitror eius tractum situmque describere, quando maximam partem orbis noscitur circuire iugo continuo. Caucasus ab Indico mari surgens, qua meridiem respicit sole uaporatus ardescit; qua septentrioni pater, rigentibus uentis est obnoxius et pruinis. Mox in Syriam curuato angulo reflexus, licet amnium plurimos emittat, in Asianam tamen regionem Euphratem Tigrimque nauigeros ad  opinionem maximam perennium fontium copiosis fundit uberibus. Qui amplexantes terras Assyriorum, Mesopotamiam et appellari faciunt et uideri, in sinum maris Rubri fluenta deponentes. Tunc in boream reuertens, Scythias terras iugum antefatum magnis flexibus peruagatur; atque ibidem opinatissima flumina in Caspium mare profundens, Araxem, Cyssum, et Cambysen, continuato iugo ad Rhipheos usque montes extenditur. Indeque Scythicis gentibus dorso suo terminum prebens, ad Pontum usque descendit; consertisque collibus, Istri quoque fluenta contingit; quo amnis scissus dehiscens, in Scythia quoque Taurus uocatur. Talis ergo, tantusque, et pene omnium montium maximus, excelsas suas erigens summitates, naturali constructione prestat gentibus inexpugnanda munimina. Nam locatim [al., paulatim] recisus, qua disrupto iugo uallis hiatu patescit, nunc Caspias portas, nunc Armenias, nunc Cilicas, uel secundum locum, qualis fuerit, facit; uix tamen plaustro meabilis, lateribus in altitudinem utrinque  directis; qui pro gentium uarietate diuerso uocabulo nuncupatur. Hunc enim Iamnium [forte, Imaum], mox Propanismum Indus appellat; Parthus primum castra post Nifacen edicit. Syrus et Armenius Taurum, Scythe Caucasum ac Rhipheum, iterumque in fine Taurum, cognominant; aliaque complura gentes huic iugo dedere uocabula. Et quia de eius continuatione pauca libauimus, ad Amazones, unde diuertimus, redeamus.



CAPUT uIII. De Amazonum cum uicinis gentibus concubitu earumque partubus.

Que uerite ne earum proles raresceret, a uicinis gentibus concubitum petierunt: facta nundina semel in anno, ita ut futuris temporibus eis deinde reuertentibus in idipsum, quidquid partus masculini edidisset, patri redderet; quidquid uero feminei sexus nasceretur, mater ad arma bellica erudiret. Siue, ut  quibusdam placet, editis maribus, nouercali odio infantis miserandi fata rumpebant: ita apud illas detestabile puerperium erat, quod ubique constat esse uotiuum. Que crudelitas illis terrorem magnum cumulabat, opinione uulgata. Nam que, rogo, spes esset capto, ubi ignosci uel filio nefas habebatur! Contra has, ut fertur, pugnabat Hercules, et Melanes pene plus dolo quam uirtute subegit. Theseus uero Hippolyten in predam tulit, de qua genuit et Hippolytum. He quoque Amazones post hec habuere reginam nomine Penthesileam, cuius Troiano bello exstant clarissima documenta. Nam he femine usque ad Alexandrum Magnum referuntur tenuisse regnum.



CAPUT IX. De uiris Amazonum, et eorum rege Telepho, deque eius ortu et rebus gestis.

Sed ne dicas, de uiris Gothorum sermo assumptus  cur in feminis tandiu perseueret: audi et uirorum insignem et laudabilem fortitudinem. Dio historicus et antiquitatum diligentissimus inquisitor, qui operi suo Getica titulum dedit; quos Getas iam superiori loco Gothos esse probauimus, Orosio Paulo dicente: Hic Dio regem illis post tempora multa commemorat nomine Telephum. Ne uero quis dicat hoc nomen a lingua Gothica omnino peregrinum esse, nemo est qui nesciat animaduerti 402 usu pleraque nomina gentes amplecti, ut Romani Macedonum, Greci Romanorum, Sarmate Germanorum, Gothi plerumque mutuantur Hunnorum. Is ergo Telephus Herculis filius, natus ex Auge sorore Priami, coniugio copulatus, procerus quidem corpore, sed plus uigore terribilis, paternam fortitudinem propriis uirtutibus equans, Herculis genio [al., ingenio] forme quoque similitudinem referebat. Huius itaque regnum Mesiam appellauere maiores. Que prouincia ab oriente ostia fluminis Danubii, a meridie Macedoniam, ab occasu Istriam, a septentrione Danubium  habet. Is ergo antefatus habuit bellum cum Danais, in qua pugna Thessandrum ducem Grecie interemit; et dum Aiacem infestus inuadit, Ulyssemque persequitur, equo cadente, ipse corruit, Achillisque iaculo femore sauciatus, diu mederi nequiuit. Grecos tamen, quamuis iam saucius, e suis finibus proturbauit. Telepho uero defuncto, Eurypilus filius successit in regno, ex Priami Phrygum regis germana progenitus. Qui ob Cassandre amorem bello interesse Troiano ac parentibus soceroque ferre auxilium cupiens, mox ut uenit exstinctus est.



CAPUT X. De uariis Gothorum aduersus reges Persarum et Macedonum bellis et uictoriis.

Cyrus rex Persarum post grande interuallum, et pene post sexcentorum triginta annorum tempora, Pompeio Trogo testante, Getarum regine Thamiri sibi exitiale intulit bellum. Qui elatus ex Asie uictoria,  Getas nititur subiugare, in quibus, ut diximus, regnauerat Thamiris [al., Thomiris]. Que cum ab Araxe amne Cyri arcere potuisset accessus, transire tamen permisit, eligens armis eum uincere quam locorum beneficio submouere: quod et factum est; et ueniente Cyro, prima cessit fortuna Parthis tanta, ut et filium Thamiris, et plurimum exercitum trucidarent; sed iterato marte, Gethe cum sua regina Parthos deuictos superant atque prosternunt, opimamque predam de eis auferunt; ibique primum Gothorum gens serica uident tentoria. Tunc Thamiris regina acta [al., aucta] uictoria, tantaque preda de inimicis potita, in partem Mesie que nunc ex magna Scythia nomen mutuata, minor Scythia est appellata, transiens, ibi in ponte Mesie colitur, et Thamiris ciuitatem suo de nomine edificauit. Dehinc Darius rex Persarum Hystaspis filius, Antriregiri regis Gothorum filiam in matrimonium expostulauit, rogans pariter, atque deterrens, nisi suam peragerent uoluntatem.  Cuius affinitatem Gothi spernentes, legationem eius frustrarunt. Qui repulsus, furore flammatus est, et octoginta millia armatorum contra ipsos produxit exercitum, uerecundiam suam malo publico uindicare contendens; nauibusque pene a Chalcedonia usque ad Byzantium ad instar pontium tabulatis eque consertis, petit Thraciam et Mesiam; ponteque rursus in Danubio pari modo constructo, duobus mensibus crebris fatigatus intaphis [a 1Kb] [al., in scaphis], octo millia perdidit armatorum; timensque ne pons Danubii ab eius aduersariis occuparetur, celeri fuga in Thraciam repedauit, nec Mesie solum  credens sibi tutum fore aliquantum remorandi. Post cuius decessum iterum Xerxes filius eius paternas iniurias ulcisci se estimans, cum suis ducentis [al., septingentis] et auxiliatorum trecentis millibus armatorum, rostratas naues habens mille septingentas, et onerarias tria millia, super Gothos profectus ad bellum; nec tentata re in conflictu preualuit, animositate constantie superatus. Sic namque ut uenerat, absque aliquo certamine suo cum rubore recessit. Philippus quoque pater Alexandri Magni cum Gothis amicitias copulans, Medopam Gothile [al., Medorum Gudile] filiam regis accepit uxorem, ut tali affinitate roboratus, Macedonum regna firmaret. Qua tempestate, Dione historico dicente, Philippus inopiam pecunie passus, Udisitanam Mesie ciuitatem instructis copiis uastare deliberat, que tunc propter uiciniam Thamiris [al., Tomhee], Gothis erat subiecta. Unde et sacerdotes Gothorum aliqui, illi qui Pii uocabantur, subito patefactis portis, cum citharis et uestibus candidis obuiam sunt egressi, paternis diis,  ut sibi propitii Macedones repellerent, uoce supplici modulantes. Quos Macedones sic fiducialiter sibi occurrere contuentes stupescunt; et, si dici fas est, ab inermibus tenentur [al., torrentur] armati. Nec mora, acie soluta quam ad bellum construxerunt, non tantum ab urbis excidio remouere, uerum etiam et quos foris fuerunt iure belli adepti reddiderunt, federeque inito ad sua reuersi sunt. Quem dolum post longum tempus reminiscens egregius Gothorum ductor Sitalcus, 150 uirorum millibus congregatis, Atheniensibus intulit bellum aduersus Perdiccam Macedonie regem, quem Alexander apud Babyloniam ministri insidiis potans interitum, Atheniensium principatui hereditario iure reliquerat successorem. Magno prelio cum hoc inito, Gothi superiores inuenti sunt; et sic pro iniuria quam illi in Mesia dudum fecissent, isti in Greciam discurrentes, cunctam Macedoniam uastauere.



CAPUT XI. De Dicenei Boroiste ad Gothos aduentu, qui eos omnem philosophiam docuit; deque eius summa apud Gothos auctoritate. Item de Comosico Dicenei successore.


Dehinc regnante in Gothis Sitalco, Boroista Diceneus uenit in Gothiam, quo tempore Romanorum Sylla potitus est principatu, quem Diceneus suscipiens Boroista, dedit ei pene regiam potestatem: cuius consilio Gothi Germanorum terras quas nunc Franci obtinent, depopulati sunt. Cesar uero, qui sibi primus omnium Romanorum uindicauit imperium, et pene omnem mundum sue ditioni subegit omniaque regna perdomuit, adeo ut extra nostrum orbem Oceani sinu repositas insulas occuparet; et qui nec nomen Romanorum auditu quidem nouerant, eos Romanis tributarios faceret: Gothos tamen crebro tentans nequiuit subigere. Gaius Tiberius iam tertius regnat Romanis: Gothi tamen suo regno incolumes  perseuerant; quibus hoc 403 erat salubre, aut commodum, aut uotiuum, ut quidquid Diceneus eorum consiliarius precepisset, hoc modis omnibus expetendum, hoc utile iudicantes, effectui manciparent. Qui cernens eorum animos sibi in omnibus obedire, et naturale eos habere ingenium, omnem pene philosophiam eos instruxit; erat enim huius rei magister peritus. Nam ethicam eos erudiuit, ut barbaricos mores ab eis compesceret; physicam tradens, naturaliter propriis legibus uiuere fecit, quas usque nunc conscriptas Bellagines [b 1Kb] nuncupant; logicam instruens, eos rationis supra ceteras gentes  fecit expertos; practicen ostendens, in bonis actibus conuersari suasit; theoricen demonstrans, signorum duodecim, et per ea planetarum cursus, omnemque astronomiam contemplari edocuit; et quomodo lunaris orbis augmentum sustinet aut patitur detrimentum, edixit; solisque globus igneus quantum terrenum orbem in mensura excedat, ostendit; aut quibus nominibus uel quibus signis in celi polo uergentes aut reuergentes, 344 stelle ab ortu in occasum precipites ruant, exposuit. Qualis erat, rogo, uoluntas, ut uiri fortissimi, quando ab armis quatriduum usque uacassent, doctrinis philosophicis imbuebantur? uideres unum celi positionem, alium herbarum frugumque explorare naturas; istum lune commoda incommodaque, illum solis laborem attendere, et quomodo rotatu celi raptus, retro reduci ad partem occiduam, qui ad orientalem plagam ire festinarit, ratione accepta quiescere. Hec et alia multa Diceneus Gothis sua peritia tradens, mirabilis apud eos inuenitur [al., enituit], ut non solum mediocribus,  diocribus, imo et regibus imperaret. Elegit namque ex eis tunc nobilissimos prudentiores uiros, quos theologiam instruens, numina quedam et sacella uenerari suasit, fecitque sacerdotes, nomen illis pileatorum contradens, ut reor, quia opertis capitibus tiaris, quos pileos alio nomine nuncupamus, litabant; reliquam uero gentem capillatos dicere iussit, quod nomen Gothi, pro magno suscipientes, adhuc hodie suis cantionibus reminiscuntur. Decedente uero Diceneo, pene pari ueneratione habuere Comosicum, quia nec impar erat solertia. Hic etenim et rex illis, et pontifex ob suam peritiam habebatur, et in sua [forte summa] iustitia populos iudicabat.



CAPUT XII. De Corillo Gothorum rege. Item descriptio Dacie antique. Item descriptio Danubii.

Et hoc rebus excedente humanis, Corillus rex Gothorum in regnum conscendit, et per 40 annos in  Dacia suis gentibus imperauit. Daciam dico antiquam, quam nunc Gepidarum populi possidere noscuntur. Que patria in conspectu Mesie trans Danubium corona montium cingitur: duos tantum habens accessus, unum per Bontas, alterum per Tabas. Hanc Gothicam, quam Daciam appellauere maiores, que nunc, ut diximus, Gepidia dicitur, tunc ab oriente Roxolani, ab occasu Tamazites, a septentrione Sarmate et Bastarne, a meridie amnis Danubii fluenta terminant. Tamazites [A., Taziges] a Roxolanis alueo tantum fluuii segregantur. Sed quia Danubii mentio facta est, non ab resiudico pauca de tali amne egregia indicare. Nam hic in Alemanicis aruis exoriens, sexaginta habet a fonte suo flumina usque ad ostia in Pontum uergentia, per mille ducentorum passuum millia hinc inde suscipiens flumina in modum spine, que costas ut cratem intexunt; omnino amplissimus est, qui in lingua Bessorum Ister uocatur, ducentis tantum pedibus in altum aquam alueo habet profundam. Hic etenim amnis inter cetera flumina immanis,  omnes superat, preter Nilum. Hec de Danubio dixisse sufficiat. Ad propositum uero, unde nos digressi sumus, adiuuante Domino, redeamus.



CAPUT XIII. De Dorpaneo Gothorum rege, et uariis eorum contra Romanos sub Domitiano imp. preliis et uictoriis.

Longum namque post interuallum, Domitiano imperatore regnante, eius auaritiam metuentes, fedus  quod dudum cum aliis principibus pepigerant Gothi soluentes, ripam Danubii iam longe possessam ab imperio Romano, deiectis [al., delectis] militibus cum eorum ducibus, uastauerunt; cui prouincie tunc post Agrippam Poppeus [ed. Niu., Pompeius] preerat Sabinus. Gothis autem Dorpaneus principatum agebat, quando bello commisso Gothi Romanis deuictis, Poppei [al., Oppius] Sabini capite abscisso, multa castella et ciuitates inuadentes de parte imperatoris publice depredarunt: qua necessitate suorum Domitianus cum omni uirtute sua in Illyricum properauit, et totius pene reipublice militibus, ductore Fusco prelato, cum electissimis uiris amnem Danubium confertis nauibus ad instar pontis transmeare cegit, super exercitum Dorpanei. Tum Gothi haud segnes reperti, arma capessunt, primoque armati conflictu, mox Romanos deuincunt, Fuscoque duce exstincto, diuitias de castris militum despoliant, magnaque potiti per loca uictoria, iam proceres suos, quasi qui fortuna uincebant, non puros homines, sed  semideos [a 21Kb] , id est anses uocauere. Quorum genealogiam ut paucis percurram, ut [al., uel] quo quis parente genitus est, aut unde origo accepta, ubi finem efficit, absque inuidia qui legis uera dicentem ausculta.



404 CAPUT XIu. Genealogia procerum Gothorum, quos illi anses, id est, semideos uocabant, deque eorum origine et fine.

Horum [al., heroum] ergo, ut ipsi suis fabulis ferunt, primus fuit Gapt, qui genuit Halmal. Halmal uero genuit Augis; Augis genuit eum qui dictus est Amala, a quo et origo Amalorum decurrit. Et Amala genuit Isarna; Isarna autem genuit Ostrogetha; Ostrogotha genuit Unilt; Unilt genuit Athal; Athal genuit Achiulf; Achiulf genuit Ansilam et Ediulf, Widulf et Hermerich; Widult uero genuit ualerauans; ualerauans autem genuit Winitharium; Winitharius quoque genuit Theodemir, et Walemir, et Widemir;  Theodemir genuit Theodericum; Theodericus genuit Amalasuentam; Amalasuenta genuit Athalaricum et Mathasuentam, de Utherico [al., Eutharico] uiro suo, cuius affinitati generis sic ad eam coniunctus est. Nam supradictus Hermericus filius Achiulfi genuit Hunnimundum; Hunnimundus autem genuit Thorismundum: Thorismundus uero genuit Berimund; Berimund genuit Widericum; Widericus genuit Eutharicum, qui coniunctus Amalasuente genuit Athalaricum et Mathasuentam; mortuoque in puerilibus annis Athalarico, Mathasuente Witichis [al., uitigis] est sociatus, de quo non suscepit liberum, adductique simul a Belisario in Constantinopolim, et Witichi rebus excedente humanis, Germanus patricius fratruelis domini Iustiniani imperatoris eamdem in coniugio sumens, patriciam ordinariam fecit; de qua filium genuit item Germanum nomine. Germano uero defuncto ipsa uidua perseuerare disponit. Qualiter autem, aut quomodo Amalorum regnum destructum est, loco suo, si Dominus uoluerit, edocebimus. Nunc autem ad id  unde digressum fecimus, redeamus, doceamusque quando ordo gentis, unde agimus, cursus sui metam expleuerit. Ablauius enim historicus refert quia ibi super limbum Ponti, ubi eos diximus in Scythia commanere, pars eorum qui orientalem plagam tenebant, eisque preerat Ostrogotha , residui uero uesegothe in parte occidua. Et quidem iam diximus eos transito Danubio aliquantum temporis apud Mesiam Thraciamque uixisse.



CAPUT Xu. De Maximini imp. e gente Gothica orti mira fortitudine, et quo pacto ad imperium peruenerit.


Ex eorum reliquiis fuit et Maximinus imperator, post Alexandrum Mammee [ed. Niu., Mammeam], ut dicit Symmachus in quinto sue historie libro. Alexandro, inquit, Cesare mortuo, Maximinus [ed. Niu., Maximinus, inquiens Cesar, mortuo Alexandro, etc.] ab exercitu factus est imperator, ex infimis parentibus in Thracia natus, a patre Gotho nomine Mecca, matre Alana, que Ababa dicebatur. Is triennium regnans, dum in Christianos arma commoueret, imperium simul et uitam amisit. Nam hic, Seuero imperatore regnante, et natalem filii diem celebrante, post primam etatem et rusticam uitam, de pascuis in militiam uenit. Princeps siquidem Seuerus militares dederat ludos; quod cernens Maximinus, qui [al., quamuis] erat semibarbarus adolescens, positis premiis, barbara lingua petit ab imperatore  ut sibi luctandi cum expertis militibus licentiam daret. Seuerus admodum miratus magnitudinem forme , iussit eum cum lixis corporeo nexu contendere, ne quid a rudi homine militaribus uiris ueniret iniurie. Tunc Maximinus sedecim lixas tanta felicitate prostrauit, ut uincendo singulos nullam sibi requiem intercapedine temporum daret. Hic, captis premiis, iussus est in militiam mitti, primaque ei stipendia equestria fuere. Tertiam post diem, cum imperator prodierat [ed. Niu., prodiret] in campum, uidit eum exsultantem more barbarico, iussitque tribuno ut eum cercitum ad Romanam imbueret disciplinam. Ille uero ubi de se intellexit principem loqui, accessit ad eum, equitantemque preire pedibus cepit. Tum imperator equo adacto [ed. Niu., adiecto] in cursum calcaribus incitatum, multos orbes huc atque illuc usque ad suam fatigationem uariis inflexibus interpedauit [Iuret., intripedauit], ac deinde ait illi: Nunquid uis post cursum Thracisce luctari?  Respondit: Quantum libet, imperator. Ita Seuerus ex equo desiliens, recentissimos militum cum eodem certare iussit. At ille septem ualentissimos milites [al., iuuenes] ad terram elisit, ita ut antea nichil per interualla respiraret. Selus a Cesare et argenteis premiis, et aureo torque donatus est, iussus deinde inter stipatores degere corporis principalis. Post hec sub Antonino Caracalla ordines duxit, ac sepe famam factis extendens, inter plures militie gradus, centuriasque strenuitatis sue pretium tulit. Macrino tamen postea in regnum ingresso, recusauit militiam pene triennium, tribunatusque habens honorem, nunquam se oculis obtulit Macrini: indignum ducens eius imperium, quod perpetratum facinus erat quesitum ab Heliogabalo. Dehinc quasi ad Antonini filium reuertens, tribunatum suum adiit, et post hunc sub Alexandro Mammee contra Parthos mirabiliter dimicauit. Eoque Mogontiaco militari tumultu occiso, ipse exercitus electione absque senatusconsultu effectus  est imperator; qui cuncta bona sua in Christianorum persecutione malo uoto fedauit, occisusque Aquileie a Pupione, regnum reliquit Philippo. Quod nos idcirco huic opusculo de Symmachi historia  mutuauimus, quatenus gentem unde agimus, ad regni Romani fastigium usque uenisse doceamus. Ceterum causa exigit ut ad id unde digressi sumus redeamus.



CAPUT XuI. Gothi antea Romanorum federati, ob distracta sibi stipendia hostes facti, Mesiam Thraciamque uastant, ductu Ostrogothe regis.

Nam gens ista mirum in modum in ea parte qua uersabatur, id est Ponti in littore Scythie soli, innotuit, sine dubio tanta spatia tenens terrarum, tot sinus maris, tot fluminum cursus, 405 sub cuius sepe dextra Wandalus iacuit, stetit sub pretio Marcomannus,  Quadorum principes in seruitutem redacti sunt. Philippo namque antedicto regnante Romanis, qui solus ante Constantinum Christianus cum Philippo, id est [al., eiusdem] filio fuit, cuius et secundo anno regni Roma millesimum annum expleuit; Gothi, ut assolet, distracta sibi stipendia sua ferentes egre, de amicis facti sunt inimici. Nam quamuis remoti sub regibus uiuerent suis, reipublice tamen Romane federati erant, et annua munera percipiebant. Quid multa? Transiens tunc Ostrogotha cum suis Danubium, Mesiam Thraciamque uastauit. Ad quem repellendum Decius senator a Philippo dirigitur; qui ueniens, dum genti nichil preualet, milites proprios exemptos a militia fecit uita priuata degere, quasi eorum neglectu Gothi Danubium transissent, factaque ut puta in suis uindicta, ad Philippum reuertitur. Milites uero uidentes se esse post hos labores militia pulsos, indignati ad Ostrogothe regis Gothorum auxilium confugerunt. Qui excipiens eos, eorumque uerbis accensus, mox triginta millia uirorum  armata produxit ad prelium, adhibitis sibi Thaphilis et Astringis [al., Thaifalis et Astingis] nonnullis; sed et Carporum tria millia [al., 300 millia], genus hominum ad bella nimis expeditum, qui sepe Romanis infesti sunt; quos tamen post hec imperante Diocletiano, Galerius Maximinus [ed. Niu., et Maximiano] Cesar de ciuitate reipublice Romane subiecit. Is ergo habens Gothos et Peucenos, ab insula Peuce, que ostio Danubii Ponto mergenti adiacet, Argaitum et Gunthericum nobilissimos sue gentis prefecit ductores. Qui mox Danubium uadati, et secundo Mesiam populati, Marcianopolim eiusdem patrie urbem famosam metropolim aggrediuntur, diuque obsessam, accepta pecunia ab his qui inerant, reliquere. Et quia Marcianopolim nominauimus, libet aliqua de eius situ breuiter intimare. Nam hanc urbem Traianus imperator hac re edificauit, ut fertur, eo quod Marcie sororis sue [al., Marcia soror sua] puella, dum lauat in flumine illo, quod nimie limpiditatis  saporisque in media urbe oritur, Potami cognomento, exindeque uellet aquam haurire, casu uas aureum quod ferebatur in profundum cecidit, metalli pondere grauatum, et longe post emersit; quod certe non erat usitatum, aut uacuum sorberi, aut certe semel uoratum undis respuentibus renatare. His Traianus sub admiratione compertis, fontique numinis quiddam inesse credens, conditam ciuitatem germane sue in nomine Marcianopolim nominauit.



CAPUT XuII. Fastida Gepidarum rex, Ostrogothe Gothorum regi bellum infert; Gothi uictores euadunt. Item de cognatione inter se Gothorum et Gepidarum.

Abhinc ergo, ut dicebamus, post longam obsidionem accepto premio, ditatus Geta, recessit ad patriam. Quem Gepidarum cernens natio subito ubique  uincentem, predisque ditatum, inuidia ductus, arma in parentes mouet. Quomodo uero Gete Gepideque sint parentes si queris, paucis absoluam. Meminisse debes me initio de Scanzie insule gremio Gothos dixisse egressos cum Berich suo rege, tribus tantum nauibus uectos ad citerioris Oceani ripam; quarum trium una nauis, ut assolet, tardius uecta, nomen genti fertur dedisse; nam lingua eorum pigra, gepanta dicitur. Hinc factum est ut paulatim et corrupte nomen eis ex conuicio nasceretur. Gepide namque sine dubio ex Gothorum prosapia ducunt originem; sed quia, ut dixi, gepanta pigrum aliquid tardumque signat, pro gratuito [al., graui tunc] conuicio Gepidarum nomen exortum est, quod nec ipsum credo falsissimum. Sunt enim tardioris ingenii, et grauiores corporum uelocitate. Hi ergo Gepide tacti inuidia, dudum spreta prouincia, commanebant in insula uiscle amnis uadis circumacta, quam pro patrio sermone dicebant Gepidos. Nunc eam, ut fertur, insuam  gens uiuidaria incolit, ipsis ad meliores terras meantibus. Qui uiuidarii ex diuersis nationibus ac si in unum asylum collecti sunt, et gentem fecisse noscuntur. Ergo, ut dicebamus, Gepidarum rex Fastida, qui etiam [al., quietam] gentem excitans, patrios fines per arma dilatauit, Burgundiones [al., Burgozones] pene usque ad internecionem deleuit, aliasque nonnullas gentes perdomuit. Gothos quoque male prouocans, consanguinitatis fedus prius importuna concertatione uiolauit; superbaque admodum elatione iactatus, crescenti populo dum terras cepit addere, incolas patrios reddidit rariores. Is ergo misit legatos ad Ostrogotham, cuius adhuc imperio tam Ostrogothe, quam uesegothe, id est utrique eiusdem gentis populi, subiacebant; inclusum se montium queritans asperitate, siluarumque densitate constrictum: unum poscens e duobus, ut aut bellum sibi, aut locorum suorum spatia prepararet. Tunc Ostrogotha rex Gothorum, ut erat solidi animi, respondit legatis, bellum se quidem tale horrere,  durumque fore, et omnino scelestum armis confligere cum propinquis; loca uero non cedere. Quid multa? Gepide in bella irruunt; contra quos, ne nimii [al., ne minor] iudicarentur, mouit et Ostrogotha procinctum, conueniuntque ad oppidum Galtis, iuxta quod currit fluuius Aucha [al., houna], ibique magna partium uirtute certatum est, quippe quos in se et armorum, et pugne similitudo commouerat. Sed causa melior uiuaxque ingenium iuuat [al., uiuacitasque ingenii iuuit] Gothos; inclinata denique parte Gepidarum, prelium nox [ed. Niu., mox] diremit. Tunc relicta suorum strage, Fastida rex Gepidarum properauit ad patriam, tam pudendis opprobriis humiliatus quam fuerat elatione erectus. Redeunt uictores Gothi, Gepidarum discessione contenti, suaque in patria nostri in pace uersantur, usque dum eorum preuius existeret Ostrogotha.



CAPUT XuIII. Cniua rex Gothorum post obitum Ostrogothe exercitum in Mesiam ducit, et uariis preliis Romanos infestat; in quibus Decius ceditur.

Post cuius decessum Cniua exercitum diuidens in duas partes, nonnullos ad uastandum Mesiam dirigit, sciens eam negligentibus principibus defensoribus destitutam. Ipse uero cum septuaginta millibus [al., 80 millibus] ad Eustesium, id est Nouas conscendit; unde a Gallo duce remotus, Nicopolim 406 accedit, que iuxta Iatrum fluuium est constituta notissima, quoniam deuictis Sarmatis Traianus eam fabricauit, et appellauit uictorie ciuitatem. Ubi Decio superueniente imperatore, tandem Cniua in Hemonie partes, que non longe aberant, recessit; inde apparatu disposito Philippopolim ire festinans. Cuius secessum Decius imperator cognoscens, et ipsius urbi ferre subsidium gestiens, iugo montis [al., Hemi] transacto, ad Berream uenit. Ibique dum equos exercitumque lassum refoueret, illico Cniua  cum Gothis in modum fulminis ruit, uastatoque Romano exercitu, imperatorem cum paucis qui fugere quiuerant, ad Thusciam rursus trans Alpes in Mesiam proturbauit: ubi tunc Gallus dux limitis cum plurima manu bellantium morabatur; collectoque tam exinde quam de hoste exercitu, futuri belli reparat aciem. Cniua uero diu obsessam inuadit Philippopolim; predaque potitus, Priscum ducem, qui inerat, sibi federauit, quasi cum Decio pugnaturum. uenientesque ad conflictum, illico Decii filium sagitta saucium crudeli uulnere confodiunt. Quod pater animaduertens, licet ad confortandos animos militum dixisse fertur: Nemo tristetur, perditio unius militis non est reipublice diminutio; tamen paternum affectum non ferens, hostes inuadit, aut mortem, aut ultionem filii exposcens, ueniensque abrupto [al., ad Abitrum] Mesie ciuitatem, circumseptus a Gothis et ipse exstinguitur, imperii finem uiteque terminum  faciens. Qui locus hodieque Decii Ara dicitur, eo quod ibi ante pugnam miserabiliter idolis immolaret.



CAPUT XIX. Quo pacto Gallus et uolusianus fedus cum Gothis inierint, et Aemylianus Mesiam infestarit.

Defuncto tunc Decio, Gallus et uolusianus regno potiti sunt Romanorum, quando et pestilens morbus [al., pestilens annus morbis] pene istius necessitatis consimilis, ut nos ante hos nouem annos experti sumus, faciem totius orbis fedauit, supra modum quoque Alexandriam totiusque Aegypti loca deuastans, Dionysio historico super hanc cladem lacrymabiliter exponente, quam et noster conscripsit uenerabilis martyr Christi episcopus Cyprianus in libro cuius titulus est de Mortalitate. Tunc et Aemylianus quidam, Gothis sepe ob principum negligentiam Mesiam deuastantibus, ut uidit licere, nec a quoquam sine  magno reipublice dispendio remoueri, similiter sue fortune arbitratus posse euenire, tyrannidem in Mesiam arripuit; omnique manu militari ascita, cepit urbes et populos deuastare. Contra quem intra paucos menses multitudo apparatus accrescens, non minimum incommodum reipublice parturiuit. Qui tamen in ipso pene nefario conatus sui initio exstinctus, et uitam et imperium, quod inuadebat [al., inhiabat], amisit. Supradicti uero Gallus et uolusianus imperatores, quamuis uix biennio in imperio perseuerantes ab hac luce migrarint; tamen ipso biennio quo adfuere, ubique pacati, ubique regnauere gratiosi, preterquam [Niu., propter que] quod unum eorum fortune reputatum est, id est, generalis morbus; sed hoc ab imperitis et calumniatoribus, qui uitam solent aliorum dente maledico lacerare. Hi ergo mox ut imperium adepti sunt, fedus cum gente Gothorum pepigere, et nec longo interuallo utrisque regibus occumbentibus, Gallienus arripuit principatum.



CAPUT XX. Gothi regnante Gallieno in Asiam inuolant, Diane Ephesine templum incendunt, Chalcedoniam subuertunt, Troiam uastant, Thraciam infestant.


Hoc in omni lasciuia resoluto, Respa et ueduco, Thuro uaroque [al., Tharuaroque] duces Gothorum, sumptis nauibus, Asiam transiere, fretum Hellesponticum transuecti: ubi multis eius prouincie ciuitatibus populatis, opinatissimum illud Ephesi Diane templum, quod dudum dixeramus Amazonas condidisse, igne succendunt; partibus Bithynie delati, Chalcedoniam subuertere, quam post Cornelius Auitus aliqua parte reparauit. Que hodieque quamuis regie urbis ciuitate [al., uicinitate] congaudeat; signa tamen suarum ruinarum aliquanta ad indicia retinet posteritatis [al., potestatis]. Hac ergo felicitate Gothi, qua intrauere partibus Asie, preda spolioque potiti, Hellesponticum fretum retransmeant,  uastantes in itinere suo Troiam Iliumque, que uix a bello illo Agamemnoniaco aliquantulum respirantes [al., se reparantes], rursus hostili mucrone delete sunt. Post Asie ergo tale excidium, Thracia eorum experta est feritatem. Nam ibi ad radices Hemi montis, mari uicinam Anchialos ciuitatem aggressi mox adeunt, urbem quam dudum Sardanapalus rex Parthorum inter limbum maris et Hemi radices locasset. Ibi enim multis feruntur mansisse diebus, calidarum aquarum delectati lauacris, que a quinto decimo milliario [al., ad 12 milliarum] Anchialitane ciuitatis sunt site, ab imo sui fontis igni [al., ignei] scaturientes, et inter reliqua totius mundi thermarum innumerabilium loca omnino precipue ad sanitatem infirmorum efficacissime. Exinde ergo ad proprias sedes regressi.



CAPUT XXI. Maximianus imp. Gothorum auxilio maximas uictorias de Parthis et Persis reportauit. Constantinus etiam eorum auxilio multa preclare gessit.


Post hec a Maximiano imperatore ducuntur in auxilia Romanorum contra Parthos rogati, ubi datis auxiliariis, fideliter decertati sunt. Sed postquam Cesar Maximianus pene cum eorum solatio Narsem regem Persarum Saporis Magni nepotem fugasset, eiusque omnes opes, simulque uxores et filios depredasset, Achillemque in Alexandria cum Diocletiano superasset, et Maximianus Herculius in Africa Quinquegentianos [Niu., Quinquangentianos; al., Quinquagintanos] attriuisset, pacem reipublice nacti, cepere quasi Gothos negligere. Nam sine ipsis dudum contra quasuis gentes Romanus exercitus difficile decertatus est. Apparet namque frequenter quomodo inuitabantur, sicut et sub Constantino 407 rogati sunt, et contra cognatum eius Licinium arma tulere, eumque deuictum, et in Thessalonica clausum, priuatum imperio, Constantini uictoris gladio trucidarunt. Nam et dum famosissimam et Rome  emulam in suo nomine conderet ciuitatem, Gothorum interfuit operatio, qui federe mito cum imperatore, 40 suorum millia illi in solatia contra gentes uarias obtulere; quorum et numerus, et millia usque ad presens in republica nominantur, id est Federati. Tunc etenim sub Ararici et Aorici [al., Ariani, et Atrici] regum suorum florebant imperio. Post quorum decessum successor regni exstitit Geberich, uirtutis et nobilitatis eximie.



CAPUT XXII. Geberich Gothorum rex uisumaro Wandalorum regi bellum infert et uincit. Pauci Wandali e clade superstites Pannoniam a Constantino inhabitandam petunt et obtinent.

Nam is Helderich patre natus, auo Ouida, proauo Chiuida, gloriam generis sui factis illustribus exequauit: primitias regni sui mox in Wandalica gente extendere cupiens, contra uisumar eorum regem,  Asdingorum e stirpe, que inter eos eminet, genusque indicat bellicosissimum, Dexippo historico referente, qui eos ab Oceano ad nostrum limitem uix in anni spatio peruenisse testatur pre nimia terrarum immensitate. Quo tempore erant in eo loco manentes ubi Gepide sedent, iuxta flumina Marisia, Miliare, et Gilfil, et Grissia, qui amnes supradictos excedit. Erant namque illis tunc ab oriente Gothi, ab occidente Marcomanni, a septentrione Hermunduri, a meridie Ister, qui et Danubius dicitur. Hic ergo Wandalis commorantibus, bellum indictum est a Geberich rege Gothorum ad littus predicti amnis Marisie, ubi tunc diu certatum est ex equali. Sed mox ipse rex Wandalorum Wisimar magna cum parte gentis sue prosternitur. Geberich uero ductor Gothorum eximius, superatis depredatisque Wandalis, ad propria loca unde exierat remeauit. Tunc perpauci Wandali qui euasissent, collecta imbellium [al., in bellum] suorum manu, infortunatam patriam relinquentes,  Pannoniam sibi a Constantino principe petiere, ibique per 40 [Niu., 60] annos plus minus sedibus locatis, imperatorum decretis ut incole famularunt. Unde etiam post longum ab Stilicone magistro militum, et exconsule, ac patricio, inuitati, Gallias occupauere: ubi finitimos depredantes, non adeo fixas sedes habuere.



CAPUT XXIII. De Ermana ici regis Gothorum, qui Alexandro Magno ob multas gentes quas perdomuit comparatus fuit, in Erulos, uenetos, et Aestrogothos expeditionibus et uictoriis.

Gothorum rege Geberich rebus excedente humanis, post temporis aliquod Ermanaricus nobilissimus Amalorum in regno successit; qui multas et bellicosissimas  Arctoas gentes [al., Arcte 11 gentes] perdomuit, suisque parere legibus fecit. Quem merito nonnulli Alexandro Magno comparauere maiores. Habebat siquidem quos domuerat, Gothos, Scythas, Thuidos in Aunxis, uasinabroncas, Merens, Mordensimnis, Caris, Rocas, Tadzans, Athual, Nauego, Bubegentas, Coldas; et cum tantorum seruitio charus [al., clarus] haberetur, non passus est nisi et gentem Erulorum, quibus preerat Alaricus, magna ex parte trucidatam, reliquam sue subigeret ditioni. Nam predicta gens, Ablauio historico referente, iuxta Meotidas paludes habitans in locis stagnantibus quas Greci Ele uocant, Eruli nominati sunt: gens quanto uelox, eo amplius superbissima. Nulla siquidem erat tunc gens que non leuem armaturam in acie sua ex ipsis elegerint. Sed quamuis uelocitas eorum ab aliis sepe bellantibus non euacuaretur, Gothorum tamen stabilitati subiacuit et tarditati; fecitque causa fortune, ut et ipsi inter reliquas gentes Getarum regi Ermanarico seruiuerint. Post Erularum cedem idem Ermanaricus  in uenetos arma commouit; qui quamuis armis disperiti, sed numerositate pollentes, primo resistere conabantur. Sed nichil ualet multitudo in bello [al., imbellium], presertim ubi et multitudo armata aduenerit; nam hi, ut initio expositionis uel catalogo gentis dicere cepimus, ab una stirpe exorti, tria nunc nomina reddidere, id est ueneti, Antes, Sclaui; qui quamuis nunc, ita facientibus peccatis nostris, ubique deseuiunt; tamen tunc omnes Ermanarici imperiis seruiere. Aestrorum quoque similiter nationem, qui longissima ripa Oceani Germanici insident, idem ipse prudentie [al., prudentia, et] uirtute subegit, omnibusque Scythie et Germanie nationibus ac si propriis laboribus imperauit.



CAPUT XXIu. De Hunnorum exsecranda origine, ueneficarum scilicet cum immundis spiritibus congressu. Et de Hunnorum in Ostrogothos Scythicos expeditione: ubi et de immani et terribili Hunnorum uultu.


Post autem non longi temporis interuallum, ut refert Orosius, Hunnorum gens omni ferocitate atrocior exarsit in Gothos. Nam hos, ut refert antiquitas, ita exstitisse comperimus. Filimer rex Gothorum et Gandarici Magni filius, post egressum Scanzie insule iam quinto loco tenens principatum Getarum, qui et terras Scythicas cum sua gente introisset, sicut a nobis dictum est, reperit in populo suo quasdam magas mulieres quas patrio sermone Aliorumnas [a 1Kb] is ipse cognominat; easque habens suspectas, de medio sui proturbat, longeque ab exercitu suo fugatas, in solitudinem cegit terre [al., in solitudine cegit errare]. Quas spiritus immundi per eremum uagantes dum uidissent, et earum se complexibus in coitu miscuissent, genus hoc ferocissimum edidere; quod fuit primum inter paludes minutum, tetrum atque exile, quasi hominum genus, nec alia uoce notum, nisi que humani sermonis imaginem assignabat. Tali ergo Hunni stirpe creati, Gothorum finibus aduenere. Quorum  natio seua, ut Priscus historicus refert, 408 in Meotide palude ulteriorem ripam insedit, uenatione tantum, nec alio labore experta, nisi quod postquam creuisset in populos, fraudibus et rapinis uicinam gentem conturbauit. Huius ergo, ut assolent, uenatores, dum in ulteriori Meotidis ripa uenationes inquirunt, animaduertunt quomodo ex improuiso cerua se illis obtulit, ingressaque palude nunc progrediens, nunc subsistens, indicem se uie tribuit. Quam secuti uenatores, paludem Meotidem, quam imperuiam ut pelagus existimabant, pedibus transiere. Mox quoque, ut Scythica terra ignotis apparuit, cerua disparuit. Quod credo spiritus illi unde progeniem trahunt, ad Scytharum inuidiam egere. Illi uero, qui preter Meotidem paludem alium mundum esse penitus ignorabant, admiratione inducti terre Scythie, et ut  sunt solertes, Iter illud nulli ante hanc etatem notissimum, diuinitus sibi ostensum rati, ad suos redeunt, rei gestum edicunt, Scythiam laudant, persuasaque gente sua, uia quam cerua indice didicere, ad Scythiam properant, et quantoscunque prius [forte obuios] in ingressu Scytharum habuere, litauere uictorie, reliquos perdomitos subegere. Nam mox ingentem illam paludem transiere, illico Alipzuros, Alcidzuros, Itamaros, Tuncassos, et Boiscos [a 1Kb] , qui ripe istius Scythie insidebant, quasi quidam turbo gentium rapuere. Alanos quoque pugna sibi pares, sed humanitatis uictu formaque dissimiles, frequenti certamine fatigantes subiugauere. Nam et quos bello forsitan minime superabant, uultus sui terrore nimium pauorem ingerentes, terribilitate fugabant; eo quod erat eis species pauenda nigredine, sed uelut quedam, si dici fas est, deformis offa, non facies, habensque magis puncta quam lumina. Quorum animi fiduciam toruus prodit aspectus, qui etiam in pignora sua primo die nata deseuiunt. Nam maribus  ferro genas secant, ut antequam lactis nutrimenta percipiant, uulneris cogantur subire tolerantiam. Hinc imberbes senescunt, et sine uenustate ephebi sunt: quia facies ferro sulcata tempestiuam pilorum gratiam per cicatrices absumit. Exigui quidem forma, sed arguti, motibus expediti, et ad equitandum promptissimi; scapulis latis, et ad arcus sagittasque parati; firmis ceruicibus, et in superbia semper erecti. Hi uero sub hominum figura uiuunt belluina seuitia. Quod genus expeditissimum multarumque nationum grassatorem Gete ut uiderunt, expauescunt, suoque cum rege deliberant qualiter se a tali hoste subducant. Nam Ermanaricus rex Gothorum, licet, ut superius retulimus, multarum gentium exstiterit triumphator, de Hunnorum lamen aduentu dum cogitat, Raxolanorum gens infida, que tunc inter alias illi famulatum exhibebat, tali eum nanciscitur occasione decipere. Dum enim quamdam mulierem Sanielh nomine ex gente memorata, pro mariti fraudulento  discessu, rex furore commotus, equis ferocibus illigatam, incitatisque cursibus, per diuersa diuelli precepisset: fratres eius Sarus et Ammius germane obitum uindicantes, Ermanarici latus ferro petierunt: quo uulnere saucius, egram uitam corporis imbecillitate contraxit. Quam aduersam eius ualetudinem captans Balamir rex Hunnorum, in Ostrogothas mouit procinctum: a quorum societate iam uesegothe discessere, quam dudum inter se iuncti habebant. Inter hec Ermanaricus tam uulneris dolorem quam etiam incursiones Hunnorum non ferens, grandeuus et plenus dierum, centesimo decimo anno uite sue defunctus est. Cuius mortis occasio dedit Hunnis preualere in Gothis illis, quos dixeramus orientali plaga sedere, et Ostrogothas nuncupari.



CAPUT XXu. uesegothe, Ostrogothis a Wandalis uictis, a ualente imp. Mesiam habitandam appetunt et obtinent; et cum Christiani fieri cuperent, ualens, ut Arianus, predicatores Arianos ad eos mittit, et perfidie sue ueneno inficit.


uesegothe, id est alii eorum socii, et occidui soli cultores, metu parentum exterriti, quidnam de se propter gentem Hunnorum deliberarent ambigebant; diuque cogitantes, tandem communi placito legatos ad Romaniam direxere, ad ualentem imperatorem, fratrem ualentiani imperatoris senioris, ut partem Thracie siue Mesie si illis traderet ad colendum, eius legibus uiuerent, eiusque imperiis subderentur. Et ut fides uberior illis haberetur, promittunt se, si doctores lingue sue donauerit, fieri Christianos. Quo ualens comperto, mox gratulabundus annuit quod ultro petere uoluisset; susceptosque in Mesie partibus Getas, quasi murum regni sui contra ceteras gentes statuit. Et quia tunc ualens imperator Arianorum  perfidia saucius, nostrarum partium omnes Ecclesias obturasset, sue partis fautores ad illos dirigit predicatores, qui uenientibus rudibus et ignaris illico perfidie sue uirus defundunt. Sic quoque uesegothe a ualente imperatore Ariani potius quam Christiani effecti. De cetero tam Ostrogothis quam Gepidis parentibus suis per affectionis gratiam euangelizantes, huius perfidie culturam edocentes, omnem ubique lingue huius nationem ad culturam huius secte inuitauere. Ipsi quoque, ut dictum est, Danubium transmeantes, Daciam Ripensem, Mesiam, Thraciasque permissu principis insedere.



CAPUT XXuI. uesegothi Romanorum subditi, ingenti fame pressi et a ducibus Romanis pessime habiti, sese in libertatem uindicant, et Thracias Daciamque Ripensem occupant. ualens imp., qui eos Ariana perfidia infici curarat, diuina uindicta ab ipsis comburitur.

Euenit his, ut assolet, gentibus necdum bene loco  fundatis, penuria famis. Cepere autem primates eorum et duces, qui regum uice illis preerant, id est, Fridigernus, Alatheus et Safrach, exercitus inopiam condolere, negotiationemque a Lupicino Maximoque Romanorum ducibus expetere. uerum quid non auri sacra fames compellit acquiescere? Ceperunt duces, auaritia 409 compellente, non solum ouium boumque carnes, uerum etiam canum et immundorum animalium morticina eis pro magno contradere, adeo ut quodlibet mancipium in unum panem, aut decem libras in unam carnem mercarentur. Sed iam mancipiis et supellectili deficientibus, filios eorum auarus mercator uictus necessitate [al., uictus famis] exposcit. Haud enim secus parentes faciunt, salutem suorum pignorum prouidentes, satius deliberant ingenuitatem perire quam uitam, dum misericorditer alendus quis uenditur, quam moriturus seruatur. Contigit enim illo sub tempore erumnoso, ut Lupicinus ductor Romanorum Fridigernum Gothorum regulum  ad conuiuium inuitaret, dolumque ei, ut post exitus docuit, moliretur. Sed Fridigernus doli nescius, cum paucorum comitatu ad conuiuium ueniens, dum intus in pretorio epulatur, clamorem miserorum morientium audiret, iamque alia in parte socios eius reclusos, dum milites ducis sui iussu trucidare conarentur, et uox morientium duriter emissa iam suspectis auribus intonaret; illico apertos ipsos dolos cognoscens Fridigernus, euaginato gladio in conuiuio, non sine magna temeritate uelocitateque egreditur, suosque socios ab imminenti morte ereptos ad necem Romanorum instigat. Qui, nacta occasione uotiua, elegerunt uiri fortissimi in bello magis quam in fame delicere, et illico in ducum Lupicini et Maximi armantur occisionem. Illa namque dies Gothorum famem Romanorumque securitatem ademit; ceperuntque Gothi iam non ut aduene et peregrini, sed ut ciues et domini possessoribus imperare, totasque partes septentrionales usque ad Danubium suo iure  tenere. Quod comperiens in Antiochia ualens imperator, mox armato exercitu, in Thraciarum partes digreditur; ubi lacrymabili bello commisso, uincentibus Gothis, in quodam predio iuxta Hadrianopolim saucius ipse refugiens, ignorantibus quoque quod imperator in tam uili casula delitesceret Gothis, igneque, ut assolet, sauiente ab inimico supposito, cum regali pompa crematus est, haud secus quam Dei prorsus iudicio; ut ab ipsis igne combureretur quos ipse ueram fidem petentes in perfidiam declinasset, et ignem caritatis ad gehenne ignem detorsisset. Quo tempore uesegothe Thracias Daciamque Ripensem post tanti gloriam tropei, tanquam solo genitali potiti, ceperunt incolere.



CAPUT XXuII. uesegothe, Theodosio imp. eis internecionem moliente, eo egrotante ad Thessaliam, Epiros, et Achaiam, et Pannoniam predandas digrediuntur. Gratianus imp. fedus cum iis init, quod et Theodosius sanxit.


Sed Theodosium ab Hispania Gratianus imperator electum in orientali principatu loco ualentis patrui subrogat, militarique disciplina mox in meliori statu reposita, ignauiam priorum principum et desidiam exclusam Gothus ut sensit, pertimuit. Nam imperator acri omnino ingenio, uirtuteque, et consilio clarus, cum preceptorum seueritate, et liberalitate, blanditieque sua, remissum exercitum ad fortia prouocaret. At uero ubi milites principe meliore mutato fiduciam acceperunt, Gothos impetere tentant, eosque Thracie finibus pellunt; sed Theodosio principe pene tunc usque ad desperationem egrotante, datur iterum Gothis audacia, diuisoque exercitu, Fridigernus ad Thessaliam predandam, Epiros et Achaiam digressus est; Alatheus uero et Safrach cum residuis copiis Pannoniam petierunt. Quod cum Gratianus imperator, qui tunc Roma in Gallias ob incursionem  Wandalorum recesserat, comperisset, quia Theodosio fatali desperatione succumbente, Gothi magis seuirent, mox ad eos collecto uenit exercitu; nec tamen fretus in armis, sed gratia eos muneribusque uicturus, pacemque et uictualia illis concedens, cum ipsis inito federe [al., inita federa] fecit. Ubi uero post hec Theodosius conualuit imperator, reperitque Gratianum cum Gothis et Romanis pepegisse fedus, quod ipse optauerat, admodum grato animo ferens, et ipse in hac pace consistit.



CAPUT XXuIII. Atanaricus uesegotharum rex, Fridigerni successor, a Theodosio imp. Constantinopolim euocatus, magnis honoribus ab eo afficitur, ibique moritur: ubi et de Federatis, et de Theodosii aduersus Eugenium tyrannum, qui Gallias occuparat, auxilio uesegotharum uictoria.

Atanaricum quoque regem, qui tunc Fridigerno  successerat, datis sibi muneribus sociauit moribus suis benignissimis, et ad se eum in Constantinopolim accedere inuitauit. Qui omnino libenter acquiescens, regiam urbem ingressus est, miransque: En, inquit, cerno quod sepe incredulus audiebam, famam uidelicet tante urbis; et huc illuc oculos uoluens, nunc situm urbis commeatumque nauium, nunc menia clara prospectans miratur, populosque diuersarum gentium quasi fonte in uno, e diuersis partibus scaturiente unda; sic quoque militem ordinatum aspiciens: Deus, inquit, sine dubio terrenus est imperator, et quisquis aduersus eum manum mouerit, ipse sui sanguinis reus existit. In tali ergo admiratione, maioreque a principe honore suffultus, paucis mensibus interiectis ab hac luce migrauit. Quem princeps affectionis gratia pene plus mortuum quam uiuum honorans, digne tradidit sepulture, ipse quoque in exsequiis feretro eius preiens [a 1Kb] . Defuncto ergo Atanarico, cunctus exercitus in seruitio Theodosii imperatoris perdurans, Romano se imperio subdens, cum  milite uelut unum corpus efficit, milliaque illa dudum sub Constantino principe federatorum renouata, et ipsi dicti sunt Federati. E quibus imperator contra Eugenium tyrannum, qui occiso Gratiano Gallias occupasset, plus quam 20 millia armatorum fideles sibi et amicos intelligens secum duxit, uictoriaque de predicto tyranno potitus, ultionem exegit.



410 CAPUT XXIX uesegothe, subtractis sibi a Theodosii filiis consuetis donis, pertesi otii, Alaricum sibi regem eligunt, et Italiam inuadunt.

Postquam uero Theodosius, amator pacis generisque [al., gentis] Gothorum, rebus excessit humanis,  ceperunt eius filii utramque rempublicam luxuriose uiuentes adnichilare, auxiliariisque suis, id est Gothis, consueta dona subtrahere. Mox Gothis fastidium eorum increuit, uerentesque ne longa pace eorum resolueretur fortitudo, ordinant super se regem Alaricum, cui erat post Amalos secunda nobilitas Baltharumque ex genere origo mirifica; qui dudum ob audaciam uirtutis Baltha, id est audax, nomen inter suos acceperat. Mox ut ergo antefatus Alaricus creatus est rex, cum suis deliberans suasit suo labore querere regna, quam alienis per otium subiacere; et sumpto exercitu, per Pannonias, Stilicone et Aureliano consulibus, et per Firmium [forte Sirmium] dextro latere quasi uiris uacuam intrauit Italiam. Nullo penitus obsistente ad pontem applicuit Condiniani, qui tertio milliario ab urbe erat regia Rauennate. Que urbs inter paludes et pelagus, interque Padi fluenta uni tantum patet accessui, cuius dudum, ut tradunt maiores, possessores Eneti, id est laudabiles, dicebantur. Hec in sinu regni Romani super  mare lonium constituta, in modum [forte addendum insule] influentium aquarum redundatione concluditur. Habet ab oriente mare, ad quod qui recto cursu de Corcyra atque Helladis partibus nauigat dextrum latus, primum Epirum, dein Dalmatiam, Liburniam Istriamque, et sic uenetias radens palmula nauigat. Ab occidente uero habet paludes, per quas uno angustissimo introitu ut porta relicta est. A septentrionali quoque plaga ramus illi ex Pado est, qui Fossa uocatur Asconis. A meridie idem ipse Padus, quem solum fluuiorum regem dicunt, cognomento Eridanus, ab Augusto imperatore altissima fossa demissus, qui septima sui aluei parte mediam influit ciuitatem, ad ostia sua amenissimum portum prebens, classem 240 nauium, Dione referente, tutissima dudum credebatur recipere statione. Qui nunc, ut Fabius ait, quod aliquando portus fuerat, spatiosissimos hortos ostendit, arboribus plenos; uerum de quibus non pendeant uela, sed poma. Trino siquidem urbs ipsa  uocabulo gloriatur, trigeminaque positione exsultat, id est, prima Rauenna, ultima Classis, media Cesarea [al., Cessuria], inter urbem et mare, plena mollitie, arenaque munita, uectationibus apta.



CAPUT XXX. Alaricus Stiliconem Gothos inopinato bello adorsum cedit; Italiam uastat, Romam spoliat. Inde, in Africam cogitans, cum spoliis moritur. uesegothe Alaricum in alueo fluminis Busentini mira ratione sepeliunt.

uerumenimuero cum in ea ciuitate uesegotharum applicuisset exercitus, et ad Honorium imperatorem, qui intus residebat, legationem misisset, quatenus si permitteret ut Gothi pacati in Italia residerent, sic eos cum Romanorum populo uiuere, ut una gens utraque credi posset; sin autem aliter, bellando quis quem ualebat expelleret; etiam [forte et iam] securus, qui uictor existeret imperaret. Honorius imp. utramque pollicitationem formidans, suoque cum  senatu inito consilio, quomodo eos extra fines Italos expelleret deliberabat. Cui ad postremum sententia sedit, quatenus prouincias longe positas, id est Gallias Hispaniasque, quas iam pene perdidisset, et Gizerichi eas Wandalorum regis uastaret irruptio, si ualeret, Alaricus sua cum gente sibi tanquam lares proprios uindicaret, donatione sacro oraculo confirmata. Consentiunt Gothi hac ordinatione, et ad traditam sibi patriam proficiscuntur. Post quorum discessum nec quidquam mali in Italia perpetratum, Stilico patricius et socer Honorii imperatoris , hic ergo Stilico ad Polentiam ciuitatem  in alpibus Cocciis locatam dolose accedens, nichilque mali suspicantibus Gothis, ad necem totius Italie suamque deformitatem ruit in bellum. Quem ex improuiso Gothi cernentes, primo perterriti sunt; sed mox recollectis animis, et, ut solebant, hortationibus excitati, omnem pene exercitum Stiliconis in fugam conuersum, usque ad internecionem deiiciunt, furibundoque animo arreptum iter deserunt, et in Liguriam post se, unde iam transierant, reuertuntur; eiusque predis spoliisque potiti, Aemiliam pari tenore deuastant, Flaminieque aggerem inter Picenum et Thusciam, usque ad urbem Romam discurrentes, quidquid inter utrumque latus fuit, in predam diripiunt; ad postremum Romam ingressi, Alarico iubente spoliant tantum; non autem, ut solent gentes, ignem supponunt, nec locis sanctorum in aliquo penitus iniuriam irrogari patiuntur. Exindeque egressi, per Campaniam et Lucaniam simili clade peracta, Brutios accesserunt; ubi diu residentes, ad Siciliam, exinde ad Africam transire deliberant. Brutiorum siquidem  regio in extremis Italie finibus Australi interiacens parti, angulus eius Apennini montis initium facit, Adrieque pelagus ut lingua porrecta a Tyrrheno estu seiungens, nomen quondam a Brutia sortitur regina. Ibi ergo ueniens Alaricus rex uesegotharum cum opibus totius Italie quas in preda diripuerat, exinde, ut dictum est, per Siciliam in Africam quietam patriam transire disponit. Cuius, quia non est liberum quodcunque homo sine nutu Dei disposuerit, fretum illud horribile aliquantas naues submersit, 411 plurimas conturbauit. Qua aduersitate repulsus Alaricus, dum secum quid ageret deliberaret, subito immatura morte preuentus rebus excessit humanis. Quem nimia dilectione lugentes, Barentinum [al., Busentum] amnem iuxta Consentinam ciuitatem de alueo suo deriuant. Nam hic fluuius a pede montis iuxta urbem dilapsus, fluit unda salutifera. Huius ergo in medio alueo, collecto captiuorum agmine, sepulture locum effodiunt, in cuius fouee gremio Alaricum cum multis  opibus obruunt; rursusque aquas in suum alueum reducentes, ne a quoquam quandoque locus cognosceretur, fossores omnes interemerunt.



CAPUT XXXI. Athaulfus Alarici successor Italiam spoliat. Placidiam Honorii imp. germanam uxorem ducit. Ex Italia in Gallias, ad exigendos inde Wandalos et Alanos transit. Inde in Hispaniam; ibi interficitur. Item Regericus tertius uesegotharum rex interficitur.

Mortuo Alarico uesegotha, regnum Athaulfo eius consanguineo, et forma et mente conspicuo, tradunt. Nam erat quamuis non adeo proceritate stature formatus, quantum pulchritudine corporis uultuque decorus. Qui suscepto regno reuertens item ad Romam, si quid primum remanserat, more locustarum erasit; nec tantum priuatis diuitiis Italiam spoliauit, imo et publicis, imperatore Honorio nichil resistere preualente; cuius et germanam Placidiam, Theodosii imperatoris  ex altera uxore filiam, Urbe captiuam abduxit. Quam tamen ob generis nobilitatem formeque pulchritudinem, et integritatem castitatis attendens, in Foroliuii [al., Forocornelii] Aemilie ciuitate suo matrimonio legitime copulauit; ut gentes, hac societate comperta, quasi adunata Gothis republica, efficacius terrerentur; Honoriumque Augustum, quamuis opibus exhaustum, tamen quasi cognatum grato animo derelinquens, Gallias tendit. Ubi cum aduenisset, uicine gentes perterrite, in suis se finibus ceperunt continere, que dudum crudeliter Gallias infestassent, tam Franci quam Burgundiones. Nam Wandali et Alani, quos supra diximus, permissu principum Romanorum utraque Pannonia resedere; nec ibi sibi ob metum Gothorum arbitrantes tutum fore, si reuerterentur, ad Gallias transiere. Sed mox a Galliis, quas ante non multum tempus occupassent, fugientes, Hispania se reclusere, adhuc memores ex relatione maiorum suorum, quid dudum Geberic rex  Gothorum genti sue prestitisset incommodi, uel quomodo eos uirtute sua patrio solo expulisset. Tali ergo casu Gallie Athaulfo patuere uenienti. Confirmato ergo Gothis regno in Galliis, Hispanorum casu cepit dolere, eosque deliberans a Wandalorum incursibus eripere, per suas opes Barcilonam cum certis fidelibus delectis, plebeque imbelli interiores Hispanias introiuit: ubi sepe cum Wandalis decertans, tertio anno postquam Gallias Hispaniasque domuisset, occubuit, gladio ilio perforato uernulfi, de cuius solitus erat ridere statura. Post cuius mortem Regericus rex constituitur; sed et ipse suorum fraude peremptus, ocius uitam cum regno reliquit.



CAPUT XXXII. ualia quartus uesegotharum rex, pace cum Honorio imp. inita, Placidiam Romanis reddit. Item de Constantino, Constante, Iouino et Sebastiano, Gallie inuasoribus.

 Dehinc iam quartus ab Alarico rex constituitur ualia, nimis destrictus et prudens. Contra quem Honorius imperator Constantinum [Al., Constantium] uirum industria militari pollentem multisque preliis gloriosum, cum exercitu dirigit: ueritus ne fedus dudum cum Athaulfo initum ipse turbaret, et aliquas rursus in republica insidias moliretur, uicinis sibi gentibus repulsis; simulque desiderans germanam suam Placidiam subiectionis opprobrio liberare: paciscens cum Constantino, ut aut bello, aut pace, uel quoquo modo si eam potuisset, ad suum regnum reuocaret, eique eam in matrimonium sociaret. Quo placito Constantinus ouans cum copia armatorum, et pene iam regio apparatu Hispanias petit. Cui ualia rex Gothorum non minori procinctu ad claustra Pyrenei occurrit: ubi ab utraque parte legatione directa, ita conuenit pacisci: ut Placidiam sororem principis redderet, suaque solatia Romane reipublice, ubi usus exigeret, non denegaret. Eo namque tempore Constantinus quidam apud Gallias inuadens  imperium, filium suum Constantem ex monacho fecerat Cesarem; sed non diu tenens regnum presumptum, mox federatis Gothis Romanisque, ipse occiditur Arelati, filius uero eius uienne. Post quos item Iouinus ac Sebastianus pari temeritate rempublicam occupandam existimantes, pari exitio periere. Nam duodecimo anno regni ualie, quando et Hunni post pene quinquaginta annos inuasa Pannonia a Romanis et Gothis expulsi sunt, uidens ualia Wandalos in suis finibus, id est Hispanie solo, audaci temeritate ab interioribus partibus Gallie [Al., Galicie], ubi eos fugauerat dudum Athaulfus, egressos, cuncta in predis uastare, eo tempore quo Hierius et Ardaburius consules exstitissent; nec mora, mox contra eos mouit exercitum.



CAPUT XXXIII. De Wandalorum regum serie in Africa per annos fere centum, utque Belisarius de Gilimere Constantinopolim adducto triumpharit, et Africa rursum imperio Romano adiecta fuerit. Item de ualie morte.


Sed Gizericus rex Wandalorum iam a Bonifacio in Africam inuitatur, qui ualentiniano principi ueniens in offensam, non aliter quam se malo reipublice potuit uindicare. Is ergo suis precibus eos inuitans, per tractum angustum quod dicitur fretum Gaditanum, et uix septem millibus Africam ab Hispaniis diuidit, ostioque maris Tyrrheni Oceani estum egerit, transposuit. 412 Erat namque Gizericus iam Romanorum clade in Urbe notissimus, statura mediocris, et equi casu claudicans, animo profundus, sermone rarus [al., ratus], luxurie contemptor, ira turbidus, habendi cupidus, ad sollicitandas gentes prouidentissimus, semina contentionum iacere, odia miscere paratus. Talis Africe rempublicam precibus Bonifacii, ut diximus, inuitatus intrauit; ubi ad Diuinitatem, ut fertur, accepta auctoritate diu regnans,  ante obitum suum filiorum agmen accitum ordinauit, ne inter ipsos de regni ambitione esset dissensio; sed ordine quisque et gradu suo, qui aliis superuiueret, id est, seniori suo fieret sequens successor, et rursus ei posterior eius. Quod obseruantes per annorum multorum spatia, regnum feliciter possedere; nec, quod in reliquis gentibus assolet, intestino bello fedati sunt, suoque ordine unus post unum suscipiens regnum, in pace populis imperarunt. Quorum ordo iste ac successio fuit. Primum Gizericus, qui pater et dominus, sequens Hunericus, tertius Gundamundus, quartus Transamundus, quintus Hilderich. Quo, malo gentis sue, Gelimer, immemor ataui preceptorum, de regno eiecto et interempto, tyrannidem presumpsit; sed non ei cessit impune quod fecerat. Nam Iustiniani imperatoris ultio in eo apparuit, et cum omni genere suo opibusque, quibus more predonis incubabat, Constantinopolim delatus per uirum gloriosissimum Belisarium, magistrum militum orientalem et consulem ordinarium atque  patricium, magnum in circo populo spectaculum fuit; seramque sui penitudinem, cum se uideret de fastigio regali deiectum, priuate uite, cui noluit famulari, redactus occubuit. Sic Africa, que in diuisione orbis terrarum tertia pars mundi describitur, centesimo fere anno Wandalico iugo erepta, in libertatem reuocata est regni Romani; et quam dudum ignauis dominis, ducibus infidelibus, a reipublice Romane corpore gentilis manus abstulerat, solerti domino et fideli ductore tunc reuocata, hodieque congaudet. Quamuis et post hec aliquantum intestino prelio Maurorumque infidelitate attritam se lamentauerit, tamen triumphus Iustiniani imperatoris a Deo sibi donatus, quod inchoauerat ad finem usque perduxit. Sed nobis quid opus est unde res non exigit dicere? Ad propositum redeamus. ualia siquidem rex Gothorum adeo cum suis in Wandalos seuiebat, ut uoluisset eos etiam in Africa persequi, nisi eum casus qui dudum Alarico ad Africam tendenti  contigerat, reuocasset. Nobilitatus namque Intra Hispanias, incruentaque uictoria potitus, Tolosam reuertitur; Romano imperio, fugatis hostibus, aliquantas prouincias, quod promiserat, derelinquens, sibique aduersa post longum ualetudine superueniente, rebus humanis excessit, eo uidelicet tempore quo Berimundus [al., Beremuth] Torismundo patre genitus, de quo in catalogo Amalorum familie superius diximus, cum filio Witiricho ab Ostrogothis, qui adhuc in Scythie terra Hunnorum oppressionibus subiacebant, ad uesegotharum regnum migrauit. Conscius enim erat uirtutis et generis nobilitatis: facilius sibi credens principatum a parentibus deferri, quem heredem regum constabat esse multorum. Quis namque de Amalo dubitaret, si uacasset eligere? Sed nec ipse adeo uoluit quis esset ostendere. Et illi iam post mortem ualie Theodericum ei dedere successorem; ad quem ueniens Berimund, animi pondere, quo ualebat, eximiam generis sui amplitudinem commoda taciturnitate  suppressit, sciens regnantibus semper de regali stirpe genitos esse suspectos. Passus est ergo ignorari, ne faceret ordinanda confundi. Susceptusque est cum filio suo a rege Theoderico honorifice nimis, adeo ut nec consilio suo expertem, nec conuiuio faceret alienum, non tantum pro generis nobilitate, quam ignorabat, sed pro animi fortitudine et robore gentis, quam non poterat occultare.



CAPUT XXXIu. Theodericus quintus uesegotharum rex. In hunc Romani cum auxiliaribus Hunnis rupta pace exercitum ducunt. Federa firmantur. Attila pacatur. Item de Attile aula.

Defuncto ualia, ut superius quod diximus repetamus, qui parum fuerat felix Gallis, prosperrimus feliciorque Theodericus successit in regno: homo summa moderatione compositus, animi corporisque  uirilitate [al., utilitate] abundans. Contra quem, Theodosio et Festo consulibus, pace rupta, Romani Hunnis auxiliaribus secum iunctis, in Gallias arma mouerunt. Turbauerat namque eos Gothorum federatorum manus, que cum Caina comite Constantinopolim se federasset [al., efferasset]. Aetius ergo patricius tunc preerat militibus, fortissimorum Mesiorum stirpe progenitus, in Dorostena ciuitate, a patre Gaudentio, labores bellicos tolerans, reipublice Romane singulariter natus, qui superbiam Sueuorum Francorumque barbariem immensis cedibus seruire Romano imperio cegisset. Hunnis quoque auxiliariis Litorio ductante, contra Gothos Romanus exercitus mouit procinctum; diuque ex utraque parte acie ordinata, cum utrique fortes, et neuter firmior esset, datis dextris, in pristinam concordiam redierunt; federeque firmato, ab alterutro fida pace peracta, recessit uterque. Qua pacatur Attila Hunnorum omnium dominus, et pene totius Scythie gentium solus in mundo regnator, qui erat famosa  inter omnes gentes claritate mirabilis. Ad quem in legationem remissus a Theodosio iuniore Priscus, tali uoce inter alia refert.

Ingentia siquidem flumina, id est, Tysiam, Tibisiamque, et Driccam transeuntes, uenimus in locum illum ubi dudum uidicula [al., uidogoia], Gothorum fortissimus, Sarmatum dolo occubuit. Indeque non longe ad uicum in quo rex Attila morabatur accessimus: uicum, inquam, ad instar ciuitatis amplissime, in quo lignea menia ex tabulis nitentibus fabricata reperimus, quarum compago ita solidum mentiebatur, ut uix ab intento posset iunctura tabularum comprehendi. uideres triclinia ambitu prolixiore distenta, porticusque in omni decore dispositas. Area uero curtis ingenti ambitu cingebatur, ut amplitudo ipsa regiam aulam ostenderet. He sedes erant Attile regis barbariam totam tenentis: hec captis ciuitatibus habitacula preponebat.



413 CAPUT XXXu. De Attile regis Hunnorum patre, fratribus, deque ipsius statura, forma, et moribus. Item de gladio Martis, quem ipse usurpauit. Locus insignis e Prisco historico.


Is namque Attila patre genitus Mundzucco, cuius fuere germani Octar et Roas, qui ante Attilam regnum Hunnorum tenuisse narrantur, quamuis non omnino cunctorum. Eorum ipse post obitum, cum Bleta [al., bleda. Prosper, Budam] germano Hunnorum successit in regnum; et ut ante expeditioni quam parabat, par foret, augmentum uirium parricidio querit, tendens ad discrimen omnium nece suorum. Sed librante iustitia detestabili remedio crescens, deformes exitus sue crudelitatis inuenit. Bleta [al., Buda] enim fratre fraudibus perempto, qui magne parti regnabat Hunnorum, uniuersum sibi populum subiugauit, aliarumque gentium quas tunc in ditione tenebat, numerositate collecta, primas mundi gentes, Romanos  uesegothasque subdere peroptabat. Cuius exercitus quingentorum millium esse numerus ferebatur. uir in concussionem [Niu., confusionem] gentis natus in mundo, terrarum omnium metus: qui nescio qua sorte terrebat cuncta, formidabili de se opinione uulgata. Erat namque superbus incessu, huc atque illuc circumferens oculos, ut elati potentia ipso quoque motu corporis appareret. Bellorum quidem amator, sed ipse manu temperans, consilio ualidissimus, supplicantibus exorabilis, propitius in fide semel receptis. Forma breuis, lato pectore, capite grandiori, minutis oculis, rarus barba, canis aspersus, simo naso, teter colore, originis sue signa restituens. Qui quamuis huius esset nature ut semper magna confideret, addebat ei tamen confidentiam gladius Martis inuentus, sacer apud Scytharum reges semper habitus. Quem Priscus historicus tali refert occasione detectum. Cum pastor, inquiens, quidam gregis unam buculam conspiceret claudicantem, nec causam tanti  uulneris inueniret, sollicitus uestigia cruoris insequitur, tandemque uenit ad gladium, quem depascens herbas bucula incaute calcauerat; effossumque protinus ad Attilam defert. Quo ille munere gratulatus, ut erat magnanimus, arbitratur se totius mundi principem constitutum, et per Martis gladium potestatem sibi concessam esse bellorum.



CAPUT XXXuI. Attila, suapte natura ad uastandum orbem paratus, a Gizerico Wandalorum rege multis muneribus ad id instigatur. Is omni ratione discordiam inter Romanos et Gothos serere conatur; sed frustra. Epistola ualentiniani imp. ad uesegothas eorumque responsum.

Huius ergo mentem ad uastationem orbis paratam comperiens Gizericus rex Wandalorum, quem paulo ante memorauimus, multis muneribus ad uesegotharum bella precipitat: metuens ne Theodericus uesegotharum rex filie ulcisceretor iniuriam, que Hunerico Gizerici filio iuncta, prius quidem tanto  coniugio letaretur; sed postea, ut erat ille et in sua pignora truculentus, ob suspicionem tantummodo ueneni ab ea parati, eam naribus abscissis, truncatisque auribus spolians decore naturali, patri suo ad Gallias remiserat; ut turpe funus miseranda semper offerret, et crudelitas, qua etiam mouerentur externi, uindictam patris efficacius impetraret. Attila igitur dudum bella concepta Gizerici redemptione parturiens, legatos in Italiam ad ualentinianum principem misit, serens Gothorum Romanorumque discordiam; ut quos prelio non poterat concutere, odiis internis elideret; asserens se reipublice eius amicitias in nullo uiolare, sed contra Theodericum uesegotharum regem sibi esse certamen, unde eum excipi libenter optaret. Cetera epistole usitatis salutationum blandimentis oppleuerat, studens fidem adhibere mendacio. Pari etiam modo ad regem uesegotharum Theodericum dirigit scriptum, hortans ut a Romanorum societate discederet, recoleretque prelia que paulo  ante contra eum fuerant concitata sub nimia feritate. Homo subtilis, antequam bella gereret, arte pugnabat. Tunc ualentin anus imperator ad uesegothas eorumque regem Theodericum in his uerbis legationem direxit.

ยปPrudentie uestre est, fortissime gentium, aduersus Urbis [al., orbis] conspirare tyrannum, qui optat mundi generale habere seruitium, qui causas prelii non requirit, sed quidquid commiserit hoc putat esse legitimum. Ambitum suum brachio metitur, superbia licentiam satiat; qui ius fasque contemnens, hostem se exhibet nature cunctorum. Etenim meretur hic odium qui in commune omnium se approbat inimicum. Recordamini, queso, quod certe non potest obliuisci. Ab Hunnis casus est fusus; sed quod grauiter agit, insidiis agit appetitum. Unde, ut de nobis taceamus, potestis hanc inulti ferre superbiam? Armorum potentes fauete propriis doloribus, et communes iungite manus. Auxiliamini etiam reipublice cuius membrum tenetis. Quam sit autem nobis expetenda  uel amplexanda societas, hostes interrogate consilia.ยซ

His et similibus legati ualentiniani regem permouere Theodericum. Quibus ille respondit: ยปHabetis, inquit, Romani, desiderium uestrum; fecistis Attilam et nobis hostem. Sequimur illum quocunque uocauerit; et quamuis infletur de diuersis superbarum gentium uictoriis, norunt tamen Gothi confligere cum superbis. Nullum bellum dixerim graue, nisi quod causa debilitat: quando nil triste pauet, cui maiestas arriserit.ยซ Acclamant responso comites ducis, letum sequitur uulgus. Fit omnibus ambitus pugne, hostes iam Hunni desiderantur. Producitur itaque a rege Theoderico uesegotharum innumerabilis multitudo;  qui quatuor filiis domi dimissis, id est Friderico, et Turico, Rotemero, et Himmerit. secum tantum Thorismund et Theodericum maiores natu participes laboris assumit. Felix procinctus, auxiliantium suaue collegium habere, et solatia illorum quos [al., quibus] delectat ipsa etiam simul subire discrimina. A parte uero Romanorum tanta patricii Aetii prouidentia fuit, cui tunc innitebatur respublica Hesperie plage, ut undique bellatoribus congregatis, aduersus ferocem et infinitam multitudinem non impar occurreret. His 414 enim adfuere auxiliares Franci, Sarmate, Armoritiani, Litiani, Burgundiones, Saxones, Riparioli, Ibriones, quondam milites Romani, tunc uero iam in numero auxiliariorum exquisiti, alieque nonnulle Celtice uel Germanice nationes. Conuenitur itaque in campos Catalaunicos, qui et Mauricii nominantur, 100 leugas [a 1Kb] , ut Galli uocant, in longum tenentes, et 70 in latum. Leuga autem Gallica mille et quingentorum passuum quantitate metitur. Fit ergo area innumerabilium populorum pars illa terrarum.  Conferuntur acies utreque fortissime; nichil subreptionibus agitur, sed aperto Marte certatur. Que potest digna causa tantorum motibus inueniri? aut quod odium in se cunctos animauit armari? Probatum est humanum genus regibus uiuere, quando unius mentis insano impetu strages sit facta populorum; et arbitrio superbi regis momento deiicitur quod tot seculis natura progenuit.



CAPUT XXXuII. De iis rebus que in ipsorum bellorum motibus, priusquam prelium inter Romanos et Hunnos committeretur, acciderunt.

Sed antequam pugne ipsius ordinem referamus, necessarium uideretur edicere que in ipsis bellorum motibus accidere: quia sicut famosum prelium, ita multiplex atque perplexum. Sangibanus namque rex Alanorum metu futurorum perterritus, Attile se tradere  pollicetur, et Aurelianam ciuitatem Gallie, ubi tunc consistebat, in eius iura transducere. Quod ubi Theodericus et Aetius agnouere, magnis aggeribus eamdem urbem ante aduentum Attile destruunt, suspectumque custodiunt Sangibanum, et inter suos auxiliares medium statuunt cum propria gente. Igitur Attila rex Hunnorum tali perculsus euentu, diffidens suis copiis, metuens inire conflictum, intusque fugam reuoluens ipso funere tristiorem, statuit per aruspices futura inquirere. Qui more solito nunc pecorum fibras, nunc quasdam uenas in abrasis ossibus intuentes, Hunnis infausta denuntiant. Hoc tamer quantulum predixere solatii, quod summus hostium ductor de parte aduersa occumberet, relictaque uictoria, sua morte triumphum fedaret. Cumque Attila necem Aetii, quod eius motibus obuiabat, uel cum sua perditione duceret expetendam, tali presagia sollicitus, ut erat consiliorum in rebus bellicis exquisitor, circa nonam diei horam prelium sub trepidatione committit, ut si non secus cederet, nox imminens  subueniret. Conuenere partes, ut diximus, in campos Catalaunicos.



CAPUT XXXuIII. Positio loci quo in Catalaunicis campis prelium inter Romanos et Hunnos est commissum, et descriptio utriusque aciei.

Erat autem positio loci decliui tumore in modum collis excrescens. Quem uterque cupiens exercitus obtinere, quia loci opportunitas non paruum beneficium conferret, dextram partem Hunni cum suis, sinistram Romani et uesegothe cum auxiliariis occuparunt. Relictoque de cacuminis eius iugo certamine, dextrum cornu cum uesegothis Theodericus tenebat,  sinistrum Aetius cum Romanis, collocantes in medio Sangibanum, quem superius retulimus prefuisse Alanis, prouidentes cautione militari, ut eum, de cuius animo minus presumebant, fidelium turba concluderent. Facile namque assumit pugnandi necessitatem, cui fugiendi imponitur difficultas. E diuerso uero fuit Hunnorum acies ordinata, ut in medio Attila cum suis fortissimis locaretur, sibi potius rex hac ordinatione prospiciens; quatenus inter gentis sue robur positus, ab imminenti periculo redderetur exceptus. Cornua uero eius multiplices populi et diuerse nationes quas ditioni sue subdiderat, ambiebant. Inter quos Ostrogotharum preeminebat exercitus, Walamire, et Theodemire, et Widemire germanis ductantibus, ipso etiam rege cui tunc seruiebant nobilioribus, quia Amalorum generis eos potentia illustrabat; eratque et Gepidarum agmine innumerabili rex ille fortissimus et famosissimus Ardaricus, qui ob nimiam suam fidelitatem erga Attilam eius consiliis intererat. Nam perpendens Attila sagacitatem suam,  eum et Walamirem Ostrogotharum regem super ceteros regulos diligebat. Erat namque Walamir secreti tenax, blandus alloquio, doli ignarus. Ardarich fide et consilio, ut diximus, clarus. Quibus non immerito contra parentes uesegothas debuit credere pugnatoribus [Niu., pugnaturus]. Reliqua autem, si dici fas est, turba regum diuersarumque nationum ductores, ac si satellites, nutibus Attile attendebant, et ubi oculo annuisset, absque aliqua murmuratione cum timore et tremore unusquisque astabat, aut certe quod iussus fuerat exsequebatur. Sed solus Attila rex omnium regum, super omnes et pro omnibus sollicitus erat. Fit ergo de loci quem diximus opportunitate certamen. Attila suos dirigit, qui cacumen montis inuaderent; sed a Thorismundo et Aetio preuentus est, qui eluctati collis excelsa ut conscenderent, superiores effecti sunt, uenientesque Hunnos montis beneficio facile turbauere.



CAPUT XXXIX. Attile oratio ad Hunnos qua eos ad prelium aduersus Romanos ineundum exhortatur.


Tunc Attila, cum uideret exercitum causa precedente turbatum, eum tali ex tempore credit alloquio confirmandum. ยปPost uictorias 415 tantarum gentium, post orbem si consistatis edomitum, ineptum iudicauerim tanquam ignaros rei uerbis acuere. Querat hoc aut nouus ductor, aut inexpertus exercitus. Nec mihi fas est aliquid uulgare dicere, nec uos oportet audire. Quid autem aliud uos quam bellare consueti? Aut quid forti suauius quam uindictam manu querere? Magnum munus a natura, animum ultione satiare. Aggrediamur ergo hostem alacres: audaciores sunt semper qui inferunt bellum. Adunatas despicite dissonas gentes. Indicium pauoris est societate defendi. En ante impetum terroribus iam feruntur, excelsa querunt, tumulos capiunt, et sera penitudine in campis munitiones efflagitant. Nota nobis sunt quam sint leuia Romanorum arma; primo  etiam non dico uulnere, sed ipso puluere grauantur. Dum inordinate ceunt, et acies testudinemque connectunt, uos confligite prestantibus animis, ut soletis, despicientesque eorum acies, Alanos inuadite, in uesegothas incumbite. Inde nobis est citam uictoriam querere, unde se continet bellum. Abscissa [forte abscissis] autem neruis mox membra relabuntur, nec potest stare corpus cui ossa subtraxeris. Consurgant animi, furor solitus intumescat. Nunc consilia, Hunni, nunc arma depromite; aut uulneratus quis aduersarii mortem deposcat, aut illesus hostium clade satietur. uicturos nulla tela conuenient, morituros et in otio fata precipitant. Postremo cur fortuna Hunnos tot gentium uictores assereret, nisi ad certaminis huius gaudia preparasset? Quis denique Meotidarum iter aperiret maioribus  nostris tot seculis clausum ac secretum? Quis adhuc inermibus cedere faciebat armatos? Faciem Hunnorum non poterit ferre adunata collectio. Non fallor euentu, hic campus est quem nobis tot prospera promiserant. Primus in hostes tela coniiciam. Si quis potuerit Attila pugnante otium ferre, sepultus est.ยซ His uerbis accensi, in pugnam cuncti precipitantur.



CAPUT XL. Successus prelii commissi inter Romanos et uesegothas aduersus Hunnos. Theoderici regis mors. Attila se plaustris uallat.

Et quamuis haberent res ipse formidinem, presentia tamen regis cunctationem herentibus auferebat. Manu  manibus congrediuntur; bellum atrox, multiplex, immane, pertinax, cui simile nulla usquam narrat antiquitas: ubi talia gesta referuntur, ut nichil esset quod in uita sua conspicere potuisset egregius qui huius miraculi priuaretur aspectu. Nam si senioribus credere fas est, riuulus  memorati campi humili ripa prolabens, peremptorum uulneribus sanguine multo prouectus, non auctus imbribus, ut solebat, sed liquore concitatus insolito, torrens factus est cruoris augmento. Et quos illic cegit in aridam sitim uulnus inflictum, fluenta mixta clade traxerunt: ita constricti sorte miserabili sordebant, potantes sanguinem quem fudere sauciati. Hic Theodericus rex, dum adhortans discurreret exercitum, equo depulsus, pedibusque suorum conculcatus, uitam matura senectute conclusit. Alii uero dicunt eum interfectum telo Andagis de parte Ostrogotharum; qui tunc Attilanum sequebantur regimen. Hoc fuit quod Attile presagio aruspices prius dixerant, quanquam ille de Aetio suspicaretur. Tunc uesegothe diuidentes se ab Alanis, inuadunt Hunnorum cateruas, et pene Attilam trucidassent, nisi prius prouidus fugisset, et se suosque illico intra septa castrorum, que plaustris uallata habebat, reclusisset. Quamuis fragile munimentum, tamen  quesierunt subsidium uite, quibus paulo ante nullus poterat muralis agger obsistere. Thorismund autem regis Theoderici filius, qui cum Aetio collem anticipans, hostes de superiori loco proturbauerat, credens se ad agmina propria peruenire. nocte ceca ad hostium carpenta ignarus incurrit. Quem fortiter dimicantem quidam capite uulnerato equo deiecit, suorumque prouidentia liberatus, a preliandi intentione desiit. Aetius uero similiter noctis confusione diuisus, cum inter hostes medios uagaretur, trepidus ne quid incidisset aduersi Gothis, inquirens, tandemque ad socia castra perueniens, reliquum noctis scutorum defensione transegit. Postera die luce orta, cum cadaueribus plenos campos aspicerent, nec audere Hunnos erumpere, suam arbitrantur esse uictoriam, scientesque Attilam non nisi magna clade confusum, bello confugisse. Cum tamen nil ageret uel prostratus abiectum, sed strepens armis tubis canebat, incussionemque minabatur: uelut leo uenabulis pressus, spelunce aditus obambulans, nec audet insurgere,  nec desinit fremitibus uicina terrere: sic bellicosissimus rex uictores suos turbabat inclusus. Conueniunt itaque Gothi Romanique, et quid agerent de superato Attila deliberant. Placet eum obsidione fatigari, qui annone copiam non habebat, quando ab ipsius sagittariis intra septa castrorum locatis, crebris ictibus arceretur accessus. Fertur autem desperatis in rebus predictum regem adhuc et in supremo magnanimem, equinis sellis construxisse pyram, seseque, si aduersarii irrumperent, flammis iniicere uoluisse, ne aut aliquis eius uulnere letaretur, aut in potestatem tantorum hostium gentium dominus perueniret [a 1Kb] .



CAPUT XLI. Thorismund Theoderico regi patri suo exsequias parat. et consilio Aetii patricii, qui Hunnis funditus interemptis, male a Gothis metuebat, imperio Romano se recipit, et patri succedit. Franci et Gepide mutua clade se atterunt. Numerus cesorum in prelio inter Romanos et Attilam.


uerum inter has obsidionum moras uesegothe regem, filii patrem, requirunt, admirantes eius absentiam, dum felicitas fuerit subsecuta. Cumque diutius exploratum, ut uiris fortibus mos est, inter densissima cadauera reperissent, cantibus honoratum, inimicis spectantibus abstulerunt. uideres Gothorum globos dissonis uocibus confragosos, adhuc inter bella furentia funeri reddidisse culturam. Fundebantur lacryme, sed que uiris fortibus impendi solent; nostra mors erat, sed Hunno teste gloriosa, unde hostium putaretur inclinata fore superbia, quando tanti regis efferre cadauer cum suis insignibus inspiciebant. At Gothi Theoderico adhuc iusta soluentes, armis insonantibus regiam deferunt maiestatem  416, fortissimusque Thorismund bene gloriosus, ad manes karissimi patris, ut decebat filium, exsequias est prosecutus. Quod postquam peractum est, orbitatis dolore commotus, et uirtutis impetu, qua ualebat, dum inter reliquias Hunnorum mortem patris uindicare contendit, Aetium patricium, ac si seniorem prudentiaque maturum, de hac parte consuluit quid sibi esset in tempore faciendum. Ille uero metuens ne, Hunnis funditus interemptis, a Gothis Romanorum premeretur imperium, prebet hac suasione consilium, ut ad sedes proprias remearet, regnumque quod pater reliquerat arriperet: ne germani eius, opibus sumptis paternis, uesegotharum regnum peruaderent, grauiterque dehinc cum suis, et quod peius est, miserabiliter pugnaret. Quo responso non ambigue, ut datum est, sed pro sua potius utilitate suscepto, relictis Hunnis, redit ad Gallias. Sic humana fragilitas, dum suspicionibus occurrit, magna rerum agendarum occasione intercipitur. In hoc enim famosissimo et fortissimarum  gentium bello ab utrisque partibus 162 [Al., 165] millia cesa referuntur, exceptis 90 millibus Gepidarum et Francorum, qui ante congressionem publicam noctu sibi occurrentes, mutuis concidere uulneribus, Francis pro Romanorum, Gepidis pro Hunnorum parte pugnantibus. Attila igitur discessione cognita Gothorum, quod de inordinatis [Al., inopinatis] colligi solet, et inimicorum magis estimans dolum, diutius se intra castra continuit. Sed ubi hostium absentia sunt longa silentia consecuta, erigitur mens ad uictoriam, gaudia presumuntur, atque potentis regis animus in antiqua fata reuertitur. Thorismund ergo patre mortuo, in campis statim Catalaunicis, ubi et pugnauerat, regia maiestate subuectus, Tolosam ingreditur. Hic licet fratrum et fortium turba gauderet, ipse tamen sic sua initia moderatus est, ut nullius reperiret de regni successione certamen.



CAPUT XLII. Attila de uesegotharum recessu a Romanis certior factus, ad oppressionem Romanorum omnibus uiribus se confert. Aquileiam, Mediolanum, Ticinum uastat. Leo papa ad eum accedit, et pacem Italie certis conditionibus impetrat. Attila ad suas sedes ultra Danubium remeat.


Attila uero nacta occasione de recessu uesegotharum, et quod sepe optauerat, cernens hostium solutionem per partes, mox iam securus ad oppressionem Romanorum mouit procinctum, primaque aggressione Aquileiensem obsedit ciuitatem, que est metropolis uenetiarum, in mucrone uel linqua Adriatici posita sinus. Cuius ab oriente muros Natissa amnis fluens, a monte Picis elambit; ibique cum diu multoque tempore obsidens nichil penitus preualeret, fortissimis intrinsecus Romanorum militibus resistentibus, exercitu iam murmurante et discedere cupiente, Attila deambulans circa muros,  dum utrum solueret castra, an adhuc moraretur deliberat, animaduertit candidas aues, id est ciconias, que in fastigio domorum nidificant, de ciuitate fetus suos trahere, atque contra morem per rura forinsecus comportare. Et ut hoc, sicut erat sagacissimus inquisitor, persensit [Niu., presensit], ad suos inquit: ยปRespicite aues futurarum rerum prouidas perituram relinquere ciuitatem, casurasque arces periculo imminente deserere. Non hoc uacuum, non hoc credatur incertum; rebus presciis consuetudinem mutat uentura formido.ยซ Quid plura? Animus suorum rursus ad oppugnandum Aquileiam inflammatur. Qui, machinis constructis, omnibusque tormentorum genetibus adhibitis, nec mora inuadunt ciuitatem, spoliant, diuidunt, uastantque crudeliter, ita ut uix eius uestigia, ut appareant, reliquerint. Exhinc iam audaciores, et necdum Romanorum sanguine satiati, per reliquas uenetum ciuitates Hunni bacchabantur. Mediolanum quoque Ligurie metropolim, et quondam regiam urbem pari  tenore deuastant; nec non et Ticinum equali sorte deiiciunt, uicinaque loca seuientes allidunt, demoliunturque pene totam Italiam. Cumque ad Romam animus fuisset eius attentus accedere, sui eum, ut Priscus refert historicus, remouere, non Urbi, cui inimici erant, consulentes; sed Alarici quondam uesegotharum regis obiicientes exemplum, ueriti regis sui fortunam, quia ille post fractam Romam diu non superuixerat, sed protinus rebus excessit humanis. Igitur dum eius animus ancipiti negotio inter ire et non ire fluctuaret, secumque deliberans tardaret, placita ei legatio a Roma aduenit. Nam Leo papa per se ad eum accedit in Acrouentu Mamboleio [al., in agro uenetum Ambuleio], ubi Mincius amnis commeantium frequentatione transitur. Qui mox deposito exercitus furore, et rediens qua uenerat, id est ultra Danubium, promissa pace discessit; illud pre omnibus denuntians, atque interminando discernens, grauiora se in Italiam illaturum, nisi ad  se Honoriam ualentiniani principis germanam, filiam Placidie Auguste, cum portione sibi regalium opum debita mitteret. Ferebatur enim quia hec Honoria, dum propter aule decus ac castitatem teneretur nutu fratris inclusa, clandestino eunucho misso, Attilam inuitasset, ut contra fratris potentiam eius patrociniis uteretur; prorsus indignum facinus, ut licentiam libidinis malo publico compararet.



CAPUT XLIII. Attila in Alanos trans Ligerim considentes mouet. A Thorismundo rege uesegotharum conserto prelio in suas sedes fugere compellitur. Thorismundi cedes.

Reuersus itaque Attila in sedes suas, et quasi otii penitens, grauiterque ferens a bello cessare, ad Orientis principem Marcianum legatos dirigit, prouinciarum testans uastationem, quod sibi promissa a Theodosio quondam imperatore minime persolueret, et inhumanior solito suis hostibus appareret.  Hec tamen agens, ut erat uersutus et callidus, alibi minatus, alibi arma sua commouit, et quod restabat indignationi, faciem in uesegothas retorsit. Sed non eum quein de Romanis reportauit euentum: nam per dissimiles anterioribus uias recurrens, Alanorum partem trans flumen Ligeris considentem statuit sue redigere ditioni; quatenus mutata per ipsos belli facie 417 terribilior emineret. Igitur ab Dacia et Pannonia prouinciis, in quibus tunc Hunni cum diuersis subditis nationibus insidebant, egrediens Attila, in Alanos mouit procinctum. Sed Thorismund rex uesegotharum fraudem Attile non impari subtilitate persentiens, ad Alanos tota subtilitate [Niu., uelocitate] prius aduenit; ibique superuenientis iam Attile motibus preparatus occurrit, consertoque prelio, pene simili eum tenore ut prius in campis Catalaunicis, a spe remouit uictorie, fugatumque a partibus suis sine triumpho remittens, in sedes proprias fugere compulit. Sic Attila famosus, et multarum  uictoriarum dominus, dum querit famam perditoris abiicere, et quod prius a uesegothis pertulerat abolere, geminatam sustinuit, ingloriusque recessit. Thorismund uero, repulsis ab Alanis Hunnorum cateruis, sine aliqua suorum lesione Tolosam migrauit, suorumque quieta pace composita, tertio anno regni sui egrotans, dum sanguinem tollit de uena, ab Ascalerno [al., Ascahhamo] cliente inimicos nuntiante, armis subtractis, peremptus est. Una tamen manu, quam liberam habebat, scabellum tenens, sanguinis sui existit ultor, aliquantos insidiantes sibi exstinguens.



CAPUT XLIu. Theodericus Thorismundi frater rex uesegotharum Riciarium Sueuorum regem, qui Hispaniam inuaserat, bello superat. Achiulphum clientem Sueuis preficit. Is tyrannidem affectans capite plectitur. Sueui permissu Theoderici Remismundum sibi regem eligunt. Theoderici regis mors.

 Post cuius decessum, Theodericus germanus eius uesegotharum in regno succedens, mox Riciarium Sueuorum regem cognatum suum reperit inimicum. Hic item Riciarius affinitatem Theoderici presumens, uniuersam pene Hispaniam sibi credidit occupandam, iudicans opportunum tempus subreptionis incomposita initia tentare regnantis. Quibus ante Gallicia et Lusitania sedes fuere, que in dextro latere Hispanie per ripam Oceani porriguntur, habentes ab oriente Austrogoniam, ab occidente in promontorio sacrum Scipionis Romani ducis monumentum, a septentrione Oceanum, a meridie Lusitaniam et fluuium Tagum, qui arenis suis permiscens auri metalla, trahit cum limi uilitate diuitias. Exinde ergo exiens Riciarius rex Sueuorum, nititur totam Hispaniam occupare. Cui Theodericus cognatus suus, ut erat moderatus, legatos mittens, pacifice dixit, ut non solum recederet a finibus alienis, uerum etiam nec tentare presumeret, odium sibi tali ambitione  acquirens. Ille uero animo pretumido ait: Si hic murmuras, et me uenire causaris: Tolosam, ubi tu sedes, ueniam; ibi si uales, resiste. His auditis, egre tulit Theodericus, compacatusque cum ceteris gentibus, arma mouit in Sueuos, Burgundionum quoque Gaudiacum, et Hilpericum reges auxiliares habens, sibique deuotos. uentum est ad certamen iuxta flumen Urbium, quod inter Asturicam Hiberiamque pretermeat; consertoque prelio, Theodericus cum uesegothis, qui ex iusta parte pugnabat, uictor efficitur, Sueuorum gentes pene cunctas usque ad internecionem prosternens. Quorum rex Riciarius relicta infecta uictoria, hostem fugiens, in nauim conscendit, aduersaque procella Tyrrheni ostii repercussus, uesegotharum est manibus redditus, miserabilem non differens mortem, cum elementa mutauerit. Theodericus uero uictor existens, subactis pepercit, nec ultra certamina seuire permisit, preponens Sueuis, quos subiecerat, clientem Athiulfum. Qui in breui animum ad preuaricationem ex Sueuorum  suasionibus commutans, neglexit imperata complere, potius tyrannica elatione superbiens, credensque se ea uirtute prouinciam obtinere qua dudum cum domino suo eam subiecisset. Is siquidem erat Warnorum stirpe genitus, longe a Gothici sanguinis nobilitate seiunctus; idcirco nec libertati studens, nec patrono fidem seruans. Quo comperto, Theodericus mox contra eum, qui cum de regno peruaso deiicerent destinauit. Qui uenientes, sine mora in primo eum certamine superantes, congruam factorum eius ab eo exegerunt ultionem. Captus namque, et suorum solatio destitutus, capite plectitur; sensitque tandem iratum, qui propitium dominum crediderat contemnendum. Tunc Sueui rectoris sui interitum contuentes, locorum sacerdotes ad Theodericum supplices direxerunt. Quos ille pontificali reuerentia suscipiens, non solum impunitatem Sueuorum indulsit, sed et ut sibi de suo genere principem constituerent  flexus pietate concessit. Quod et factum est, et Remismundum sibi Sueui regulum ordinauerunt. Ilis peractis, paceque cunctis munitis, tertiodecimo regni sui anno Theodericus occubuit.



CAPUT XLu. Euricus uesegotharum rex Theoderico succedit, Romanis imperatoribus aliis super alios cesis. Gizericus Wandalorum rex Italiam inuadit, Romam uastat. Euricus Gallias inuadit, Britones Romanorum auxiliarios profligat, Aruernam Gallie ciuitatem occupat.

Cui frater Euricus percupida festinatione succedens, seua suspicione pulsatus est. Nam dum hec circa uesegotharum gentem et alia nonnulla geruntur, ualentinianus imperator dolo Maximi occisus est, et ipse Maximus tyrannico more regnum inuasit. Quod audiens Gizericus rex Wandalorum, ab Africa armata classe in Italiam uenit, Romamque  ingressus, cuncta deuastat. Maximus uero fugiens, a quodam Urso milite Romano interemptus est. Post quem iussu Marciani imperatoris Orientalis, Maiorianus Occidentale suscepit imperium gubernandum. Sed et ipse non diu regnans, dum contra Alanos, qui Gallias infestabant, mouisset procinctum, Dertone iuxta fluuium Ira cognomento occiditur. Cuius locum Seuerus inuasit, qui tertio anno imperii sui Rome obiit. Quod cernens Leo imperator, qui in orientali regno Marciano successerat, Anthemium patricium suum ordinans, Rome principem ordinauit. Qui ueniens illico Ricimerem generum suum contra Alanos direxit, uirum egregium, et pene tunc in Italia ad exercitum singularem. Qui multitudinem Alanorum et regem eorum Beurgum in primo statim certamine superatos, internecioni prostrauit. Euricus ergo uesegotharum rex crebram mutationem Romanorum principum cernens, Gallias suo iure nisus est occupare. Quod comperiens Anthemius imperator, protinus solatia Britonum postulauit. Quorum rex  Riothimus cum duodecim millibus ueniens, in Biturigas [al., ueturigas] ciuitatem Oceano e nauibus egressus, susceptus est. Ad quos rex uesegotharum Euricus innumerum ductans exercitum aduenit, diuque pugnans, Riothimum Britonum regem, antequam Romani in eius societate coniungerentur, superauit. Qui ampla parte exercitus amissa, cum quibus potuit fugiens, ad Burgundionum gentem uicinam, Romanis in eo tempore federatam, aduenit. Euricus uero rex uesegotharum Aruernam Gallie ciuitatem occupauit, Anthemio principe iam defuncto; qui cum Ricimere genero suo intestino bello seuiens, Romaniam triuisset, ipseque a genero peremptus, regnum reliquit Olibrio. Quo tempore in Constantinopoli Aspar primus patriciorum et Gothorum genere clarus, cum Ardabure et Patriciolo filiis, illo quidem olim patricio, hoc autem Cesare, generoque Leonis principis appellato, spadonum ensibus in palatio uulneratus interiit. Et 418 necdum Olibrio 8 mense in regnum ingresso obeunte, Glycerius apud Rauennam  plus presumptione quam electione Cesar effectus est. Quem anno uix expleto, Nepos Marcel lini quondam patricii sororis filius, a regno deiiciens in portu Romano episcopum ordinauit. Tantas uarietates mutationesque Euricus cernens, ut diximus superius, Aruernam occupat ciuitatem, ubi tunc Romanorum dux preerat Decius nobilissimus senator, et dudum Auiti imperatoris, qui ad paucos dies regnum inuaserat, filius. Nam hic ante Olibrium paucos dies tenens imperium, ultro recessit Placentiam, ibique episcopus est ordinatus. Huius ergo filius Decius diu certans cum uesegothis, nec ualens antestare, relicta patria maximeque urbe Aruernate hosti, ad tutiora se loca collegit. Quod audiens Nepos imperator, precepit Decio, relictis Galliis, ad se uenire, in locum eius Oreste magistro militum ordinato. Qui Orestes suscepto exercitu, et contra hostes egrediens, a Roma Rauennam peruenit, ibique remoratus, Augustulum  filium suum imperatorem efficit. Quo comperto, Nepos fugit in Dalmatias, ibique defecit priuatus regno, ubi iam Glycerius dudum imperator episcopatum Salonitanum habebat, Augustulo uero a patre Oreste in Rauenna imperatore ordinato.



CAPUT XLuI. Odouacer Turcilingorum rex Italiam inuadit et subiugat.

Non multum post Odouacer Turcilingorum rex, habens secum Scyros, Herulos diuersarumque gentium auxiliarios, Italiam occupauit, et Oreste interfecto, Augustulum filium eius de regno pulsum, in Lucullano Campanie castello exsilii pena damnauit. Sic quoque Hesperium Romane gentis imperium, quod septingentesimo nono Urbis condite anno primus Augustorum Octauianus Augustus tenere cepit, cum hoc Augustulo periit, anno decessorum predecessorumque regni quingentesimo uigesimo secundo,  Gothorum dehinc regibus Romam Italiamque tenentibus. Interea Odouacer rex gentium omni Italia subiugata, ut terrorem suum Romanis indicaret, mox initio regni sui Brachilam comitem apud Rauennam occidit, regnoque suo confortato, pene per quatuordecim annos usque ad Theoderici presentiam, de quo in subsequentibus dicturi sumus, obtinuit. Interim tamen ad eum ordinem unde digressi sumus redeamus.



CAPUT XLuII. Euricus uesegotharum rex Arelatum, Massiliam et Burgundiones subigit. Moritur. Alaricus Eurici filius, nonus uesegotharum rex.

Euricus rex uesegotharum Romani regni uacillationem cernens, Arelatum et Massiliam proprie subdidit ditioni. Gezericus etenim Wandalorum rex suis eum muneribus ad ista committenda illexit, quatenus ipse Leonis uel Zenonis insidias quas contra eum direxerant, precaueret; egitque ut Orientale imperium  Ostrogothe, Hesperium uesegothe uastarent, ut in utraque republica hostibus decernentibus, ipse in Africa quietus regnaret. Quod Euricus grato suscipiens animo, totas Hispanias Galliasque sibi iam iure proprio tenens, simul quoque et Burgundiones subegit, Arelatoque degens, decimo nono anno regni sui uita priuatus est. Huic successit proprius filius Alaricus, qui nonus in numero ab illo Alarico magno regnum adeptus est uesegotharum. Nam pari tenore, ut de Augustulo superius diximus, et in Alaricis prouenisse cognoscitur, in eis sepe regna deficiunt a quorum nominibus inchoant. Quo interim nos pretermisso, sicut promisimus, omnem Gothorum texamus originem. Et quia dum utreque gentes tam Ostrogothe quam etiam uesegothe in uno essent, ut ualui, maiorum sequens dicta reuolui, diuisosque uesegothas ab Ostrogothis ad liquidum sum prosecutus: necesse nobis est iterum ad antiquas eorum Scythicas sedes redire, et Ostrogotharum genealogiam  actusque pari tenore exponere.



CAPUT XLuIII. Ostrogotharum regum ab Ermanarici regis decessione genealogia, usque ad Walamirum Thorismundi filium, et Attile mortem.

Ostrogothe Ermanarici regis sui decessione a uesegothis diuisi. Hunnorum subditi ditioni, in eadem patria remorati sunt, Winithario tamen Amalo principatus sui insignia retinente. Qui aui Ataulfi uirtutem imitatus, quamuis Ermanarici felicitate inferior, tamen moleste ferens Hunnorum imperio subiacere, paululum se subtrahebat ab illis, suamque dum nititur ostentare uirtutem, in Antarum fines mouit procinctum, eosque dum aggreditur, prima congressione superatur; deinde fortiter egit, regemque eorum Box nomine cum filiis suis, et 70 primatibus in exemplo terroris cruci affixit, ut dedititiis metum  cadauera pendentium geminarent. Sed cum tali libertate uix anni spatio imperasset, non est passus Balamber [supra Balamir] rex Hunnorum, sed ascito ad se Sigismundo [al., accersito ad se Gesismundo] Hunimundi Magni filio, qui iuramenti sui et fidei memor cum ampla parte Gothorum Hunnorum imperio subiacebat, renouatoque cum eo federe, super Winitharium duxit exercitum; diuque certantibus, primo et secundo certamine Winitharius uincit. Nec ualet aliquis commemorare quantam stragem de Hunnorum Winitharius fecit exercitu. Tertio uero prelio subreptionis auxilio ad fluuium nomine Erac, dum uterque ad se uenissent, Balamber sagitta missa caput Winitharii saucians, interemit; neptemque eius Waladamarcam [al., uallamaricam] sibi in coniugio copulans, iam omnem in pace Gothorum populum subactum possedit: ita tamen ut genti Gothorum semper unus proprius regulus, quamuis Hunnorum consilio, imperaret. Et mox defuncto Winithario, rexit eos Hunimundus filius quondam regis potentissimi  Ermanarici, acer in bello, totiusque corporis pulchritudine pollens: qui post hec contra Sueuorum gentem feliciter dimicauit. Eoque defuncto, successit Thorismund filius eius, flore iuuentutis ornatus, qui secundo principatus sui anno contra Gepidas mouit exercitum; magnaque de illis potitus uictoria, casu equi dicitur interemptus. Quo defuncto, sic eum luxere Ostrogothe, ut 40 [Niu., 60] per annos in eius loco rex alius non succederet; quatenus et illius memoriam semper haberent in ore, et tempus accederet quo Walamir ambitum [al., habitum] repararet uirilem, qui erat ex consobrino eius genitus Wandalario; quia 419 filius eius, ut superius diximus, Berismund, iam contempta Ostrogotharum gente propter Hunnorum dominium, ad partes Hesperias uesegotharum fuisset gentem secutus. de quo et ortus est uedericus. uederico quoque filius natus est Eutharicus, qui iunctus Amalasuente filie Theoderici, item Amalorum stirpem iam diuisam coniunxit, et genuit Athalaricum et Mathesuentam. Sed quia Athalaricus  in annis puerilibus defunctus est, Mathesuenta Constantinopolim illata, de secundo uiro, id est Germano fratruele Iustiniani imperatoris genuit posthumum filium, quem nominauit Germanum. Sed nobis, ut ordo quem cupimus decurrat, ad Wandalarii sobolem, que trino Hore pullulabat, redeundum est. Hic etenim Wandalarius fratruelis Ermanarici, et supra scripti Thorismundi consobrinus, tribus editis liberis, in gente Amala gloriatus est, id est Walamir, Theodemir, Widemir. Ex quibus per successionem parentum Walamir in regnum conscendit, adhuc Hunnis eos inter alias gentes generaliter obtinentibus. Eratque tunc in tribus his germanis contemplatio grata, quando mirabilis Theodemir pro fratris Walamir militabat imperio. Walamir uero pro altero iubet ornando, Widemir seruire pro fratribus estimabat. Sic eis mutua affectione se tuentibus, nulli penitus deerat regnum, quod utrique in sua pace tenebant. Ita tamen, ut sepe dictum est, imperabant,  ut ipsi Attile Hunnorum regis imperio deseruirent. Quibus nec contra parentes uesegothas licuisset recusare certamen; sed necessitas domini etiam si parricidium iubet, implendum est. Nec aliter ab Hunnorum dominio diuelli potuit gens aliqua Scythica, nisi optata cunctis nationibus in commune, et Romanis mors Attile prouenerit, que tam utilis [forte uilis] fuit, ut uita mirabilis.



CAPUT XLIX. De Attile Hunnorum regis morte ex nimia ebrietate, et de magnificis exsequiis ei prestitis.

Attila, ut Priscus historicus refert, exstinctionis sue tempore puellam Ildico nomine, decoram ualde, sibi in matrimonium post innumerabiles uxores, ut mos erat gentis illius, socians, eiusque in nuptiis magna hilaritate resolutus, uino somnoque grauatus, resupinus iacebat, redundansque sanguis, qui ei  solite de naribus effluebat, dum consuetis meatibus impeditur, itinere ferali faucibus illapsus eum exstinxit. Ita glorioso per bella regi temulentia pudendum exitum dedit. Sequenti uero luce, cum magna pars diei fuisset exempta, ministri regii triste aliquid suspicantes, post clamores maximos fores effringunt, inueniuntque Attile sine uulnere necem sanguinis effusione peractam, puellamque demisso uultu sub uelamine lacrymantem. Tunc, ut illius gentis mos est, crinium parte truncata, informes facies cauis turpauere uulneribus, ut preliator eximius non femineis lamentationibus et lacrymis, sed sanguine lugeretur uirili. De quo id accessit mirabile, ut Marciano principi Orientis de tam feroci hoste sollicito, in somnis Diuinitas assistens, arcum Attile in eadem nocte fractum ostenderet, quasi quod gens ipsa eo telo multa presumat. Hoc Priscus historicus uera se dicit attestatione probare. Nam in tantum magnis imperiis Attila terribilis habitus est, ut eius mortem in locum muneris superna regnantibus indicarent.  Cuius manes quibus modis a sua gente honorati sunt, pauca de multis dicere non omittamus. In mediis siquidem campis, et intra tentoria serica cadauere collocato, spectaculum admirandum et solemniter exhibetur. Nam de tota gente Hunnorum electissimi equites in eo loco quo erat positus, in modum circensium cursibus ambientes, facta eius cantu funereo tali ordine referebant. Precipuus Hunnorum rex Attila, patre genitus Mundzucco, fortissimarum gentium dominus, qui inaudita ante se potentia solus Scythica et Germanica regna possedit, nec non utraque Romane urbis imperia captis ciuitatibus terruit, et ne preda aliqua subderent [lege prede reliqua subderet], placatus precibus, annuum uectigal accepit. Cumque hec omnia prouentu felicitatis egerit, non uulnere hostium, non fraude suorum, sed gente incolumi inter gaudiia letus, sine sensu doloris occubuit. Quis ergo hunc dicat exitum, quem nullus estimat uindicandum? Postquam  talibus lamentis est defletus, strauam [a 10Kb] super tumulum eius, quam appellant ipsi, ingenti comessatione concelebrant, et contraria inuicem sibi copulantes, luctum funereum mixto gaudio explicabant, noctuque secreto cadauer est terra reconditum. Cuiusfercula [al., coopercula] primum auro, secundo argento, tertio ferri rigore communiunt, significantes tali argumento potentissimo regi omnia conuenisse: ferrum quo gentes edomuit; aurum et argentum, quod ornatum reipublice utriusque acceperit. Addunt arma hostium cedibus acquisita, phaleras uario gemmarum fulgore pretiosas, et diuersi generis insignia, quibus colitur aulicum decus. Et ut tot et tantis diuitiis humana curiositas arceretur, operi deputatos detestabili mercede trucidarunt, emersitque momentanea mors sepelientibus cum sepulto.



CAPUT L. Attila mortuo contentio inter innumeros eius filios de successione orta. Ardaricus Gepidarum rex Ellac Attile filium in prelio interficit, reliquos filios ad Ponticum usque mare fugat. Marcianus imp. uariis Gothis et Gepidis diuersas sedes concedit.


Talibus peractis, ut solent animi iuuenum ambitu potentie concitari, inter successores Attile de regno orta contentio est; et dum inconsulte imperare cupiunt cuncti, omnes simul 420 imperium perdidere. Sic frequenter regna grauat plus copia quam  inopia successorum. Nam filii Attile, quorum per licentiam libidinis pene populus fuit, gentes sibi diuidi equa sorte poscebant, ut ad instar familie bellicosi regis cum populis mitterentur in sortem. Quod dum Gepidarum rex comperit Ardaricus, de tot gentibus indignatus uelut uilissimorum mancipiorum conditione tractari, contra filios Attile primus insurgit, illatumque seruiendi pudorem secuta felicitate detersit; nec solum suam gentem, sed et ceteras, que pariter premebantur, sua discessione absoluit: quia facile omnes appetunt que pro cunctorum utilitate tentantur. In mutuum igitur armantur exitium, bellumque committitur in Pannonia, iuxta flumen cui nomen est Netad [al., Nede]. Illic concursus factus est gentium uariarum quas Attila in sua tenuerat ditione. Diuiduntur regna cum populis, fiuntque ex uno corpore membra diuersa; nec que unius passioni compaterentur, sed que exciso capite inuicem insanirent; que nunquam contra se pares inuenerant, nisi ipsi mutuis se uulneribus  sauciantes, seipsas discerperent fortissime nationes. Nam ibi admirandum reor fuisse spectaculum, ubi cernere erat cunctis [al., contis], pugnantem Gothum ense furentem, Gepidam in uulnere suorum cuncta tela [al., suo regum tela] frangentem, Sueuum pede, Hunnum sagitta presumere, Alanum graui, Herulum leui armatura aciem instruere. Post multos ergo grauesque conflictus fauit Gepidis inopinata uictoria; nam triginta fere millia tam Hunnorum quam aliarum gentium que Hunnis ferebant auxilium, Ardarici gladius conspiratorumque peremit. In quo prelio filius Attile maior natu, nomine Ellac, occiditur; quem tantum pater super ceteros amasse perhibebatur, ut eum cunctis diuersisque filiis suis in regno preferret, sed non fuit uoto patris fortuna consentiens; nam post multas hostium cedes sic uiriliter eum constat peremptum, ut tam gloriosum superstes pater optasset interitum. Reliqui uero germani eius eo occiso fugantur iuxta littus Pontici  maris, ubi prius Gothos sedisse descripsimus. Cessere itaque Hunni, quibus cedere putabatur uniuersitas. Adeo dissidium perniciosa res est, ut diuisi corruerint, qui adunati uiribus territabant. Hec causa Ardarici regis Gepidarum felix adfuit diuersis nationibus qui Hunnorum regimini inuiti fabulabantur, eorumque diu mestissimos animos ad hilaritatem libertatis uotiue erexit: uenientesque multi per legatos, suos ad solum Romanorum, et a principe tunc Marciano gratissime suscepti, distributas sedes quas incolerent accepere. Nam Gepide Hunnorum sibi sedes uiribus uindicantes, totius Dacie fines uelut uictores potiti, nichil aliud a Romano imperio, nisi pacem et annua solemnia, ut strenui uiri, amica pactione postulauere. Quod et libens tunc annuit imperator, et usque nunc consuetum donum est. Nam gens ipsa a Romano suscipit principe. Gothi uero cernentes Gepidas Hunnorum sedes sibi defendere, Hunnorumque populum suas antiquas sedes occupare, maluerunt a Romano regno terras petere, quam  cum discrimine suo inuadere alienas, accipientes Pannoniam, que in longa porrecta planitie habet ab oriente Mesiam superiorem, a meridie Dalmatiam, ab occasu Noricum, a septentrione Danubium. Ornata patria ciuitatibus plurimis, quarum prima Sirmis, extrema uindomina. Sauromate uero, quos Sarmatas, diximus, et Cemandri, et quidam ex Hunnis in parte Illyrici ad castrum Martenam sedes sibi datas coluere. Ex  quo genere fuit Bliuilas dux Pentapolitanus, eiusque germanus Froilas et nostri temporis Bessa patricius. Sciri uero et Satagarii et ceteri Alanorum cum duce suo nomine Candax Scythiam minorem inferioremque Mesiam accepere. Cuius Candacis Alanonuamuthis patris mei genitor Peria, id est meus auus, notarius quousque Candax ipse uiueret fuit; eiusque germane filius Gunthigis, qui et Basa dicebatur, magister militum, filius Andagis, filii Andale, de prosapia Amalorum descendens. Ego item, quamuis Agrammatus, Iornandes, ante conuersionem meam notarius fui. Rugi uero alieque nationes nonnulle Biozimetas, Scandiopolim [al. Brisim et Archiadropolim], ut incolerent, petiuere. Hernac quoque iunior Attile filius cum suis in extremo minoris Scythie sedes delegit. Emnedzar et Uzindur [al. Emedzar, Eumezur et Ulzindur] consanguinei eius in Dacia Ripensi. Uto et Iscalmus [al. Histo Aliuoque], qui ea potiti sunt, multique Hunnorum passim proruentes tunc se in Romaniam dederunt. E quibus nunc usque  Sacromontisii et Fosatisii dicuntur.



CAPUT LI. De Gothorum qui Minores dicuntur sedibus, et de uulfila ipsorum pontifice, qui eos litteris instituit.

Erant siquidem et alii Gothi, qui dicuntur Minores, populus immensus, cum suo pontifice, ipsoque primate uulfila, qui eis dicitur et litteris instituisse, hodieque sunt in Mesia regione incolentes Encopolitanam [al. Necopolitanam]. Ad pedes enim [al. Hemi] montis gens multa sedit pauper et imbellis, nichil abundans, nisi armento diuersi generis pecorum, et pascuis, siluaque lignorum, parum habens tritici, ceterarum specierum est terra fecunda. uineas uero nec si sunt alibi, certi eorum cognoscent, ex uicinis locis sibi uinum negotiantes, nam lacte aluntur.



CAPUT LII. De Ostrogotharum uariis post Attile mortem sedibus in Pannonia, utque Attile filios irruentes propulsarint in Scythiam; deque Ostrogotharum cum Romanis amicitia, obside pacis Constantinopolim misso Theoderico Theodemiri filio.


Plerique ergo, ut ad gentem unde agitur reuertamur, id est Ostrogotharum, qui in Pannonia sub rege Walemir eiusque germanis Theodemir et Widemir morabantur, quamuis diuisa loca, consilia tamen habuere unita. Nam Walemir inter Scarniungam et Aquam Nigram fluuios, Theodemir iuxta lacum Pelsodis, Widemir inter utrosque manebat. Contigit ergo ut Attile filii contra Gothos, quasi desertores dominationis sue, uelut fugacia mancipia requirentes uenirent, ignarisque aliis fratribus super Walemir solum irruerent. Quos tamen ille, quamuis cum paucis, excepit; diuque fatigatos ita prostrauit, ut uix pars aliqua hostium remaneret, que in 421 fugam uersa eas partes Scythie peteret quas Danubii [al. Danabri] amnis fluenta pretermeant, que lingua  sua Hunniuar [a 1Kb] appellant. Eoque tempore cum ad fratrem Theodemirem gaudii nuntium direxisset, eo mox die nuntius ueniens felicius in domo Theodemiris reperit gaudium. Ipso siquidem die Theodericus eius filius, quamuis de Erelieua concubina, bone tamen spei puerulus natus erat. Post tempus ergo non multum rex Walemir eiusque germani Theodemir et Widemir, consueta dum traderent dona a principe Marciano, que ad instar strenue gentis acceperunt, ut pacis federa custodirent, missa legatione ad imperatorem, uident Theodericum Triarii [al. Triani] filium, et hunc genere Gothico, alia tamen stirpe, non Amala procreatum, omnino florentem cum suis, Romanorumque amicitiis iunctum, et annua solemnia consequentem, et se tantum despici. Illico furore commoti arma arripiunt, et Illyricum pene totum  discurrentes in predam deuastant. Sed statim imperator animo mutato ad pristinam recurrit amicitiam, missaque legatione, tam preterita cum instantibus munera tribuit, quam etiam de futuro sine aliqua controuersia tribuere compromittit; pacisque obsidem ab eis, quem supra retulimus, Theodericum infantulum Theodemiris accepit. Qui iam annorum septem incrementa conscendens, octauum intrauerat annum. Quem dum pater cunctatus daret, patruus Walemir exstitit supplicator, tantum ut pax firma inter Romanos Gothosque maneret. Datus igitur Theodericus obses a Gothis, ducitur ad urbem Constantinopolitanam Leoni principi, et quia puerulus elegans erat, meruit gratiam imperialem habere.



CAPUT LIII. Ostrogothe post Attile mortem in Satagas mouent. Hunnos, duce Dinzione Attile filio, obsistentes propulsant. uaria Ostrogotharum cum Sueuis et Sciris prelia. Walemiri mors. Sciri ad internecionem deleti.


Postquam ergo firma pax Gothorum cum Romanis effecta est, uidentes Gothi non sibi sufficere ea que ab imperatore acciperent solatia, simulque cupientes ostentare uirtutem, ceperunt uicinas gentes circumcirca predari: primo contra Satagas, qui interiorem Pannoniam possidebant, arma mouentes. Quod ubi rex Hunnorum Dinzio [Al., Dinclzic.], filius Attile, cognouisset, collectis secum qui adhuc uidebantur, quamuis pauci, eius tamen sub imperio remansisse, Ulzingures, Angisciros, Bittugores, Bardores, ueniens ad Bassianam Pannonie ciuitatem, eamque circumuallans, fines eius cepit prediri. Quo comperto Gothi, ubi erant, expeditionemque soluentes quam contra Satagas collegerant, in Hunnos conuertunt; et sic eos suis a finibus inglorios pepulerunt, ut iam ex illo tempore qui remanserant Hunni, et usque hactenus, Gothorum arma formident. Quiescente uero tandem Hunnorum gente a Gothis, Hunimundus Sueuorum  dux, dum ad predandas Dalmatias transit, armenta Gothorum in campis errantia depredauit: quia Dalmatiis Sueuia uicina erat, nec a Pannoniis multum distabat, presertim ubi tunc Gothi residebant. Quid plurimum? Hunimundo cum Sueuis uastatis Dalmatiis ad sua reuertente, Theodemir germanus Walemiris regis Gothorum, non tantum iacturam armentorum dolens, quantum metuens ne Sueui, si impune hoc lucrarentur, ad maiorem licentiam prosilirent, sic uigilauit in eorum transitu, ut intempesta nocte dormientes inuaderet ad lacum Pelsodis, consertoque inopinato prelio, ita eos oppressit, ut etiam ipso rege Hunimundo capto, omnem exercitum eius, qui gladium euasissent, Gothorum subderet seruituti. Et dum multum esset amator misericordie, facta ultione, ueniam condonauit, reconciliatusque cum Sueuis, eumdem quem ceperat adoptans sibi filium, remisit cum suis in Sueuiam. Sed ille immemor paterne gratie, post aliquod tempus conceptum dolum parturiens, Scirorum gentem incitauit, qui tunc supra Danubium  considebant, et cum Gothis pacifice morabantur; quatenus scissi ab eorum federe, secumque iuncti, in arma prosilirent, gentemque Gothorum inuaderent. Tunc Gothis nichil mali sperantibus, presertim de utrisque amicis uicinis confisis, bellum insurgit ex improuiso, coactique necessitate ad arma confugiunt; solitoque certamine arrepto, se suamque iniuriam ulciscuntur. In eo siquidem prelio rex eorum Walemir dum equo insidens ad cohortandos suos ante aciem curreret, proturbatus equus corruit, sessoremque suum deiecit; qui mox inimicorum lanceis confossus, interemptus est. Gothi uero tam regis sui mortem quam suam iniuriam a rebellionibus exigentes, ita sunt preliati, ut pene de gente Scirorum, nisi qui nomen ipsum ferrent, et hic cum de decore non remansissent, sic omnes exstinxerunt.



CAPUT LIu. Sueuorum reges Hunimundus et Alaricus cum Sarmatis et Sciris, Gepidis et Rugis in Ostrogothas, mouentes, maxima clade afficiuntur.


Quorum exitium Sueuorum reges Hunimundus et Alaricus ueriti, in Gothos arma mouerunt, freti auxilio Sarmatarum, qui cum Beuga et Babai regibus suis auxiliariis eorum deuenissent, ipsasque Scirorum reliquias, quasi ad ultionem suam acrius pugnaturas accersentes cum Edica et uulfo [al., Hunulfo] eorum primatibus, habuerunt simul secum tam Gepidas quam ex gente Rugorum non parua solatia; ceterisque hinc inde collectis, ingentem multitudinem aggregantes, ad amnem Bolliam in Pannoniis castrametati sunt. Gothi tunc Walemire defuncto, ad fratrem eius Theodemir confugerunt. Qui quamuis dudum cum fratribus regnans, tamen auctioris potestatis insignia sumens, Widemire fratre iuniore accito, et cum ipso curas belli partitus, coactus ad arma prosiliuit;  consertoque prelio, superior pars inuenitur Gothorum, adeo ut campus inimicorum corruentium cruore madefactus, ut Rubrum pelagus appareret, armaque et cadauera in modum collium cumulata, campum plus quam 422 decem millibus opp euerunt. Quod Gothi cernentes, ineffabili exsultatione letantur, eo quod regis sui Walemiris sanguinem et suam iniuriam cum maxima inimicorum strage ulciscerentur. De innumeranda uero uariaque multitudine hostium, qui ualuerunt euadere, effugati uix ad sua inglorii peruenerunt.



CAPUT Lu. Theodemirus rex in Sueuos mouet, eosque uastat, et pene subigit. Theodericus Theodemiri filius pene adhuc puer inscio patre Babai Sarmatarum regem adortus, interimit. Singidonum ciuitatem capit.

Post certum uero tempus instanti hiemali frigore, amneque Danubii solite congelato : sic ergo eum gelatum Theodemir Gothorum rex cernens, pedestrem ducit exercitum; emensoque Danubio, Sueuis improuisus a tergo apparuit. Nam regio illa Sueuorum ab oriente Baiobaros habet, ab occidente Francos, a meridie Burgundiones, a septentrione Thuringos. Quibus Sueuis tunc iuncti Alemanni etiam aderant, ipsique Alpes erectas [forte Brettias] omnino regentes, unde nonnulla fluenta Danubio influunt, nimio cum sono uergentia. Hic ergo taliter munito loco, Theodemir rex hiemis tempore Gothorum ductauit exercitum, et tam Sueuorum gentem quam etiam Alemannorum utrasque ad inuicem federatas deuicit, uastauit et pene subegit. Inde quoque uictor ad proprias sedes, id est Pannonias reuertens, Theodericum filium suum, quem Constantinopolim obsidem dederat, a Leone imperatore remissum cum magnis muneribus gratanter excepit.  Qui Theodericus iam adolescentie annos contingens, expleta pueritia, octauum decimum peragens annum, ascitis satellitibus patris, ex populo amatores sibi, clientesque consociauit, pene sex millia uiros; cum quibus inscio patre, emenso Danubio, super Babai Sarmatarum regem discurrit, qui tunc de Camundo duce Romanorum uictoria potitus, superbie tumore regnabat, eumque superueniens Theodericus interemit, familiamque et censum depredans, ad genitorem suum cum uictoria repedauit. Singidonum dehinc ciuitatem quam ipsi Sarmate occupassent, inuadens, non Romanis reddidit, sed sue subdidit ditioni.



CAPUT LuI. Ostrogothe pertesi pacis, Italiam, Gallias et Illyricum infestant. Theodemirus federe cum Romanis inito moritur.

Minuentibus deinde hinc inde uicinarum gentium  spoliis, cepit et Gothis uictus uestitusque deesse, et hominibus quibus dudum bella alimoniam prestitissent, pax cepit esse contraria; omnesque cum clamore magno ad regem Theodemir accendentes Gothi orant, quacunque parte uellet ductaret exercitum. Qui accito Germano, missaque sorte, hortatus est ut ille in partem Italie ubi tunc Glycerius regnabat imperator, ipse uero ceu fortior [al. fortiter] ad fortius regnum accederet, orientale quidem; quod et factum est. Et mox Widemir Italie terras intrauit, et extremum fati munus reddens, excessit rebus humanis, successorem relinquens regni Widemir filium suum. Quem Glycerius imperator muneribus datis, de Italia ad Gallias transtulit, que a diuersis circumcirca gentibus premebantur: asserens uicinos sibi uesegothas eorum parentes regnare. Quid multa? Widemir acceptis muneribus, simulque mandatis a Glycerio imperatore, Gallias tendit, seseque cum parentibus iungens uesegothis, unum corpus efficitur, ut dudum fuerat; et sic Gallias Hispaniasque tenentes  suo iure defendunt, ut nullus sibi alius preualeret. Theodemir autem frater senior cum suis transit Saum [al., Spadum] amnem, Sarmatis militibusque interminans bellum, si aliquis obstaret ei. Quod illi uerentes, quiescunt; imo nec preualent ad tantam multitudinem. uidens Theodemir undique sibi prospera prouenire, Naissum primam urbem inuadit Illyrici: filioque suo Theoderico consociatus astat, et in uillam comites per castrum Herculis transmittit Ulpianam. Qui uenientes, tam eam quam et opes mox in deditionem accipiunt, nonnullaque loca Illyrici inaccessibilia, sibi tunc primum peruia faciunt. Nam Heracliam et Larissam ciuitates Thessalie primum preda capta, iure bellico potiuntur. Theodemir uero rex animaduertens tam felicitatem suam quam etiam filii; nec hac tamen contentus, egrediens Naisitanam urbem, paucis ad custodiam derelictis, ipse Thessalonicam petiit, in qua Clarianus [al., Hillarianus] Patricius a principe directus, cum exercitu morabatur. Qui dum uideret uallo muniri Thessalonicam,  nec se eorum conatibus posse resistere, missa legatione ad Theodemir regem, muneribusque oblatis, ab obsidione eum urbis retorquet. Initoque federe, Romanus ductor cum Gothis loca eis iam sponte, que incolerent, tradidit, id est Ceropellas, Europam, Medianam, Petinam, Bereum, et alia que Sium [al. Phium] uocantur. Ubi Gothi cum rege suo armis depositis, composita pace, quiescunt. Nec diu post hec et rex Theodemir in ciuitate Cerras fatali egritudine occupatus, uocatis Gothis, Theodericum filium regni sui designat heredem, et ipse mox rebus humanis excessit.



CAPUT LuII. Theodericus Ostrogotharum rex a Zenone imp. Romam euocatur, ab eo adoptatur, consulatu et equestri statua donatur, Odoacrum in Hesperia magna elade afficit. Insignia regis Romanorum assumit.

 Theodericum uero genti sue regem audiens ordinatum imperator Zeno, gratum suscepit, eique euocatoria destinata, ad se in urbem uenire precepit, dignoque suscipiens honore, inter proceres sui palatii collocauit. Et post aliquod tempus ad ampliandum honorem eius in arma, sibi eum filium adoptauit, de suisque stipendiis triumphum 423 in urbe donauit; factusque est consul ordinarius, quod summum bonum primumque in mundo docus edicitur; nec tantum hoc, sed etiam equestrem statuam ad famam tanti uiri ante regiam palatii collocauit. Inter hec ergo Theodericus Zenonis imperio federe sociatus, dum ipse in urbe bonis omnibus frueretur, gentemque suam in Illyr co, ut diximus, residentem, non omnino idoneam aut refertam audiret, elegit potius solito more gentis sua labore querere uictum, quam ipse otiose frui regni Romani bona, et gentem suam mediocriter uictitare; secumque deliberans, ad principem ait: Quamuis  nichil deest nobis, imperio uestro famulantibus: tantum [forte tamen si], si dignum ducit pietas uestra, desiderium mei cordis libenter exaudiat. Cumque ei, ut solebat, familiariter facultas fuisset loquendi concessa: Hesperia, inquit, plaga, que dudum decessorum predecessorumue uestrorum regimine gubernata est, et Urbs illa caput orbis et domina, quare nunc sub regis Turcilingorum et Rugorum tyrannide fluctuat? Dirige cum gente mea, si precipis, ut hic expensarum pondere careas; et ibi si adiutus a Domino uicero, fama uestre pietatis irradiet. Expedit namque ut ego, qui sum seruus uester et filius, si uicero, uobis donantibus regnum illud possideam; haud ille, quem non nostis, tyranni iugo senatum uestrum partemque reipublice captiuitatis seruitio premat. Ego enim si uicero, uestro dono uestroque munere possidebo; si uictus fuero, uestra pietas nichil amittit; imo, ut diximus, lucratur expensas. Quo audito, quamuis egre ferret imperator discessum eius, nolens tamen eum contristare, annuit que  poscebat, magnisque ditatum muneribus dimisit a se, senatum populumque ei commendans Romanum. Igitur egressus urbe regia Theodericus, et ad suos reuertens, omnem gentem Gothorum, que tamen ei prebuerat consensum, assumens, Hesperiam tendit, rectoque itinere per Sirmas ascendit, uicinas Pannonie. Indeque uenetiarum fines ingressus, ad pontem Sontium nuncupatum castrametatus est. Cumque ibi ad reficienda corpora hominum iumentorumque aliquanto tempore resedisset, Odouacer armatum contra eum direxit exercitum. Quem ille, ad campos ueronenses occurrens, magna strage deleuit, castrisque solutis, fines Italie cum potiore audacia intrat; transactoque Pado amne ad Rauennam regiam urbem castra componit, tertio fere milliario ab urbe, loco qui appellatur Pineta. Quod cernens Odouacer, intus se in urbe communiuit; indeque subreptiue noctu frequenter cum suis egrediens, Gothorum exercitum inquietat; et hoc non semel nec iterum, sed frequenter,  et pene molitur toto triennio. Sed frustra laborat, quia cuncta Italia dominum iam dicebat Theodericum, et illius ad uotum res illa publica obsecundabat. Tantum ille solus cum paucis satellitibus et Romanis qui aderant, et fame et bello quotidie intra Rauennam laborabat. Quod dum nichil proficeret, missa legatione, ueniam supplicat. Cui et primum concedens Theodericus, postmodum hac luce priuauit. Tertioque, ut diximus, anno ingressus in Italiam, Zenonisque imperatoris consulto priuatim habito [Niu., priuatum habitum], sueque gentis uestitum reponens, insigne regii amictus, quasi iam Gothorum Romanorumque regnator assumit.



CAPUT LuIII. De Theoderici regis uxore Audefleda, et concubina, eiusque filiis et filiabus, earumque cum uariis regibus coniugio aliisque affinitatibus. Item de Mundone grassatore, et de tropeo de Francis parto.

Missa legatione ad Lodoin Francorum regem, filiam  eius Audefledam [al., Oldebfledam] sibi in matrimonio petit. Quam ille grate libenterque concessit, suos filios Ildebertum, et Cheldepertum, et Thuidepertum credens hac societate cum gente Gothorum, inito federe, sociari. Sed non adeo pacis ad concordiam profuit ista coniunctio, quin sepenumero propter Gallorum terras grauiter inter se decertati sunt; et nunquam Gothus Francis cessit, dum uiueret Theodericus. Antequam ergo de Audefleda sobolem haberet, naturales ex concubina, quas genuisset adhuc in Mesia, filias habuit, unam nomine Theudicodo [al., Thiudigotam] et aliam Ostrogotho. Quas mox ut in Italiam uenit, regibus uicinis in coniugio copulauit, id est, unam Alarico uesegotharum, et aliam Sigismundo Burgundionum. De Alarico ergo natus est Amalaricus. Quem auus Theodericus in  annis puerilibus utroque parente orbatum dum fouet atque tuetur, comperit Eutharicum Witerichi filium. Beremundi et Toresmundi nepotem, Amalorum de stirpe descendentem, in Hispania degere, iuuenili etate, prudentia et uirtute, corporisque integritate pollentem. Ad se eum facit uenire, eique Amalasuentham filiam suam in matrimonio iungit. Et ut ad plenum progeniem suam dilataret, Amalafredam germanam suam, matrem Theodati [al., Theodahati; atque ita deinceps], qui postea rex fuit, Africe regi Wandalorumque coniugem dirigit Trasemundo; filiamque eius, neptem suam Amalabergam, Thuringorum regi consociat Hermenfredo. Petzamin quoque suum comitem inter primos electum ad obtinendam Sirmiensem dirigit ciuitatem. Quam ille expulso rege eius Transarico, filio Trafstile, retenta eius matre obtinuit. Indeque contra Sabinianum Illyricum magistrum militie, qui tunc cum Mundone parauerat conflictum, ad ciuitatem cognomine Margoplano, que inter Danubium Martianumque [al., Margum] flumina  adiacebat, cum duobus millibus peditum, equitibus quingentis, in Mundonis solatia ueniens, Illyricianum exercitum demoliuit. Nam hic Mundo Attilanis [forte ab Attilanis] quondam origine descendens, Gepidarum gentem fugiens, ultra Danubium in incultis locis, sine ullis terre cultoribus debacchatur. Et plerisque abactoribus, scamarisque [a 1Kb] et latronibus undecunque collectis, turrim que Herta dicitur, supra Danubii ripam positam, occupans, ibique agresti ritu predans uicinos, regem se suis grassatoribus nuncupat. Hunc ergo pene desperatum, etiam de traditione sua deliberantem, Petza subueniens, e manibus Sabiniani eripuit, suoque regi Theoderico cum gratiarum actione fecit subiectum. Non minus tropeum de Francis per Hibbam suum comitem in Galliis acquisiuit, plus 30 millibus Francorum in prelio cesis. Nam et Thiodem suum armigerum post mortem Alarici generi, tutorem in Hispanie regno 424 Amalarici nepotis constituit. Qui Amalaricus in ipsa  adolescentia Francorum fraudibus irretitus, regnum cum uita amisit. Post quem Thiodis tutor eiusdem regnum ipsum inuadens, Francorum insidiosam calumniam de Hispaniis pepulit, et usque dum uiueret uesegothas continuit. Post quem Thiodigis glossa [al., Thodigis Tolosa] regnum adeptus, non regnans defecit, occisus a suis. Cui succedens Hactenusagil, continuat regnum. Contra quem Athanagildus insurgens, Romani regni concitat uires. Ubi et Liberius patricius cum exercitu destinatur. Nec fuit in parte occidua gens, que Theoderico, dum uiueret, aut amicitia, aut subiectione non deseruiret.



CAPUT LIX. Theodericus rex senex Athalaricum filie sue Amalasuenthe filium, patre orbum, regem denuntiat; Athalarico immatura morte sublato, mater Theodatum consobrinum suum regem instituit, qui illam in insulam quamdam relegat, ubi strangulatur.

 Sed postquam ad senium peruenisset, et se in breui ab hac luce egressurum cognosceret, conuocans Gothos comites gentisque sue primates, Athalaricum infantulum adhuc uix decennem filium filie sue Amalasuenthe, qui Eutarico patre orbatus erat, regem constituit; eisque in mandatis dedit, ac si testamentali uoce denuntians, ut regem colerent, senatum populumque Romanum amarent, principemque orientalem placatum semper propitiumque haberent. Quod preceptum quandiu Athalaricus rex eiusque mater uiuerent, in omnibus custodientes, pene per octo annos in pace regnarunt; quamuis Francis de regno puerili desperantibus, imo in contemptu habentibus, bellaque parare molientibus, quod pater et auus Gallias occupasset, eis concessit. Cetera in pacis tranquillitate possessa. Dum ergo ad spem iuuentutis Athalaricus accederet, tam suam adolescentiam quam matris  uiduitatem Orientis principi commendauit; sed in breui infelicissimus immatura morte preuentus, rebus humanis excessit. Tum mater, ne pro sexus sui fragilitate a Gothis sperneretur, secum deliberans, Theodatum consobrinum suum germanitatis gratia accersitum a Thuscia, ubi priuata uita degens, in laboribus [forte in laribus, ut in lib. I uar., ep. 3.] propriis erat, in regnunt collocauit. Qui immemor consanguinitatis, post aliquantum tempus a palatio Rauennate abstractam, in insulam laci Bulsinensis cam exsilio relegauit. Ubi paucissimos dies [al., Ubi Amalasuntha plures dies, etc.] in tristitia degens, ab eius satellitibus in balneo est strangulata.



CAPUT LX. Belisarius a Iustiniano imp. aduersus Gothos cum exercitu mittitur. Siciliam occupat. Gothi Witigim regem sibi eligunt; Theodatum interficiunt. Witigis Rauennam cum Mathasuenta regiisque opibus dedit Romanis.

 Quod dum Iustinianus imperator Orientalis audisset, quasi susceptorum suorum mors ad suam iniuriam redundaret, sic est commotus. Eodem namque tempore de Africa a Wandalis cum per fidelissimum suum Belisarium [al., Betramum] patricium reportaret triumphum, nec mora, in ipso tempore madentibus adhuc armis cruore Wandalico, contra Gothos per cundem ducem mouit procinctum. Qui dux prudentissimus haud secus arbitratur Getharum subigere populum, si prius nutricem eorum occupasset Siciliam; quod et factum est; Trinacriamque ingresso, mox Gothi, qui Syracusanum oppidum insidebant, uidentes se nichil preualere, cum suo duce Sinderich ultro se Belisario dediderunt. Cumque ergo Romanus ductor Siciliam peruasisset, Theodatus comperiens Euermor [al., Euermundum] generum suum cum exercitu ad fretum quod inter Campaniam Siciliamque interiacet, et de Tyrrheni maris sinu uastissimus Hadriaticus estus euoluitur, custodiendum  dirigit. Ubi cum Euermor accessisset, ad Rhegium oppidum castra composuit. Nec mora, deterioratam causam cernens suorum, ad partes uictoris cum paucis et fidelissimis famulis consciis mouit, ultroque se Belisarii pedibus aduoluens, Romani regni optat seruire principibus. Quod Gothorum exercitus sentiens, suspectum Theodatum clamitat regno pellendum, et sibi ductorem suum Witigim, qui armiger eius fuerat, in regem leuandum; quod et factum est. Et mox in campis barbaricis Witigis in regnum leuatus Romam ingreditur, premissisque Rauennam fidelissimis sibi uiris, Theodati necem demandat. Qui uenientes, imperata sibi perficiunt, et occisum Theodatum  regem [al., occiso Theodahato rege], qui a rege missus adueniebat, ut adhuc in campis barbaricis erat, Witigim populis nuntiat. Inter hec Romanus exercitus emenso freto, Campaniam accedens, subuersaque Neapoli, Romam ingreditur; unde ante paucos dies rex Witigis egressus, Rauennam profectus. Mathasuentam filiam Amalasuenthe, Theoderici quondam regis neptem, sibi in matrimonium sociarat. Cumque his nouis nuptiis delectatus, aulam regiam fouet Rauenne, Roma egressus imperialis exercitus, munita utriusque Thuscie loca inuadit. Quod cernens per nuntios Witigis, Cumunilam ducem Gothorum manu armis conferta mittit Perusiam. Ubi dum magnum comitem cum paruo exercitu residentem, obsessione longa euellere cupiunt; superueniente Romano exercitu, ipsi euulsi, et omnino exstincti sunt. Quod audiens Witigis, ut leo furibundus, omnem Gothorum exercitum congregat, Rauennaque egressus, Romanas arces obsidione longa fatigat. Sed frustrata eius audacia, post 14 menses ab  obsidione Romane urbis aufugit, et se ad Ariminensem oppressionem preparat. Unde pari tenore frustratus, fugatusque Rauennam se recepit; et obsessus, nec mora, ultro se ad partes dedit uictoris, cum Mathasuentha iugali regiisque opibus. Et sic famosum regnum fortissimamque gentem, diuque regnantem, tandem deinde millesimo et trecentesimo anno uictor gentium diuersarum Iustinianus imperator per fidelissimum consulem uicit Belisarium, et perductum Witigim Constantinopolim patricii honore donauit. Ubi plus biennio demoratus, imperatorisque in affectu conuictus, rebus excessit humanis. Mathasuentam uero iugalem eius fratri suo Germano patricio coniunxit imperator. De quibus posthumus patris Germani natus 425 est filius, item Germanus. In quo coniuncta Anitiorum gens cum Amala stirpe, spem adhuc utriusque generis, Domino prestante, promittit. Huc usque Getarum origo, ac Amalorum nobilitas, et uirorum fortium facta, ac laudanda progenies laudabiliori principi cessit, et fortiori duci  manus dedit: cuius fama nullis seculis, nullis silebitur etatibus. Sic uictor ac triumphator Iustinianus imperator et consul Belisarius, Wandalici, Africani, Geticique dicuntur. Hec qui legis, scito me ueterum secutum scripta, ex eorum spatiosis pratis paucos flores collegisse, unde inquirenti pro captu ingenii mei coronam contexerem. Nec me quis in fauorem gentis predicte, quasi ex ipsa trahentem originem, aliqua addidisse credat, quam que legi, aut comperi. Nec si tamen cuncta, que de ipsis scribuntur aut referuntur, complexus sum: nec tantum ad eorum laudem quantum eius laudem qui uicit exponens.




uolume back matter






INDEX RERUM, uERBORUM ET SENTENTIARUM, QUAE IN HOC TOMO CONTINENTUR. [1Kb]



 A
    Abde apud Persas episcopi uirtutes, 363.
    Abecedala martyr, 237.
    Ablas demonem a filio regis propellit, 368.
    Absens. Peruie sunt semper iniuriis facultates absentium; et quodammodo uidetur occasio homines in delictum traliere, que non potest animum peruadentis terrere, 10. Similis uidetur absentis, qui conscientiam criminosi non habet, 54.
    Absolutor, facile est alteni conscius sui, 172.
    Abstinens. Proximus habetur donanti, de quo potest dici: Abstinens est iugiter sui, 107.
    Abundantia. In abundantia quelibet potest se expedire persona, 198.
    Acaciani Antiochie conueniunt, 277, 303. Quomodo nomen substantie in S. Trinitate admiserint, 303.
    Acacianorum epistola ex synodo Antiochena ad Iouianum Aug., 303.
     Acacius Amide episcopus Persas captiuos a Romanis militibus redimit, uenditis uasis ecclesie, 371.
    Acacius martyrium ubi passus, oratorium illic edificatum est, 365. Acacii Cesariensis fides, et eius sequacium in synodo Seleuc., 273. Dicit Filium Dei similem Patri secundum uoluntatem tantum, 273. Acacius et alii confirmant fidem Ariminensis concilii, 275.
    Accipitrum natura, 13.
    Acepsemas famosissimus in cella reclusus, 326.
    Acesii Nouatianorum episcopi ad Constantinum uerba, 230.
    Achillas Alexandrinus Petro successit, 214.
    Acitabulorum tinnitus in theatro, 77.
    Acolytus S. Rom. Ecclesie, 53.
    Acquiri. Bene acquiritur quod a nullis adhuc dominis abrogatur, 143.
    Actiaci ludi instituti ab Augusto, 385.
    Actio. Absurdum est ut affligatur damnis, qui commoda non habet actionis, 33. Otio torpere non sinantur qui probis actionibus innotescunt, 88. Frequenter nocuit aliis ipsa  integritas actionis, 104. Agentem male nisi bonis moribus non estimat displicere, 108. Suos actus nemo damnat in altero, ibid. Omnis actus in qualitate propositi est, et non uituperandum quod nulla fuerit uoluntate lasciuum, 143. Semper et prestandi et ledendi causas inuenit, qui publicis actionibus adhibetur, 116. Totum bonis actibus obtinuisse creditur, qui post documenta laudate militie promouetur, 130.
    Administratio ipsa est recta, que sine potestate defenditur, 110.
    Admonitio. Non facile efficitur uitiosus, cui admonitor insistit assiduus, 175. Non habet uenie locum, qui delinquit admonitus, 69. Dubitari de illo creditur qui a pluribus admonetur, 133. Qui uult alium in precipites casus mittere, eum certum est fideliter non monere, 41. Si remissio in admonitionibus ueniat, cunctos necesse est ut contemptus inuoluat; et quodammodo nascitur de pietate crudelitas, si quem negligis admonere, postea cogaris exigere, 43.
    Adolescentia peruia incommodis, 62.
    Adoptari. Per arma posse fieri filium grande inter gentes constat esse preconium: quia non est dignus adoptari, nisi qui fortissimus meretur agnosci. In sobole frequenter fallimur: ignaui autem esse nesciunt, quos iudicia pepererunt, 60.
    Adoptio per arma quomodo fieret, 60. Filius per arma, 124. u. Gensemundus.
    Adorare purpuram, 182, 183.
    Adrianus. u. Hadrianus.
    Adulterii pena, 90. Lex Theodosii contra adulteras mulieres prolata, 341.
    Aduersarius. Quos superna protegunt, felices aduersarios habere non possunt, 173. Constat esse dubium, quod concedit aduersarius, 147.
    Aduersitas. u. Prosperitas.
    Aduocati fisci officium, 12.
    Aduocationis officium quid sit, 9.
    Aedificiorum laus et origo, 112. Facilis est edificiorum ruina incolarum subtracta custodia; et cito uetustatis decoctione resoluitur, quod hominum presentia non tuetur, 69.
    Aegris non una causa salutis, 189. Naturalis cura est egris dare letitiam, 144. Felicitatis genus est inde curari, unde libens animo eger possit expleri, 179.
    Aelia ciuitas ab Hadriano condita, 388.
    Aemiliani martyrium, 288.
    Aemilianus Mesiam infestat, 406.
    Aequitas prima est a se presules inchoare, 108. De equitate potius quam de rapacitate proficitur, 177. Tolerabile fit omne quod equabili ordinatione disponitur, et quare, 52. Non licet delinquere qui alios creditur sub equitate continere, 11. Nescit personas respicere qui meram cogitat equitatem, 45. Qui equitatem coluerit fructum uictorie possidebit, 137. Ille dignus est premia consequi qui parere cognoscitur equitati, 147.
    Aeris et plumbi repertores, 50.
    Aetas non impedit, ubi sese potentia celestis infundit, 127. Gloriosa supplicatio est que ueniam querit etatis, et quare, 121.
    Aetatis uenie formula, 121.
    Aetiani cur dicti sint dissimiles, et non existentiales, 276. Aetiani qui post Eunomiani, 264.
    Aetii uirtus eximia in prelio Catalaunico, 414, 415. Aetius patricius interficitur, 394.
    Aetius Antiochenus a Leontio diaconus ordinatur, 263. Interdicitur uti officio diaconi, 271. Diaconatus ordine spoliatur, 275. Atheus erat, 263. Eius uox superba, 277. Examinatur, 274. In exsilium mittitur, 277. u. Honoratus.
    Afflictio. Facile onus afflictionis sentiunt qui suauibus deliciis uti consueuerunt, 181. Expedit studio pietatis afflictam mentem compensatiuo remedio compensari, 126. u. Actio.
    Africa Rom. imperio rursum adiecta, 412.
    Afrorum priuilegiis misceri, 192.
    Agapitus papa legatus ad imperatorem missus, 197. Ipsi uasa Romane Ecclesie, que oppignerauerat, redduntur, 197.
    Agapitus Macedonianorum episcopus una cum suis orthodoxam fidem amplectitur, 367.
    Agelius Nouatianorum dudum episcopus reuocatur de exsilio, 310. Sisinnium et Martianum sibi successores ordinat, 346.
    Ager. Ille solus delectabilis ager Domino, in quo superuenire non timetur exactor, 177.
    Aiax apud Gazam floruit, 352.
    Alaricus uesegotharum rex Italiam inuadit, 410. Italiam uastat, 368, 410. Romam depredatur, 368, 410. Rome depredatione satiatus, 197. Moritur, 410. In alueo fluminis Busentini sepelitur, ibid.
    Alemanni fugantur, 201. Profligati a Iuliano, 283.
     Alexander Xerxem regem Persarum uincit, 390.
    Alexander Alexandrine Ecclesie preerat, 270. Post Achillam ordinatur, 214. Epistola eius ad uniuersas Ecclesias contra Arium, 214. Eius epistola ad Alexandrum Constantinopoleos episcopum de Ario, 216. Moritur, 239. u. Constantinus.
    Alexander Constantinopoleos episcop. silentium philosopho per miraculum imperat, 226. Quomodo Arii admissionem impedierit, 242. Moritur, 245.
    Alexander Antiochenus episcopus discordantem populum ad unitatem reuocat, 362.
    Alexandria ciuitas maxima, 414.
    Alexandriam instaurauit Hadrianus, 388. Theodosius idola Alexandrina donauit Christianis in usus pauperum, 342. Alexandrini seditiosi, 369. De seditione apud Alexandriam orta contra paganos, 285. u. Ariani. Alexandrinum concilium. u. Athanasius.
    Alienatio rerum solidum desiderat iudicium, 27.
    Alleluia Rome quando cantaretur, 348. Alleluia in Serapidis templo auditum, 342.
    Alpha nos complectitur, 184.
    Altare ad occidentem positum; 348. Reliquie martyrum in altari collocate, 286. Imperator munus ad altare solebat offerre, 344.
    Amala a quo origo Amalorum decurrit, 404. Eius nobilitas, 151, 158. Queuis claritas generis Amalis cedit, 125. Amali sanguinis uirum non decet uulgare desiderium, 72.
    Amalafridam ab Hilderico rege Wandalorum occisam conqueritur Athalaricus, 141.
    Amalasunthe laudes, 158, 159, 173. Ad consortium regni Theodahatum assumit, 157, 158. A Theodahato in exsilium mittitur, 421. A Theodahati satellitibus in balneo strangulatur, ibid. u. Eutharicus.
    Amazones diuersas Asie gentes superant, 401. De earum partubus, 401.
    Ambiguitati locus non relinquitur, ubi experimenta probabilia suffragantur, 45. Nequit esse ambiguum, quod fine proprio tenetur inclusum, 184.
    Ambitio nichil relinquit absconditum, 142. uitanda est alienarum rerum turpis ambitio, 71. Necesse est ut dum parumper malorum ambitio contemnitur, superno munere plus donetur, 107. Utilis est ambitus laudis, qui appetitur per augmenta uirtutis, 120. Honestus ambitus est, quos sequimur tempore, uelle preconiis anteire, 144. Humana ambitio, nisi per metum damni, non potest inhiberi, 168. Ambitio iustitie inimica, ibid.
    Ambrosius nondum baptizatus eligitur in episcopum, 305. Ambrosius non patitur imperatorem Theodosium intra cancellos ecclesie manere, 334. Iustina iubet Ambrosium mitti in exsilium, 339. Eum persequitur, 340. Ambrosii constantia, 343. Ambrosius episcopus de Christiana fide multa sublimiter scribit, 393.
    Amicitia. Prestat decus amicitia desiderata potiorum, 25.
    Ammon habet prophetie donum, 323.
    Ammonii monachi castitas, 213.
    Ammonius grammaticus Socratis preceptor, 342.
    Ammonius sibi aurem amputat ut episcopatum effugeret, 322. Ammonius episcopatum recusat, 324.
    Ammonius monachus interficitur, 369.
    Amphictiones carmina pro Alexandro finxerunt, 302.
    Amphilochius Arcadium osculari noluit, ut Theodosio persuaderet Arianorum conciliabula impedire, 341.
    Amphion Nicomedie ordinatur episcopus, 234.
    Amphitheatrum Romanum Titi magnificentia fabricatum, 94.
    Ananias martyr, 237.
    Anastasie  basilica cur sic appellata, 334.
    Anastasii imperatoris laudes, 3.
    Anastasius. u. Nestorius.
    Anathematizare quid sit, 376.
    Andragatius trucidat Gratianum, 340. Moritur, 340.
    Angelorum turba impediuit ne palatium a Gaina concremaretur, 355. Angeli mediatores belli ad Romanos missi, 370.
    Angustia. Cur inter supremas anhelantis angustias uotum est potius perire quam uiuere, 54.
    Aniciorum familia laudatur, 162.
    Animi hominum nisi prius leniter fuerint imbuti, ad hoc quod tendunt, idonei nequeunt reperiri, 19. Inuicti animi signum fame diligere commodum, et lucra potius odisse causarum, 5. Anime uigor oneratur, dum spiritu grauiore comprimitur, 195. Lesus animus uociferatione pascitur, 32. Quid mihi cum pretiis, si animus non fruatur optatis? 144. Quid faciunt sordes animorum in splendore natalium, 72.
    Annus temporum pater, 25. Anni ab Adam usque ad diluuium, et a diluuio usque ad Ninum quot fuerint, 380, 396. Annus ab incarnatione Christi quotus est; quomodo cognosci possit, 396.
     Anthemius prefectus imperium Theodosii iunioris rexit, 366. u. Constantinopolis.
    Antianus suggerens, 184.
    Antiochena Ecclesia antiquior et uere apostolica, in qua Christianorum nomen inuentum, 366. Diuisio populi Antiocheni propter Eustathium, 235. Schisma in Antiochena Ecclesia, 280. Episcopi Antiocheni post Eustathium, 234. Consultatur de episcopo Antiochenis preficiendo, 279.
    Antiochie concilium, 90. Episcoporum, 246. Epistola Antiocheni concilii de fide, 246. Fides Antiochene synodi, 272. Concilium Antiochie. u. Acaciani.
    Antiochie seditio, 235. Alia seditio propter nouam exactionem, 344. Antiochie terremotus, 246. u. Iulianus, Psalmodia.
    Antiochus Eusebii successor Iouinianum sibi manum imponere prohibet, 309. Antiochus eloquentissimus, 357.
    Antiphonarum origo, 357.
    Antonii monachorum maximi uirtutes et uita, 212. Eius somnium, 304. Naturam creaturarum codicem suum esse dixit, 322. Solitudinem reliquit, ut Arianos insequeretur, 326. Didymum cecum consolatur, 327.
    Apameie episcopus Ioannes a Meletio ordinatus, 332.
    Apelles demonem fugat, 323.
    Aphraates monachus qua fiducia ualenti responderit, 325. Eius laudes et orationis uirtus, ibid.
    Aphricani libri, 263.
    Apollinares cur ambo excommunicantur, 278.
    Apollinaris Laodicenus, eiusque opinio et secta, 332. Apollinaris priuatur episcopatu, ibid.
    Apollinaris Syrus plures edit libros, 296. u. Damasus.
    Apollinariste uniti orthodoxis, 363.
    Apollinis Delphici tripodes ad spectaculum dati, 232. De simulacro Apollinis fulmine concremato, 296.
    Apollo Pythius reprehensus, 302.
    Apollo ob miracula insignis effectus, 323.
    Apollonii cura erga fratres infirmos, 324.
    Apollonius Stoicus philosophus insignis, 388.
    Aponus fons describitur, 36. Aponi fontis miracula, et quare Aponus dicatur, 37.
    Aque Benedicte effectus, 345.
    Aque Sextie in Galliis, 384.
    Aque uenatiles, id est fluentes de uena perpetua, 58. Gratiam unda non habet, nisi que iugiter influit, 138.
    Aquarum utilitas, 91. Qui de subterraneis aquis et fontibus tractauerint, 58.
    Aquilegium quid, 58.
    Aquilinus causidicus Sozomeni sodalis, 233.
    Arantheus magister militum quid ualenti imp. professus sit, 329.
    Arator legatus quondam missus ad Theodoricum, 130.
    Arbiter arce, 8.
    Arbogastes seipsum iugulat, 351.
    Arbores fabricis noxie amputari iubentur, 113.
    Arca uicariane sedis, 32.
    Arcadius designatur imperator, 338. Succedit Theodosio, 353. Moritur, 365. u. Amphilochius.
    Arcarius prefectorum emolumenta militibus prestabat, 8. Apoche Arcariorum, 192.
    Archiatrorum, id est medicorum comitis formula, 106.
    Archimedes subtilissimus exquisitor, 112. Archimedis sphera, 21.
    Ardaburius incidit in manus Ioannis tyranni, 372. Imperium tentans, in exsilium mittitur, 394.
    Arelatensium murorum et turrium reparatio, 53. Arelate obsessa, 50. Arelatensis pugna, 128.
    Arethuse fons, 138.
    Arethusi cur Marco episcopo suo infensi, 287.
    Argonaute primi triremes instituerunt, 84.
    Argutum inuentum letum fundit ingenium, 172.
    Argyropolis a quo nomen habuerit, 174.
    Ariminense concilium celebratur, 266. Nomen substantie abrogauit, et cur, 267. Epistola concilii Ariminensis orthodoxorum episcoporum ad Constantium, 267. Legati ab Ariminensi concilio ad imperatorem missi, nullum ab eo responsum impetrarunt, 268. Epistola Constantii ad Ariminense concilium, 268. Conc. Ariminensis epistola ad Constantium, 268. Discedentibus episcopis Arimino Constantius fuit indignatus, 268. cc episcopi Ariminensis synodi aduersi Arianis, 270. u. Athanasius, Concilium.
    Aristoteles cur scripserit Categorias, 263.
    Arithmetice laus, 8.
    Ariani. Arianorum concilium apud Bithyniam, 221. Ariani iterum produnt se, 227. Ariani ex metu sola manu subscribunt synodo Nicene, aliud animo sentientes, 227. u. Nicenum. Dicebant uocabulum non reperiri in S. Scripturis, 227. Nolebant uocem recipere, 228. Martyres Arianorum, 328. Ariani ueniunt Antiochiam, 234. Eorum conuentus apud Mareoten, 239. Quidam Arianorum apud Alexandriam in turba populi suffocati, 218.  Arianorum scelera, 250. Episcopos a concilio adeundo retrahere conantur, 251. Cupiunt unam saltem habere ecclesiam oppidatim, 255. Eorum conuentus apud Antiochiam, 264. Aguntur in exsilium, 264. Reiicitur fallax eorum responsio, 267. Damnantur, 267. x concilia Arianorum, 270. Que ab Arianis contra ipsos Arianos gesta sint, 277. Quomodo Ariani Macedonianos fuerint persecuti, 311. Orthodoxi Arianum dogma reiiciunt, 318. Ariani Constantinopoli multos orthodoxos in naui concremauerunt, 325. Domum Nectarii episcopi Constantinopolitani incendunt, 340. Due factiones Alexandrie Homousianorum et Arianorum, 246. Arianorum diuisio, 349. Mirum cur Georgius Platonem et Timotheus Origenem sequentes, essent Ariani, 367. u. Athanasius.
    Arius quomodo contra Ecclesiam sit exortus, 214. Presbyter erat et sacras Scripturas Alexandrie exponebat, ibid. Ab Alexandro episcopo excommunicatus, 214. Eusebio scribit, 220. Cum consectaneis suis ecclesiastica communione priuatur, et iussu Constantini in exsilium mittitur, 228. Cum suis sectatoribus damnatus, 229. Quomodo sit ab exsilio reuocatus, 239. Constantino imperatori scribit, 240. Fides quam apud Constantinum Aug. professus est, 240. Constantinus Arii professionem mittit synodo Hierosolymitane examinandam, 240. Constantinopolim uenit, 241. Subscribit decretis Niceni concilii apud Constantinum, 242. Iubetur Alexander Arium in communionem recipere, 242. Arii mors, 242. In loco latrine ubi periit Arius quidam domum construxit, 242. Quomodo per quemdam presbyterum dogma Arii pullulauerit, 244. u. Constantinus.
    Arma Iunoni dicitur primus obtulisse Phoroneus, 117. Armorum factorum formula, ibid. Ante distribuenda sunt arma quam possit flagitare necessitas, ut cum ea tempus exegerit, paratiores ad imperata sufficiant, 19. Impatiens sensus est ad primam legationem prolinus arma commouere, 41. Arma tua, Deo iuuante, corroboras, si iustitiam mediocribus seruare contendas, 65. Opus armorum mortem generat et salutem, interitus peccantium, custodia bonorum, contra improbos necessarium semper auxilium, 117. Arma bene construere est salutem uelle omnium custodire, ibid.
    Armenii fiunt Christiani, 236.
    Armentarii laudes, 50.
    Arsatii Constantinop. ordinatio, et eius odium propter Ioan. Chrysost., 361. Moritur, 361.
    Arsenius iuuenes non excommunicabat, 321.
    Artemidori laudes, 20.
    Artemius capitis obtruncatione martyr factus, 295.
    Artemon hereticus excommunicatus, 218.
    Artes ludicre honestis moribus sunt remote, 114. Iustis commodis studia artium nutrienda, 116. Manus larga artium nutrit ingenia, 112. Manifestum est premium artes nutrire, 152. Quod ars dicitur a crimine liberatur, 143. Non prestat nomen artifici, nisi fuerit magna uis periculi, 191. Magna est ars contra artifices loqui. 25. Efficaciter imperat artifici qui eum competenti non patitur commoditate fraudari, 112.
    Aruerna Gallie ciuitas. u. Euricus.
    Asclepas Gaze Romam proficiscitur, 247. A Sardicensi concilio absoluitur, 250, 251. A Gazeis suscipitur, 255.
    Asia in 40 regiones distributa, 384.
    Aspar mirabiliter Ioannem tyrannum uincit, 372. Affectata tyrannide occiditur, 394.
    Assis tributarius, 195.
    Assyriorum regum monarchia quot annis durauerit, 380, 396. Quot in ea fuerint reges, quot anuis quilibet eorum regnauerit, ibid.
    Astensis ciuitas, 184.
    Asterius sophista libris suis Arianum dogma firmauit, 241.
    Astrorum cursus finitus, 184.
    Atanaricus uesegotharum rex a Theodosio imp. magnis honoribus afficitur, 409. Constantinopoli moritur, et illius sepulture pompa, ibid.
    Ataulphus Alarici successor Italiam spoliat, 411. Placidiam Theodosii imp. germanam uxorem ducit, ibid. In Africa moritur, ibid.
    Athalaricus infantulus rex constituitur, 424. Pacem a Iustiniano imp. petit, 124. Immatura morte preuentus, 424.
    Athalaricus a Fridigerno uincitur, 329.
    Athanasius Alexandrinum suscipit presulatum, 239. Que contra Athanasium ab Arianis gesta sint; et quomodo confugerit ad Constantinum, 239. Constantinopolim uenit ad Constantinum, 240. Ab episcopis Arianis apud Constantinum accusatur, 241. Apud Treuiros exsulat, 241. Iubetur Alexandriam redire, 243. Fauore Constantini minoris Alexandriam remeauit, 244. Epistola Constantini iunioris ad Alexandrinos pro Athanasio, 244. Redit Alexandriam,  245. Insidias ipsi faciunt Ariani, ibid. Opera Eusebii iterum Alexandria pellitur, 245. Iulius pont. Rom. Athanasium et eius aduersarios Romam euocat, 245, 248. uenit ad Constantem, ibid. Constans pro Athanasio ad Constantium fratrem scribit, ibid. Orientales putant Athanasium ab ipsis damnatum non debuisse recipi a Rom. pont., et quare, 248. Legatio Constantis Cesaris ad fratrem Constantium pro Athanasio, 253. Ad partes Italie discedit, 245. Alexandria fugere cogitur, 247. Illuc reuertitur, 248. A Sabino accusatur, 248. Et a Lucio Alexandrino, 304. Calumnia in Athanasium de uenditis frumentis, 248. Alie calumnie contra eum de Arsenio et calice fracto deteguntur, 251. Athanasius et Paulus petunt fieri concilium, 249. Athanasii relatio de nece Pauli Constantinop. episcopi, 249. Eius relatio de gestis Georgii, 260. Petit Athanasius unam ecclesiam oppidatim dari orthodoxis, 255. Constituit sacerdotes in alienis Ecclesiis, 256. Alexandriam reuertitur, 256. Concilium conuocat Alexandriam, 257. Insidie ipsi rursus facte, 257. Athanasii testimonium de Origene, 358. Defuncto Constante rursus Ariani Constantium aduersus Athanasium excitant, 259. Eum semper odio habuerunt, 264. A quibus defensus sit, 264. Athanasius deridet synodum Ariminensem, 267. uocatur ad Constantium, 269. Quomodo pericula sepius euaserit, 269. Quid paganis prophetauerit, 269. Insimulatur magie, 269. Redit Alexandriam, 288. Excusat fugam suam libro quem scripsit, 289. Epistola Athanasii et aliorum episcoporum ad Iouianum, 302. ueniens ad Iouianum, ab eo decenter honoratus est, 304. Causarum Ecclesie et populi iudex constituitur, 394. In suam Ecclesiam reuertitur, 313. De latebris Athanasii, 313. Athanasii mors, 316, 317. u. Constantinus, Constantius, Iulius, Sebastianus.
    Athenas sedem sapientium esse dixerunt antiqui, et quare, 195.
    Athesis inter fluuios honorus, 55.
    Athletarum certamina a Fuluio primum edita, 383. Athletam populis palma designat esse uictorem, 33.
    Atticus ordinatus episcopus Constantinopolitanus, 361. Egregii eius mores, 366. Preclara eius facta, 373. Calliopio scribit, ibid. Suam mortem presciuit, 374.
    Attila Hunnorum rex pene totius Scythie dominus, 412. Eius pater et fratres, 413. Eius statura, forma et mores, ibid. Eum inter et Romanos prelium in campis Catalaunicis celeberrimum describitur, 414, 415. uirtute Gothorum superatus abscessit, 394. Aquileiam, Mediolanum et Ticinum uastat, 416. A Thorismundo uesegotharum rege fugatur, ibid. Eius mors et exsequie, 394, 419. Contentio inter innumeros eius filios de successione, 420. u. Cassiodori pater.
    Auctoritas. Illa est reuerenda priorum auctoritas, que a recto tramite non declinat, 161.
    Audacia legum pondere pressa melius curatur, 28. Non paruum est munus audacie, supplicii declinasse terrorem, 36. Non liceat apud nos quidquam audacie, cuius est propositi superba calcare, 46.
    Audeus hereticus, et Audeani quid docerent, 306.
    Augustane ciuitatis episcopus falso a clericis accusatus absoluitur, 7.
    Augustinus B. Ambrosii discipulus, multa facundia doctrinaque excellens, episcopus ordinatur, 393.
    Aulicus. Tales decet esse aulicos uiros, ut nature bona indicio frontis aperiant, et possint agnosci de moribus, cum uidentur, 131. Ex aula eiiciuntur eunuchi, coci et tonsores, 283.
    Auraria functio, 33.
    Auraria pensio, 34.
    Auri et argenti qui primi inuentores, 70. Effossorum auri descriptio, 142.
    Aurum per bella querere nefas est; per maria periculum; per falsitates opprobrium: in sua uero natura iustitia, 143. Omnis prouentus acquiritur, ubi metallum fuluidum reperitur, 142. Diuitis auri uena similis est relique terre, et usu crescit ad pretium. 70. Negligatur aurum, ubi electum est conscientie premium; patiatur aliquando repulsam, quod semper auaris regibus imperabat, 95. u. Auaritia, Gryphes.
    Auxentii condemnatio, 270. In multis conciliis abdicatus, 305.
    Auaritia tali sorte punita est, ut cum multa rapiat, semper egeat, 72. Apud uiuos sepulta sunt, que tenacium manibus includuntur, 70. Gladius contemnitur, ubi aurum suscipitur, 110. Auara manus portum claudit, et cum digitos attrahit, nauium simul uela concludit, 114. A paucis accipit qui nimium querit, 114. Reginam illam procacium uitiorum auaritiam fuge, cui cuncta crimina detestabili deuotione famulantur: que dum pectus hominis ingressa fuerit, gregatim quoque malefidas cohortes admittit: ferri non potest, etc., 188. Ultra omnes crudelitates est diuitem  uelle fieri de exiguitate mendici, 194. Addendo perdit, qui retinendo collegerit, 194.
    Azanes eunuchus Saporis regis a paganis occisus, 238.

B
    Babyle martyris corpus auferri iubet Iulianus, 295. Baianum balneum describitur, 144.
    Baptismum precedebat ieiunium, 370, 375. Pagani ad Christianismum conuersi peccata confitentes baptizabantur, 342. Baptismi tempus, 348. Eo tempore fons miraculose replebatur, 140. Quomodo negauerit Delphius gratiam in baptismo conferri, 307. Iudeus paralyticus per baptisma curatur, 367. Baptizatis dominicum signum imponebatur, 315. Quo ritu Iulianus baptismo suo renuntiauerit, 284.
    Barabanes rex Persarum Christianos persequitur, 370. A Romanis uictus, 371.
    Barbari quomodo ad Christum conuersi, 233.
    Barbas in locum Dorothei episcopus Constantinopolitanus eligitur, 367. Moritur, 375.
    Barse episcopi exsilium, mors, et miracula, 310.
    Basiliana familia, 132.
    Basilides Scythopolitanus philosophus insignis, 388.
    Basilius rhetor Christianus, Cappadocie episcopus, 296. Ob dissensionem cum Eusebio in Pontum secessit, 314. Quomodo exsilii minas euaserit, 316.
    Basilius Ancyrane Ecclesie presbyter exhortator Christianorum, 287. Martyrio coronatur, ibid.
    Beatitudo non in auditu harmonie, ut aliqui putauerunt, sed in Creatore et eius contemplatione ponenda, 39. Populus quidquid estimat uoluptuosum, hoc ad beatitudinem temporalem iudicat applicandum, 57. uera beatitudo in cultura Dei et legum eius obseruatione, 212.
    Belisarius de Gilimere triumphat, 412. Siciliam occupat, 424.
    Belus ferreum gladium primitus produxit, a quo bellum dictum, 15.
    Belluarum ritus est ex uentris esurie horas sentire, 22. Belluarum ritus est sub casu uiuere, 192. Pecora uitare norunt, que se lesisse cognoscunt, 187.
    Bellum. Ars bellandi si non preluditur, cum necessaria fuerit non habetur, 19. In eum qui bellicosus creditur, ciuilia plus amantur, 127. Bellum nullum graue est, nisi quod causa debilitat, 413. u. Belus.
    Beneficium. Non decet esse difficile beneficium, quod largitate non patitur detrimentum, 10. Non est beneficium quod prestatur inuitis, 18. Beneficium dici non potest, quod nulla utilitate sentitur, 33. Angusta sunt beneficia, que non etiam de futuris aliquid pollicentur, ibid. Dulciora sunt beneficia que nullis difficultatibus obtinentur, 83. Aeternum est beneficium, quod posteritatis fuerit fauore collatum, 121. Mortalitatis iura nesciunt, qui beneficiis non tenentur, 128. Confidentius illud expetitur, ubi post collata beneficia festinatur, 129. Plus ille ad beneficia compellitur, qui innata beneuolentia commouetur, 184. Auget beneficium uoluntas recta iustorum, 200.
    Benignitas. Ornamentum bonorum omnium est benignitas sincera, que non est sola, quia de uirtutibus cognoscitur generata, 160.
    Beniamin monachus infirmos curat, 323.
    Beniamin Persicus diaconus martyr, 364.
    Berillo episcopo Philadelphie, quid synodus in Arabia scripserit, 289.
    Bichor episcopus cum clericis martyr, 138.
    Bigami a Nouatianis non admissi, 348.
    Binorum et ternorum exactio, 43.
    Binorum et ternorum formula, 117.
    Bissextus annus quomodo cognosci possit, 396.
    Blandiri. Grauius percutit qui blandiendo grassatur, 193.
    Blatta regis cubiculo singulis annis dari solita, 4. Blatte color, 190.
    Blatteum germen, 126.
    Betius dogmata Grecorum doctrinam fecit esse Romanam, 21. u. Horologium.
    Betius prefectus pretorio occiditur, 394.
    Bonos laus, malos querela comitatur, 88. Possessa bona non habentur ambigua, 86. Omnia bona grauiter deflentur amissa, 126. Bonum amissum, dum queritur, plus amatur, 131. Nature insitum est, ut bonorum copia plus delectet, 133. Bonum insolitum plus amatur, 134. Natura bonorum non expenditur, cum refertur, 134. Quelibet malitia formidat contra manifesta bona aliquid profiteri, 154. Bonarum rerum celerrima semper desideratur agnitio, 181. Res una subtracta cuncta deformat, 196. Bona caduca. u. Caduca.
    Bormie aque ad sanandam podagram utiles, 168.
    Britannie insule descriptio, 398.
    Britones. u. Euricus.
     Britannio tyrannus bellum excitat, 257. Quomodo sit priuatus imperio, 260.
    Brutiorum prouincia describitur, 138.
    Burgundiones Gothis deuoti, 174. uincuntur, 201. Burgundionum ad Christum conuersio, 375. Partem Gallie Rheno tenuere coniunctam, 393.
    Busyris clarissima fortissimaque confessio, 287.
    Byzantium. u. Constantinopolis.

C
    Caduca bona, 101. u. Fiscus.
    Celibibus permisit Constantinus condere testamentum, licet etate minores essent, 210. Abrogata uetus in eos pena, ibid.
    Cesarea ciuitas. u. Iulianus.
    Calamitas. Non est ignauie culpa, quem excusat calamitas, 91. Permouet magis uisa quam audita calamitas, 88.
    Calcis prepositi formula, 116.
    Calumnia non presumitur, ubi aliqua probatio non habetur, 143. Grauissimum est per calumniam subtrahi quod collocatum est munificentia principis, 7. Locus calumniandi non relinquitur, cum longi temporis obscuritas preteritur, 11.
    Calydonius aper, 206.
    Callistus Iuliani imperatoris uitam conscripsit, 299.
    Cancellarii officium, 176.
    Canonicaria fides, 43.
    Canonicarii, 101.
    Canonici solidi, 32.
    Cantoris et lectoris Alexandrie officium, 348.
    Capillati inter Gothos, 75.
    Capitolium crematur, 384. Reparatur, 385.
    Capitularii horreariorum, 168.
    Caprarii montis fouee, 196.
    Carceris definitiones et tormenta, 186. Multifaria morte perimitur qui carceris squalore torquetur, 186.
    Cardinalis princeps, 119.
    Carterius abbas. u. Chrysostomus.
    Caseus Silanus laudatur, 183.
    Cassiodorus summe laudatur, 4, 5, 49, 155. Illius humilitas, 2. Integritas, ibid. Doctrina, 154. Eloquentia, 155. Iudex totius erroris expers, 4. Metello et Catoni comparatur, 155. Cassiodori familia laudatur, 5. Nobilitas familie Cassiodori in utroque orbe clara, 6. Auus Cassiodori illustratus honore cinctus, Siciliam Brutiosque a Wandalorum incursione armis suis liberauit, 6. Pater Cassiodori ad Attilam legatus mittitur, 5. Cassiodorus rector Lucanie et Brutiorum patrie sue, 4. Siculos Theodorico conciliat, ibid. Multoties questor fuit, 1. Patricius creatur, 5. A Theodorico factus questor, et quam mirabiliter in eo munere se gesserit, 154. Magisteriam dignitatem laudabiliter administrat, 154. Prefectura Cassiodori totius Italie notissimum bonum, 4. Fit prefectus pretorio ab Athalarico, 155. Primordia regni Athalarici et armis iuuit et litteris, 155. Lumen immissum rebus celatis, 155. Ad montem Moscii uiuaria construxit, 195. Benignitas Cassiodori erga populum Romanum penuria laborantem, 176. Cassiodorus prefectus pretorio cum uariarum librum digessit in ordinem, 1. Cur eum scripserit, ibid. Cur sic inscripserit, 2. Historiam Gothorum scripsit, 2, 155, 197. Librum de Anima composuit, 172.
    Catabulensis, id est stabularius, 75.
    Catalaunicum prelium. u. Aetius, Attila.
    Catanensis ciuitatis muri saxis ex amphitheatro collapsis reparantur, 55.
    Catecheses quomodo Alexandrie fierent, 348.
    Catilina ab Antonio occiditur, 385.
    Caucasi montis situs describitur, 401.
    Cause rerum semper in semine sunt, 153.
    Cautela prodit affectum, 20. Plus cogitantur omnino que cauta sunt, 131. Cautela semper adhibita erigit sensum, 134.
    Cauee apsidate, 76
    Celticorum conuersio. u. Chrysostomus.
    Cerei. u. Chrysostomus.
    Ceres frumenta inuenit, 106.
    Certamina iniusta bonis moribus inimica. 165.
    Chalcedonenses muri a ualente destructi, 311.
    Chaldei geometrie primi inuentores, et ad omnes artes eam esse aptam dixerunt, 57.
    Charitas mediocribus grauis, 143.
    Charte conficiende modus describitur, 185.
    Chrestus Nicee episcopus ordinatur, 234.
    Christiani nomen. u. Antiochia. Licinius Cesar persequitur Christianos, 209. Infamia liberantur, 209. Exsulantes reuocantur, 200. Templa eorum resarcita, uel aucta, uel edificata, ibid. Restituuntur eis ablata patrimonia et honores, ibid. Ad rempublicam et dignitates et militiam  recepti, ibid. Christianus senex, sed idiota philosopho Christi religionem persuadet, 125. Christiani hominis libertas, 211. Centum Christiani interfecti sub Sapore, 237. Persecutionem patiuntur apud Persas, 363. In seditione Alexandrina a Iudeis necantur, 369. u. Barabanes Que in urbe Gaza, et Sebastia, et Phenice, contra eos crudeliter sint commissa, 288. Eorum hospitalitas et officia erga mortuos, 292. Erga paganos caritas, 293. Omni dignitate priuantur, 293. A paganis occiduntur, 342. uigilie Christianorum. u. uigilie, Constantinus, Milites.
    Christus sub quibus consulibus natus, 385. Baptizatus, 386. Passus, ibid. Sententia Origenis de anima Christi, et quid de ea definitum, 289. Passionis Christi festiuitas an precepta, et quomodo olim obseruata, 347. Iulianus simulacrum Christi deposuit, 297. De beneficio herbe que nascebatur iuxta simulacrum Christi, 297. Concio exsecranda in Christi contemptum habita, 318. u. Constantinus.
    Chrysanthus episcopus Constantinopolitanus inuitus eligitur, 369.
    Chrysopolis urbs antiqua, 374.
    Chrysostomus fit discipulus Diodori et Carterii abbatum, 354. Fit lector in Ecclesia Antiochena, ibid. Fit presbyter, ibid. Episcopus Constantinop. ordinatur, 353. Quas prouincias rexerit, 355. Solus cibum capiebat, 354. Publice declamat in Eutropium, 354. Sacerdotes aduersus Chrysostomum conspirant, 354. Chrysostomus uiros apostolicos ad conuersionem Scytharum dirigit, 355. Celticos conuertit, ibid. Impedit ne Gaine ecclesia una concedatur, 355. Legatus ad Gainam mittitur, 356. Seuerianum Constantinopoli pellit, 357. Fecit cruces argenteas, que cum cereis portabantur, 357. Quid Theophili in Chrysostomum odium auxerit, ibid. Quo pacto Chrysostomus odium Auguste sibi conflarit, ibid. Qui fuerint eius inimici, ibid. Per quos Augusta Chrysostomo facta sit inimica, 358. Chrysostomus Epiphanium redarguit, ibid. Epiphanius et Chrysostomus sibi inuicem futura prenuntiant, ibid. u. Epiphanius. Chrysostomus accusatur, 359. Appellat synodum uniuersalem, ibid. Mittitur in exsilium, ibid. Seditio Constantinopoli propter eum in exsilium abductum, ibid. Gloriosus ab exsilio reuertitur, 359. Heraclides a Chrysostomo ordinatus accusatur, ibid. Prohibet ludos fieri circa statuam imperatricis, 360. Subornantur qui eum occiderent, 361. Iterum in synodo deponitur, unde factum est schisma, 360. In exsilium mittitur et moritur, ibid. Illyricum et Occidens propter eum ab orientalibus se suspenderunt episcopis, 361. Diripiuntur domus eorum qui Chrysostomo fauebant, ibid. Eius corpus Constantinopolim translatum, 362, 379. Chrysostomi nomen in dypticis sacris scribitur, 361. Atticus iubet Chrysostomi memoria in orationibus habeatur, 373. u. Arsatius. Ioannite uocati qui erant a parte Ioannis Chrysostomi, 360. Chrysostomiani torquentur in carcere propter factum incendium, 361.
    Ciconiarum pietas, 28.
    Circus Augusti imp. describitur, 56. Unde ludi circenses dicti, 56. Locus in circo et in amphitheatro personis debitus, 73. Unde prouenerit ut mappa signum det circensibus, 56. Ad circum nesciunt conuenire Catones, 14.
    Ciuiles lites patriis legibus dirimende, 178.
    Ciuis nobilissimi est patrie sue augmenta cogitare 43. Tanto quis honorabilis habetur quanto ciuibus profuisse cognoscitur, 105. Quedam ineffabilis est gratia ciuitatis unum in se suscipere quod uidet omnibus expedire, 114. Nullatenus de eius fide dubitatur, qui ad custodiam ciuitatis eligitur, 119. Ciuis animum non habet, qui urbis sue gratia non tenetur, 138. Unicuique ciui sua urbs respublica est. 142. Munitio ciuitatum spes est certa cunctorum, 196.
    Ciuitatis curatoris formula, 115. De custodiendis portis ciuitatis formula, 119.
    Clarissimatus formula, 120.
    Claudianus peta insignis habetur, 393.
    Clearchus nympheum edificat, 311.
    Clementia non habet legem, 34.
    Clementis Historia, 206. Libri, 263.
    Cleomedes athleta a paganis deificatus, 302.
    Clericorum professio uita celestis est, 136. Eorum continentia, 348. Clerici puniendi a rege ad episcopum remittuntur, 7. Coguntur militare, 285.
    Cloace urbis Rome mirabiles, 49, 137.
    Clodoueo Francorum regi de uictoria reportata de Allemannis gratulatur Theodoricus, 39. Citharedum ad eum dirigit, ibid. Clodoueum inter et Alaricum pacem facere nititur Theodoricus, 40, 41.
    Cniua. u. Gothi.
    Celestinus Roman. pontifex Nouatianos insequitur, 368.
    Cogere. Inhonorum est omne quod cogitur, 177.
    Cogitare. Si preclare cogitata non bene agantur, ingrata sunt, 84.
    Cognitor, id est iudex, 111.
     Collecta uocatur conuentus Christianorum, 211. Collecte sabbato et dominica fiebant, 356. Diuersitas in celebritate collectarum, sacrificii et communionis, 348.
    Collega. Natura rerum est amare collegam, 173.
    Colossus Rome a uespasiano erectus, 387.
    Comitiua patrimonii, 60. Comitiue sacrarum largitionum formula, 100. Comitiue priuatarum formula et eius officia, 101. Comitiue patrimonii formula, 102. Comitiue primi ordinis formula, 103. Comitiue Syracusane formula, 108. Comitiue Neapolitane formula, 108. Comitiue prouincie formula, 110. Comitiue Gothorum per singulas prouincias formula, 111. Comitiue formarum urbis formula, 112. Comitiue portus urbis Rome formula, 114. Comitiue Romane formula, 115. Comitiue Rauennatis formula, 115. Comitiue insule Curritane et Celsine formula, 116. Ciuitatum diuersarum comitiue formula, 118. Comitiue principis militum formula, 119. Comitiua domesticorum, 130.
    Commeatalis formula, 120.
    Commentariensis, 183.
    Commercia ciuibus secundum temporum qualitatem moderari iubentur. 115, 118.
    Comminatio. Plerumque denuntiata comminatio plus efficit quam pena componit, 75.
    Commonitorii scriniorum formula, 117.
    Commodum debet esse cum modo, 147.
    Commune. u. Publicum.
    Communio. u. Collecta.
    Comedia unde dicta, 76.
    Comosicus Dicenei successor Gothorum rex et pontifex, 403.
    Competitoribus  formula, 121.
    Comus ciuitas describitur, 181.
    Concilium Alexandrinum cum Athanasio celebratum, 288. Concilium Antiochenum, 279. u. Anthiochia. Concilium in Arabia, 289. Concilium Ariminense pro Occidentalibus, 264. Quid in eo actum ex litteris Athanasii cognoscitur, 270. u. Ariminense. Concilium Chalcedonense contra Ioannem Chrysostomum, 358. Concilium Constantinop. contra Macedonianos, 334. De canonibus in eo constitutis, 335. Ad synodum Constantinop. Acacius episcopos e Bithynia euocat, 275. u. Constantinopolis. Concilium Ephesinum contra Nestorium celebratum, 376. De synodo apud Mediolanum facta, 264. Concilium Nicenum. u. Nicenum. Concilium Nicomedie, 264. De legatis concilii Seleucie, 274. Exposita fides apud Sirmium presente Constantio Aug., 266. Tyro synodum transfert Constantinus ad Aeliam, id est urbem Hierosolymorum, 239. Concilia celebrari non debent preter sententiam Romani pontificis, 246. Conciliorum prouincialium institutio, 335. Acta concilii per exceptores scripta, 274. Tomus decretorum Antiochie et Constantinopoli, 336.
    Confessiones SS. Apostolorum Petri et Pauli Rome, 175.
    Confessio. u. Baptismus.
    Confessorum diuersorum conuersatio, 210. De laico simplici confessore uirum dialecticum superante, 225.
    Consanguinei in administratione non succedunt sibi inuicem, 79.
    Conscientia. Negligatur aurum, ubi electum est conscientie premium, 95. Totum uitiosum geritur ubi conscientie puritas non habetur, 119. Conscientia leta est, que prouehitur meritis, 133. Bona conscientie terminum non habent, 155. Bona conscientia tunc uere imperat, cum generaliter prestare festinat, 160. Facile absolutor est alieni, conscius sui, 170. Conscientia recta uias publicas tenet, obuiorum collocutione gratulatur: amicum est autem crimini uelle nesciri, et qui uias suas occulit conscientiam prodit, 196. Quid acquiri putatur, ubi bona conscientia perditur, 177.
    Considerare. In alto pectore protenditur, quod consideratum semper augetur, 170.
    Consilium querit omnis prudens, 106.
    Consistoria antiqua, 93.
    Consobrinarum nuptie. u. Matrimonium.
    Constans imperator creatur, 242. Occiditur a Magnentio, 257. u. Athanasius.
    Constantia fit uxor Iuliani, 283.
    Constantia urbs unde dicta, et quomodo Gaze iterum a Iuliano subiecta, 284.
    Constantinopolis prius Byzantium dicta, mutato nomine dedicatur, 392. Nomen, constructio et ornamenta Constantinopoleos, 232. Laus Constantinopolitanorum a religione, 232. Anthemius muro Constantinopolim circumdedit, 366. Mortuo ualente Constantinopolim barbari deuastant, 331.
    Constantinopolitanus pontifex post Romanum primus, 335. Preter Constantinopolitanum episcopum ordinatio fieri non debet, 374. Constantinop. concilii epistola ad Georgium Alexandrinum, condemnantis Aetium cum scriptis eius, 277. Constantinopolitana synodus, 335. Illius epistola ad Damasum papam, ibid. u. Concilium.
     Constantinus M. quando imperator factus. 207. Illi signum crucis apparet, et ipse Christus, 207. Maximam culturam sacratissime crucis habebat, 210. Quomodo Christianum dogma susceperit, 207. Ubi et quando baptizatus sit, 208, 243. Quas leges pro Christianis posuerit, 208. Colloquium Constantini cum Sopatro, 208. Commendat religionem Christianam, 209. Paganorum ritus mutat, ibid. Nomina ecclesiarum ab eo exstructarum, 232. Cum Ario et Alexandro expostulat, 221. Libellos oblatos incendi iubet, 225. eius aduersus Licinium, 225. Niceni concilii Patres alloquitur, 226. Quid Acesio Nouatianorum episcopo dixerit, 230. Constantini epistola ad Alexandrum episcopum et ad Arium, 222. Epistola eius de Ario et scriptis eius, 231. Altera epistola ad Eusebium Palestine de confectione sacrorum librorum et de repurgatione dominici sepulcri, 231. Alia eius epistola aduersus Eusebium Nicomediensem, 233. Epistola eius ad Persarum regem pro Christianis, 238. Epistola euocantis episcopos ad causam Athanasii examinandam, 240. Quid scripserit Ursacio, 269. Constantini Tricennalia, 242. Eius uicennalia celebrata, 230, 242. Constantinus M. Gothorum auxilio multa preclare gessit, 407. Cum eis fedus iniit, 210. Presbytero cuidam moriens testamentum reliquit, 245. Moritur, 242. Tres filios reliquit, ibid. Translatio corporis Constantini, 271. u. Macedonius. Constantinus laudatur, 267. u. Arius, Athanasius, Crux, Nicenum concilium.
    Constantinus minor Cesar constituitur, 242. Scribit ad populum Alexandrinum, 244. Moritur, 245. u. Athanasius. Constantinus apud Gallias inuadit imperium, et filium suum Constantem ex monacho Cesarem facit, 411. Uterque occiditur, ibid.
    Constantius pater Constantini, 208. Constantii consilium de exploranda Christianorum constantia, ibid.
    Constantius imperator ordinatur, 242. Constantii epistola ad Athanasium, ut ad eum ueniret, 254. Epistola 2 Constantii ad Athanasium, 254. Epistola 3 ad Athanasium, ibid. Epistola 4, per quam omnia gesta contra Athanasium habita sunt cassata, 255. Epistola 5 pro Athanasio, ut aboleretur quidquid contra eum gestum est, 256. Alia pro eodem epistola, ibid. Constantius iterum Arianis fauet, 257. Athanasium iterum persequitur, 258. In Illyricum proficiscitur cum exercitu, 260. Conatur efficere ut Occidentales subscribant Arianis, 264. Iubet ut episcopi hunc locum: Dominus creauit, etc., populo exponant, 279. Quo anno Constantius mortuus sit, 281. u. Ariminense concilium, Athanasius.
    Consubstantialitatis uoce an usi sint antiqui, 227. Consubstantialitatis fides, 228.
    Consul a consulendo dictus, 96. Consulatus formula, et quid ad consules spectaret, ibid. Consulatus dignitatum fastigium, 24. Inumbrat famam publicam in consule tenacitatis obscuritas, 52. Consules esse magnanimos decet, 96. Nouus consulatus initur calendis Ianuariis, 274. Pro consulibus decemuiri creati, 382. Tribuni militum pro consulibus creati, 382. Consules Romani, 381 et seqq. Quinam primum calendis Ianuar. magistratum inierint, 384.
    Consularitatis officium, 48. Consularitatis formula, 107.
    Contractus leuitatis errore factus firmus non est, 27. Contractus liberi minoribus non permittuntur, 121. Contractus dici non potest, nisi qui de legibus uenit, 142.
    Conuersatio. Nemo amplius acquirit quam qui se bona conuersatione tractauerit, 190. Dignus est inter alios sequenda decernere, qui sibi modum uisus est legitime conuersationis imponere, 68.
    Conuicia nec gaudium pariunt, nec de letitia procreantur, 16.
    Copres miracula operatur, 323.
    Corallici pelagi laudata semper opinio, 144.
    Corillus Gothorum rex, 403.
    Cornelium Romanum episcopum inter et Nouatum schisma pro recipiendis errantibus, 327.
    Cornicularius quis, 182.
    Corona. Sudores bellicos ciuica corona testatur, 33.
    Correctio. Hoc est propria delicta corrigere, quod et non facere, 146. Malum cum perseuerat augetur, et remedium in peccatum accelerata correctio, 45. In partem pietatis recidit moderata districtio, 54. Pudoris sustinere iacturam nesciunt qui se prius iudice corriguntur, 79. Sub uitio uidetur accusari qui spontanea uoluntate noluit corrigi, 146.
    Cras Latine quid significet, 269.
    Crispus Constantini filius occisus, 208.
    Crudelitas subleuat humiles, 72.
    Crucis Domini et clauorum inuentio, 232. Partem crucis in statua sua reposuit Constantinus, 232. Partem aliam episcopo Hierosolymorum dedit, ibid. De signo crucis quod in celo apparuit, 260. Note crucis in uestibus, 280. Characteres sub crucis figura in templo Serapidis inuenti, 342. Miracula crucis, 208. Miraculum de demonibus ob crucis  signationem fugientibus, 283. Prodigium coronate crucis in uisceribus pecudis, 284. Supplicium crucis sublatum, 210. Cruces argentee. u. Chrysostomus, Constantinus, Helena, Iulianus.
    Cubitus Nili, 209, 232.
    Culparum amica confusio, 118. Silet equitas, si culpa non uociferetur admissa, 151. Indiscreti hominum mores uagarentur, si aut culpa formidinem, aut uirtus premia non haberet, 152. Primariorum plectibilis culpa omnium debet esse uindicta, 39.
    Cupiditas. Non est cupiditas eripere que nullus se Dominus ingemiscit amisisse, 70. Placidum mare damnat qui undas cupiditatis exaggerat, 114. Illa sola dolere debent dispendia que studio uidentur cupiditatis imposita, 182.
    Cupido. u. Diana.
    Curia disciplinis ueterum patet, 50. Quidquid humani generis floris est, habere curiam decet, 9. Curie de albo abradi, 143.
    Curiales a cura dicti, 142. Curiales minor senatus, nerui ac uiscera ciuitatum uocabantur, 142. Curialium predia non distrahenda, 123, 141.
    Cursuale ministerium, 80. Cursuales equi publicis usibus, non priuatis, inseruire debent, 74. Cursus custodia, 15. Cursor. u. Palladius.
    Curules infule, 23.
    Custodia. Licet sit semper adhibenda, maxime tamen in necessitate utilis custodia, 66. Laudabile est in illa parte geminare custodiam, quam constat reipub. necessitatibus exquisitam, 80.
    Cyclopes primum fabricas condidere, 112.
    Cyclus decemnouennalis quomodo cognosci possit, 396.
    Cyprianus Carthaginensis episcopus martyrio coronatur, 392. Lucanie conuentus ad natale sancti Cypriani, 139.
    Cyrilli diaconi crudele martyrium, 288.
    Cyrilli Alexandrini episcopi ordinatio, 368. Illius cum Horeste inimicitie, 369.
    Cyrilli Hierosolymitani causa discutitur Seleucie, 274. Cum Acacio contendit de iure metropolite, 275. uasa sacra et uestem ecclesiasticam donatam a Constantino uendidit tempore famis, 275. Cur sit depositus, ibid. Primus appellatione usus inter ecclesiasticos, 274.
    Cyrinus moritur ex pede calcato a Marutha, 358.
    Cyziceni. u. Eunomius, Iulianus.

D
    Dacie antique descriptio, 403.
    Dedalus uolabat, 21.
    Demon queritur se a sanctis uiris expelli, 317.
    Dalmatiarum principis formula, 118.
    Damasus cum Ursino Rome episcopus ordinatur, 327. Eius fides, 334. Mirabilis pontifex, 250. Eius epistola de damnatione Apollinaris ad Timotheum, 337.
    Damna plus cohibent scelera, 63. Idonei damna uix sentiunt; tenues autem leui dispendio uulnerantur, 116. Melius est presentia damna contemnere quam exiguo questu perpetua commoda non habere, 71.
    Danubii descriptio, 403.
    Daphnes festa septem diebus celebrabantur, 274.
    Datio Mediolanensi episcopo mittit Senator ingentem panici speciem populo esurienti distribuendam, 200.
    Dauidice lyre miracula, 38.
    Debitor, Debitum. Nemo alterius debitum exsoluere cogendus, 63. Magni peccati genus est alienis debitis alterum pregrauare, 64. Iuste debitor fit alieni arbitrii, qui a pluribus meretur audiri, 127. Ille prebet uiam excedendi, qui non patitur iusta persolui, 128.
    Deceptio. Maius reatui pondus est inopinata deceptio, 68.
    Decessor et predecessor differunt, 132.
    Deciorum familie laus, 42, 153.
    Decreta ueterum seruanda, 268. Locus subreptionibus non relinquitur quoties rationabiliter constituta seruantur, 25. Non est alienus a culpa qui potuit agnoscere constituta, 148. u. Concilia.
    Decuriarum rectura que dignitas sit, 86.
    Defectus rerum aut consilium titubare, aut uires arguit defuisse, 69.
    Defensionis cuiuslibet ciuitatis formula, 115. Fida reipublice salus est defensor armatus, 19. Inualidus ieiunus defensor, 52. Nemo laborat defendere, nisi qui timetur defendi, 121. Ille defensor proprie dicendus qui tuetur innoxie, 155.
    Defensores sacrosancte Rom. Ecclesie, 53. Defensores Ecclesie Mediolanensis, ibid.
    Delegatorii concedendi, 184.
    Delegatoria, 184.
    Delicta. Benigni principis est non tam delicta uelle punire quam tollere, et quare, 15. Facilius inimicorum acies cadunt, si nostro euo delicta subducimus, 150.
     Demophilus ab Arianis constituitur episcopus Constantinopolitanus, 314.
    Denarii numeri excellentia, 8.
    Depositum sub chirographo, 69.
    Derogatio multum preualet, quando derogator creditur fide dignus, 241.
    Desiderium. Non est abiectum quod potest explere desiderium, et quare, 22. In qualitate desiderii potest mens honesta cognosci, 67.
    Diana triformis, 94. Cupido ferreus in Diane templo sine aliqua alligatione pendens, 21. Diane Ephesine templum a Gothis crematur, 406.
    Dicationis tue diecesis, 177.
    Diceneus Boroista Gothos philosophiam docuit, 402.
    Dictio agrestis que, 1. Tria dicendi genera, 2. Dicendi peritus debet esse puritate conspicuus, 44.
    Didymus maximus contemplationum doctor, 322.
    Didymi a puero ceci quanta eruditio, 327.
    Die dominico uacandum orationi, 210.
    Diem ueneris Constantinus uenerabatur, 210.
    Difficultas. Solet facile labi, quod sine difficultate potuit inueniri, 24.
    Digiti linguosi, 76.
    Dignitas dum ad incognitum uenit, donum est; cum ad expertum, compensatio meritorum, 9. Talis est unaqueque dignitas, qualis administrantium uoluntas, 104. Dignitates sunt annue, et cur, 111. Solent uenientes ad aulicas dignitates diutina exploratione trutinari, et cur, 132. Nulla dignitas minor est, cum bene geritur, quando reuerentiam plerumque actio uidetur accipere de claritate persone, 162.
    Digno quidquid creditur, hoc multis sine dubio collatum esse sentitur, 174.
    Diligere quid debeamus, 33. Que studiosius diligimus maiori gratia custodimus, 20. Sicut ingrata uidentur obscura, sic dilecta preclara sunt, 42.
    Diocletianus et Maximianus priuatam elegerunt uitam, 207. Diocletianus se ut Deum adorari iubet, 391.
    Diodori uirtutes, 325. Leontium redarguit, 271.
    Diodorus. u. Chrysostomus.
    Diodorus Tarsi episcopus a Meletio ordinatus, 332.
    Dionysius Italus in exsilium mittitur, 264.
    Dioscori sollicitudo, ut sui ad sacra mysteria accederent, 323.
    Dioscorus Longus Hermopoleos episcopus, inuitus ordinatur, 356.
    Diospolis olim Lydda uocabatur, 220.
    Diptycha. u. Chrysostomus.
    Disciplina dici non potest, quando ipsa fuerit corrigenda, 179. Redeat amor omnibus discipline, per quam et parua coalescunt, et potiora seruantur, 151.
    Discipulatus efficacissimum genus est, agendo potius instructum esse quam loquendo, 93.
    Discrimina dum feliciter cedunt, suauissime memorie sensum relinquunt, 129.
    Dissimilitudinis fides, 311. u. Acaciani.
    Diualium sanctionum constituta, 33. Diualium sanctionum statuta, 63. Diualium sanctionum forma, 69.
    Diuinitas an definiri debeat, 289. Monachi Aegyptii seditionem excitant contra Theophilum, qui Deum incorporeum dicebat, 356. Seditio inter monachos ob questionem de natura Dei incorporea, 356. Tanto Diuinitati plurima debemus, quanto a ceteris mortalibus maiora suscepimus, 136. Nihil sine causa geritur, nec mundus fortuitis casibus implicatur; sed quidquid uenire uidemus ad terminum, diuinum constat esse iudicium, 199. Prouidentia diuina usibus nostris aliqua subducit, et quare, 200. Iuuat diuina munera diligentibus confiteri, 157. Grauiores diaboli insidias tunc subimus, quando Dei dona suscipimus, 174. Gratia Deo redditur, dum in seruientibus honoratur, 136. Quanta cecitate damnatur, qui se estimat perpetrare quod Diuinitas non possit aduertere, 194. Intolerabilis excessus qui superne Maiestatis affectat iniuriam, 66. Licet ubique deceat iustitiam custodiri, in illis rebus maxime necessaria est que Deo offeruntur, ne putemus ignorare Deum unde accipiat, si fraudatis oblationibus acquiescat, 43.
    Diuitie. Plerumque res parue plus preualent prestare, quam magne possunt obtinere diuitie, 21.
    Doctrina ex obscuro nobilem facit, 144. Ad omnia redditur humilis, quem imbuit doctrina celestis, 156.
    Documentorum tinea est oblatio maligna redimentis, 197.
    Dolosus animus non sequitur arbitrium imperantis, 10.
    Dolos pro dolores, 37.
    Dominus. Mutatur fortuna cum dominis, 24. De claritate seruientium crescit fama dominorum, 60.
    Dominica uxor ualen is imperatoris, 331.
    Dominicus. u. Dies.
    Domitianus Deum se appellari iubet, 387.
     Dona sua lucrantur principes, 135. Dona regia, quamuis parua, sublimant, et quare, 147. Dona regalia militibus, 88.
    Donatiua principum quando solita dari, 293. Donatiuum, 84, 88. Donatiui commoda, 64.
    Donati episcopi in Berea sepultura insignis et miracula, 351.
    Donatus grammaticus insignis habetur, 392.
    Dorothei labores et stupende uigilie, 333.
    Dorothei Arianorum episcopi mors, 367.
    Dromones, id est naues in Italia edificantur, 84 et seqq.
    Dromonariorum electio, 65.
    Ducatus Rhetiarum formula, 111.
    Duellum dissuadetur, 48.
    Dux. Non est in duce perfecta laus asserere semper anxios labores, 128.

E
    Ecebolus sophista Christianus, 282. A fide Christiana deficit, 296.
    Ecclesiarum possessiones, 194. Edictum contra eos qui munera regis collata ecclesiis subripuerant, 194. Ecclesie Constantii episcopi iugum unum a principibus concessum, 66. Ecclesie defensores. u. Defensor. Bona Ecclesie facultates pauperum uocantur, 147. De ecclesiastico munere pauperibus est potius consulendum, 148. Xenodochia Ecclesiarum, 344. Minister Ecclesie candelas preparans, 325. u. Luminaria. uasa Ecclesie in quibus Christo ministratur, 294. De publicatione uasorum ecclesiasticorum, 296. u. Constantinus, Cyrillus, Episcopus, Iouianus. Ecclesie asylus, 27, 54. Homicide in ecclesiam fugientis mutatur pena capitis in exsilium, 54.
    Ecclesiastici a nullo debent opprimi, 34. Iustitia ab omnibus, sed maxime ab ecclesiasticis colenda, 43. Manus ecclesiasticorum ad sanctificandum uacare debent, 265. Suffragia pro beneficiis ecclesiasticis nullo modo ambienda, 148.
    Echeneis naues alligat, sicut et conche maris Indici, 17.
    Edicta generalia quare promulgentur, 150. Edictum suum in senatu recitari iubet Athalaricus, 151. Illud per triginta dies in conuentibus publicis more solemni recitari precipit, 151.
    Edictale programma, 122.
    Egenti similis est qui reddere nequit alienum, 123.
    Egesippus sapientissimus historiam scripsit, 266.
    Elatione  odium concitatur, 162.
    Electus. Dominorum laudibus applicatur, cum se probabiliter tractat electus, 145.
    Elementis  quid sentiant philosophi, 37.
    Elephantis gratitudo, 169. Memor est iniurie, ibid. Elephantum in bellis usus, 169. Elephantis ruina, 169.
    Eloquentie professorum emolumenta, 152. Pene feriata est districtio, ubi preualet eloquentie fortitudo, 99.
    Elusius Cyzici ordinatur episcopus, 270. Elusii penitentia postquam in Arianum dogma consensit, 310.
    Encratistarum, id est Abstinentium heresis, 287.
    Ephrem Syrus uir mirabilis, 279. Totius heretice prauitatis infirmitatem nudauit, 326.
    Epiphanius sophista utriusque Apollinaris amicus, 278.
    Epiphanius episcopus inter eremitas maximus, 325. Eius eleemosyne, 352. Mendicus morte simulata eum deludere uolens, uere moritur, 352. Fit Theophili amicus et Chrysostomi inimicus, 357. Libros Origenis damnat, ibid. u. Chrysostomus.
    Episcopus qualis esse debeat, 305. Que ad ordinem episcopi requirantur, 318. Que debeat esse episcoporum integritas, 26. Episcopis administratio innocentie datur, 175. Nihil in episcopali honore temeraria cogitatione presumendum est, ubi si proposito creditur, etiam tacitus ab excessibus excusatur, 7. Totum episcopis dignum est, ubi pietas inuenitur, 200. Episcoporum precibus se commendat Senator, 175. Episcopi apostolicarum Ecclesiarum moriente Theodosio, 353. Episcoporum electio, 230. Episcopi ex aliis ad alias Ecclesias mutati, 377. Episcopi rerum pretia definiunt, 180. Episcopo mille quingenti solidi a rege mittuntur, prouincialibus distribuendi, 26. Decet ab episcopo corrigi quod ab eius familiaribus non debuisset admitti, 74. Episcopo Aurigeni iubet Theodoricus ut sibi subditum aliquem plectat, qui res et uxorem Iuliani subtraxerat, 45. Ad episcopi curiam causa inter Sarsenates municipes et Ecclesiam remittitur, et quomodo, 30. Ad episcopos prouocare permisit Constantinus, 210. Episcopi Polensis causa a Theodorico euocata, 74. u. Athanasius, Clerici, Sacerdotes. Episcopi abdicati iniuriaque affecti Romam adeunt, 247. Episcopi damnati, 274. Diuerse episcoporum pene, 275. Episcopi abdicati, 275. Episcopi excommunicati, 274. Undecim episcopi Aegyptii in Diocesaream  relegati, 319. Episcopi orthodoxi in exsilium acti, 311. Episcopi exsules restituuntur, et templa paganorum aperiuntur, 283. Littere episcopales pro peregrinis, 292. Episcoporum appellatio. u. Chrysostomus, Cyrillus Hierosol.
    Epistola canonica, 182.
    Equorum optimorum descriptio, 59. Equi publici ueredariorum, 34. Equi desultatorii, 56.
    Equitibus et senatoribus iudicia communicata, 384
    Eremite in exsilium a Lucio destinati que miracula, 317. u. Monachi.
    Errores noxios uincere est uitia maculosa superare, 107. Cautum debet reddere, non sequacem, error alienus, 111.
    Esurientes. Qui potest esurientibus subuenire, si non pascit, exstinguit, 194. Nimis impium est, plenissimis cellis, uacuos esurire cultores, 167.
    Euagrius quos libros ediderit, 321. Quid Euagrius in libro suo de Monachis scripserit, 322. Quedam preclara Patrum testimonia ex libro Euagrii de Contemplatione, 322. Euagrius ab orthodoxis constituitur episcopus Constantinop., 314.
    Euagrius eloquentissimus discipulus et archidiaconus sancti Gregorii Nazianz., 324. Euagrius ordinatur episcopus Antiochenus, 341. Contra regulas ordinatus, 350.
    Euangelium legere cuius sit, 348. Euangelicorum et apostolicorum librorum auctoritas, 226.
    Eubolus. u. Ecebolus.
    Eucaristia olim dabatur laicis in manibus, 343. Error Euchetarum de Eucaristia, 307. u. Macedonius.
    Eudoxia Arcadii imper. uxor moritur, 361.
    Eudoxie Theodosii uxoris eruditio, 371. Quomodo Hierosolymam sit profecta, 379.
    Eudoxia filia Theodosii ualentiniano nupta, 379.
    Eudoxius, Martyrius, Macedonius nuntii Orientalium episcoporum, 249.
    Eudoxius Antiochenum episcopatum usurpat, 266. Nititur Aetium restituere, ibid. Accusatur apud Constantium Aug., 271. Post Antiochenum Constantinopoleos inuasit episcopatum, 276. Consulit Eunomio, ut dogma suum premat ad tempus, 278. Gratiosus fuit in aula ualentis, 308. Moritur, 314.
    Eugenius grammaticus imperium inuadit, 350. Occiditur, 351.
    Eulogii cum Modesto prefecto colloquium, 315.
    Eulogius et Protogenes pro conuersione paganorum laborant, 315. Redeunt de exsilio, 315. u. Protogenes. Eulogius aliorum cogitationes cognoscebat, 323.
    Eunomius episcopus ciuitatem suam a Persarum obsidione liberauit, 363.
    Eunomius notarius Aetii, 264. Auget Arii blasphemias, 278. Accusatur apud imp., 278. Fugit, ibid. Eius temeraria subtilitas, 310. Septem tomos in Epistolam Pauli ad Romanos scripsit, 310. Cyziceni eiiciunt Eunomium, ibid. Cur Eunomius ab Eudoxio segregatus sit, 313. De illius calliditate et scientia, 334. In exsilium mittitur, 346. u. Eudoxius.
    Eunomianorum schismata, 349: u. Aetiani.
    Euphronius Antiochie fit episcopus, 235.
    Eupsychius martyrium cur passus sit, 287.
    Euricus Gallias inuadit, 417. Brittones profligat, ibid. Eos subigit, 418. Aruernam Gallie ciuitatem occupat, 417. Arelatum et Massiliam subigit, 418. Moritur, ibid.
    Eusebia uxor Constantii supplicat pro Iuliano imper., 283.
    Eusebius Gaze martyrio coronatur, 286.
    Eusebii Samosateni constantia propter Meletium, 279, 280. Illius in exsilio subeundo magnanimitas, 309. In aliis prouinciis multos sacris ordinibus initiat, ibid. De exsilio reuersus plures episcopos instituit, 332. A muliere Ariana iactu tegule occiditur, 332. Martyrio coronatus est, 309.
    Eusebius uercellensis mittitur in exsilium, 264. De exsilio reuocatur, 288. Alexandrie cum Athanasio concilium celebrat, ibid. Quid Antiochie egerit, 290.
    Eusebius. u. Basilius, Marcellus.
    Eusebius Pamphili orationem habet ad Constantinum imp. in conc. Niceno, 226. uocabulum subtiliter interpretatur, 228. Episcopatum Antiochenum recusat, 235. Eusebius Pamphili laudatur ab imperatore, 235. uitam Constantini scripsit, 221. Moritur, et Agapius ei succedit, 245. u. Constantinus, Conc. Nicenum.
    Eusebii Nicomediensis epistola ad Paulinum episcopum Tyri, 220. Potentia illius apud imperatorem, 221. In concilio Niceno scriptum proposuit plenum blasphemiis, 227. Dato penitentie libello fidei consubstantialitatis consentit, 228, 231. Constantinopolitanum episcopatum inuadit, 233, 234, 216. Apud Constantinum pro Arianis agit, 234. Quid egerit ut Arius in Ecclesie communionem reciperetur, 241. Eius potentia in aula Constantii, in qua Arianum dogma firmare conabatur, 244. Iulio Rom. pontif. scribit calumnias  in Athanasium, 245. Legationem ad eum mittit eamdem ob causam, 247. Moritur, ibid. u. Athanasius, Constantinus.
    Eusebius Emisenus Alexandrinus episcopus constituitur, 246.
    Eusebius eunuchus prepositus cubiculi respondet Liberio summo pontifici, 265. Morte damnatur, 283.
    Eustathianos Alexander Antiochenus orthodoxis unit, 362.
    Eustathius Beree episcopus Antiochenus ordinatur a Patribus Niceni conc., 207. Orationem habet ad Constantinum in conc. Niceno, 226. Qua fraude ab Arianis sit episcopatu depositus et in exsilium deportatus, 234. Quomodo Eustathius nequitiam patefecerit Eudoxii, 277. u. Conc. Nicenum.
    Eutharicus Amalasuentham uxorem duxit, 395, 423. Que sub eius consulatu gesta sint, 395.
    Eutropius prepositus imperatoris occiditur, 354. Eutropius. u. Chrysostomus.
    Eutropius lector propter Ioan. Chrysost. in carcerem coniicitur, 361.
    Eutychianus monachus miraculis insignis, 113.
    Eutychii heresis, 349.
    Euzoius Arianus expulso Meletio Antiochie est ordinatus episcopus, 280. Redeunte Meletio Arianis Ecclesiis preerat, 290.
    Euectus et euectiones, 80, 97.
    Euocatoria formula, 120.
    Euolcius in exsilium mittitur, 309.
    Examen. Diu trutinandus est, cui traduntur examina, 93. Ad examen ueniunt que putantur incerta, 153.
    Exceptio. Non preiudicat iuri publico personalis exceptio, 34.
    Excessus tunc sunt in formidine, cum creduntur iudicibus displicere, 5. In auctoribus perfidie resecabilis semper uidetur excessus, 39. In ipsis initiis excessus est comprimendus, 64. Qui potest in uniuersitate peccare, gloriosus nimis est, si nescit excedere, 130.
    Exempla. Instructus redditur animus in futuris, quando preteritorum commonetur exemplis, 95. Non potest habere auctoritatem sermo qui non iuuatur exemplo, 178.
    Exercitia. Assidua sollicitudine refouenda que continuis exercitiis subiacent, 74.
    Exercituales impense, 53.
    Exercitus. Disciplinam non potest seruare ieiunus exercitus, 64. Commodius sub expensarum lege tenetur exercitus, 83. Proditionis instar est exercitui subtrahere, quod eum constat armare, 117. Disciplina robustius semper armatur exercitus, 191. u. Militia.
    Existentiales. u. Aetiani.
    Exstantia. Ex non exstantibus, aut fuit aliquando quando non fuit, uoces sunt que non reperiuntur in Scripturis diuinis, 229. u. Ariani.

F
    Fabricarum septem miracula, 116. Nemo in fabricis diligens agnoscitur, nisi qui et in suis sensibus ornatissimus inuenitur, 76.
    Facinus omne auctores solos insequitur, 27.
    Fama. Qui bone fame studet, suo semper iudicio plus grauatur, 102. Nulla potestas est, que qualitatem fame de ore hominum possit auferre, 111. Prolixior etas optatur, in quo fama semper robustior inuenitur, 134.
    Fames in ultionem necis orthodoxorum, 314. Famis tempore filii uenduntur, 409. Famis tempore frumenta moderato pretio uendi iubentur, 143. Fames totum solet contemnere, ut suam necessitatem possit explere, 61.
    Fasces nati ex fascibus, 9.
    Felix. Melius agnoscitur elegisse nobilem quam fecisse felicem, et quare, 132.
    Felix loco Liberii summus pontifex ordinatus, 266.
    Felix diuinitus punitus, 296.
    Felicis laus, 23.
    Felicis commendatio, 172.
    Femineus sexus ad mutabilitatis uitia patet, 27.
    Ferri utilitates, 48. Ferrum auro ipsi imperat, et seruire cogit locupletes pauperibus constanter armatis, ibid.
    Ferrarie uene in Dalmatia, 48.
    Festi dies Christianorum, et quid de illis senserit Socrates, 347. Cantica in festis martyrum, 326. Dies festus anniuersarius SS. Iuuentii et Maximini, 295. u. Christus.
    Fidei nouem expositiones, 275. Quidam amore pecunie a fide defecerunt, 296. u. Heresis.
    Fidei laus, 93. Tam suaues fides affert fructus, ut etiam ipsa conciliet corda regnantium, 12. Fidem constantia probat, 48. Nemo cogitur ut credat inuitus, 33. Fides rerum a ratione colligitur, 7. Fides hominis nescit cum morte deficere, 79. Bona certa sunt que fidem ab exordio tradunt,  29. Non est credendum contra fidem publicam fallaciter supplicanti, 54.
    Fiducia. Audentes facit homines fiducia sui, 24.
    Figuline a rege conceduntur, 31.
    Filius Dei quomodo Patri consubstantialis, 306. Ex quo sit, 149. Quomodo et Unigenitus et Primogenitus, 252. Cur Pater Filio maior aliquando diratur, ibid.
    Filius obligationibus paternis, si non est heres, exuitur, 63. Similes filii patrum preconia mox sequuntur, 71. In totum non uidetur ereptus, qui consurgit in successione reparatus, 127. Educantium felicior laus est de filiorum probitate laudari, 135. Inobedientem filium declinare penas non permittit humanitas, 28. u. Adoptio.
    Fisci excludenda est dispendiosa semper enormitas, et quare, 71. Laudabilius a parte fisci perditur, cum iustitia non habetur, 13.
    Fiscum cespitis possessum barbari persoluere iubentur, 83. Caduca bona fisco regis competunt, 87. Proscriptorum bona fisco applicantur, 69.
    Flacillus Antiochenus episcopus successor Euphronii, 246.
    Flaminius circus et uia Flaminia quando facta sint, 383.
    Flauiani uirtutes, 325. Adelphium redarguit, 307. Schisma inter Orientales et Aegyptios propter Flauianum, 339. Damaso reconciliatur, 341. Egregia Flauiani ad Theodosium oratio, 350. Flauianus Antiochenum solus accipit episcopatum, 350. Leontium fortiter redarguit, 271. u. Porphyrius.
    Fluminum aluei liberi esse debent, 85.
    Fons Claudia cum Nilo comparatur, 113. Fontis Marciliani uirtutes et miracula, 140. Fons apud Nicopolim morborum depulsor, 297.
    Formule dignitatum apud Gothos, 96 et seqq.
    Fortes uiri semper in pace modesti sunt, 190. Manus fortium patrona, 89. Latet sub otio laudabilis fortitudo, et dum se probandi non habet spatium, occulta est lux tota meritorum, 13.
    Franci precipitati saltibus prelia semper gentibus intulerunt, 173. Francorum gens circa Gallias constituta Romanis infensa, 426. Constans eos Romanorum subiecit imperio, 247. u. Galli.
    Fratrum dulcis concordia, 132. Percussor fratris in exsilium relegatur, et quare, 11.
    Fraus omnis grauis est, 193. Cuncta turbantur, si integritas cum fraudibus misceatur, 8.
    Fridigernus Gothorum parti prefuit, 228.
    Fronto orator insignis, 388.
    Frumentorum copia debet primum prodesse prouincie cui nascitur, et quare, 17. Frumentum non exportendum, nisi cum regionis necessitas expleta est, 17.
    Furentes iusta non sentiunt, et cur, 63.
    Furor plerumque instantia precipitat, 40.
    Fustuarium supplicium, 63, 142, 180. Fustuaria ultio, 139.

G
    Gainas conatur incendere palatium Constantinop., 355. Gaine rebellio, 355. u. Chrysostomus.
    Gallus fit Cesar, 260. Illius rebellio et interitus, 263.
    Gallus Constantini Magni nepos, 282. Ephesi dat operam litteris, et sub quo magistro, ibid. Prodigium dum Iulianus et Gallus templum Memme erigunt, 284.
    Gallicana expeditio, 13. Gallos ad fasces Roma eligit, 25. Galliarum uicarium prefectorum Theodoricus instituit, 45. u. Franci.
    Garismatia, 198.
    Gaudia semper animos inquietant, modus etiam raro letis rebus imponitur, qui magis in tristibus inuenitur, 61. Piaculum quoddam est inter tristes uelle gaudere, 182.
    Gaza, u. Aiax, Zeno, Constantia.
    Geberichus Wandalos bello uincit, 407.
    Gemmarum diuites uene auri fulgore pretiantur, 93.
    Generosi est animi optare quod summum est, 24. Generosos uiros omnia conuenit sub moderatione peragere, 72.
    Gensemundus per arma filius factus, et eius integritas, 128.
    Gentilium templa euersa, 232.
    Geometria aliis artibus prefertur, 57. u. Chaldei.
    Georgius in sedem Alexandrinam intrusus propulso Athanasio, 269. Que mala in Alexandria per eum facta sint, 269. Illius crudelitas, 276. Quomodo mortuus sit, 286. Cadauer eius camelo impositum per totam ciuitatem traducitur et concrematur, 286. u. Athanasius, Ariani.
    Georgius Laodicee fetorem heretice pestis euomuit, 279.
    Gerax Cyrilli auditor in theatro uerberibus ceditur, 369.
    Germe ciuitatis partes terremotu subuertuntur, 272.
     Gizericus uesegotharum rex Italiam inuadit et Romam uastat, 417.
    Gladiatorum ludi. u. Honorius.
    Gladius. u. Belus.
    Gloria. Laborem non refugit qui uirtutis gloriam concupiscit, 13. Quod gloriose geritur, fine temporis non tenetur, 24. Affectat unusquisque gloriam suam, 133. Hec est certa gloria frequenter potuisse mereri, per quod homines constat ornari, 135.
    Cororanes rex Persarum diuinitus in bello repulsus, 363.
    Gothi unde primum egressi, 399. Quo pacto sedes suas promouerint in Scythiam, 399. Armis sunt instructi et equitate compositi, 118. Halarico et Redagaiso regibus ingrediuntur Italiam, 393. Stiliconem fugant, ibid. Romam capiunt, ibid. Gallias intrant, ibid. Constantio Placidiam reddunt, ibid. uesosim Aegyptiorum regem profligant, 400. Asiam subiugant, ibid. Eorum aduersus reges Persarum et Macedonum bella et uictorie, 402, 403. Mesiam Thraciamque uastant, 405. Sub Ostrogotha Gepidas uincunt, 405. Sub Cniua rege Romanos infestant, 406. Regnante Gallieno, Asiam, Chalcedoniam, Troiam, Thraciam, infestant, 406. Gothi minores Mesiam incolunt, 420. Quemadmodum se Gothi contulerint ad ualentem, 328. Cum Gallo et uolusiano fedus ineunt, 406. Eorum cum Gepidis cognatio, 405. Eorum iustitia, 47. Priuilegia, 89. Annua munera a Romanis consecuti sunt, 405. Sapientiores sunt barbaris, 400. Eorum in eligendis regibus mos, 169. Gothorum rex Romanorum sacramenta suscipiebat, 126, 127. Quomodo ad Gothos pestis Ariana peruenerit, 328. Gothis etatem legitimam uirtus facit, 18.
    Grammatice laudes, 152.
    Grando saxorum gerens similitudinem Constantinopoli cecidit, 311. Grando uehemens ibidem iterum cecidit, 361.
    Gratia. Dulcior solet esse gratia post amaritudines expiatas, 169. Gratia non debet occumbere cum dilectis, 124.
    Gratianus fit imperator, 311. Illius benignitas et fidei rectitudo, 331. Episcopos orthodoxos de exsilio reuocat, 331. u. Andragatius.
    Gregorii Pontici quanta fama et miracula, 327.
    Gregorius Cappadox uir eloquens, 296.
    Gregorius Nazianzenus Iulianum depingit, 301. Constantinopolim translatus est, 334. Constantinopolim relinquit, 335.
    Gregorius Alexandrinus episcopus intruditur, 245, 246. Syrianus cum militari presidio eum Alexandriam perducit, 246. Alexandria remouetur, et Georgius Arianus in eius locum sufficitur, 247.
    Gregorius Laodicenus quid de Filio Dei dixerit, 276.
    Gregorius Beryti Arianus, 220.
    Gruum industria cum pelagus transeunt, 75. Gruum concordia, 142.
    Gryphes aurum iugiter effodere leguntur, 143.

H
    Habacuc et Michee prephetarum corpora inuenta, 352.
    Habitaculum. Prima fronte talis Dominus esse creditur, quale eius habitaculum comprobatur, 112.
    Hadrianus imp. a Christianorum persecutione cessat, 388. Bibliothecam miri operis exstruit, ibid. Amasium suum deificauit, 302. u. Alexandria, Leges, Aelia.
    Heretici tanquam chameleontes mutantur, 215. Lex Constantini qua iussit hereticorum oratoria ecclesiis applicari, 242. Iouianus eos repellit, 303. Samosateni balneum Eunomii heretici pollutum arbitrabantur, 309. Amphilochius Theodosio persuadet ut hereticorum, conciliabula prohibeat, 341. Diuisio hereticorum inter semetipsos, 346. Diuersarum expositionum hereticarum enumeratio post explanationem fidei Nicene, 275.
    Halaricus. u. Gothi.
    Hamilcar Hannibalis pater occiditur, 383.
    Hannibal bellum molitur, 383. ueneno periit, 384. Cur apud Prusiam Bithynie regem ueneno secum ipse pugnauerit, 55.
    Harmonius Bardisane cantica composuit impietate plena, 326.
    Hebionis heresis damnata, 218.
    Helena circa monumentum Domini quid reperit, 232. Ciuitas Helenopolis eius nomine dicata, ibid. Clauos galee et freno filii sui includit, 232. Moritur, ibid.
    Helie solitudo, 323.
    Heliodori uigilie atque ieiunia, 325.
    Heliodorus ex Cassiodori familia, 6.
    Heliopolis Phenicie, 319.
    Helladius grammaticus preceptor Socratis, 342.
    Hellin miracula operatur, 323.
    Heraclea ciuitas Ponti, 205.
    Heraclides. u. Chrysostomus.
    Herculis basilica a Theodorico constructa, 6.
     Heres. Suauius diligit heredem qui beneficiorum recordatur auctorem, 126. Condignum est ab herede solui, quod collatum constat auctori, 132. Heres bonorum maiorum uirtutibus sine cessatione compellitur, 153.
    Hermanaricus rex Gothorum Alexandro M. comparatus, 407. Herulos, uenetos, Estrogothas, uincit, ibid.
    Herminafrido Thuringorum regi neptem suam in matrimonium dat Theodoricus, 59.
    Hermogenes magister militum uolens Paulum ab Ecclesia pellere, a populo peremptus est, 247.
    Herodes Idumeus, 206.
    Herulorum rex a Theodorico in filium adoptatur per arma, 59.
    Hieronymus presbyter in Bethleem positus toto mundo mirabilis habetur, 393.
    Hierosolymitana Ecclesia mater omnium Ecclesiarum, 336. Qui post Cyrillum Hierosolymorum tenuerint episcopatum, 276. Hierosolymitani concilii epistola ad Aegyptiacos episcopos, 257. u. Arius. Hierosolymitani templi reparatio diuinitus impeditur, 297.
    Hilarionis miracula, 286.
    Hilarion monachus Orientalium apostolus, 292.
    Hilarius de exsilio reuersus scripsit libros de Trinitate 291.
    Hildericus. u. Amalafrida.
    Hispanie uectigal, 90.
    Histria prouincia describitur, 198.
    Histrionum rara constantia honestumque uotum, 56.
    Homicidii facinus primus detestatur auditus, 18. Homicidii crimen est in hominis salute peccare, 106.
    Humanitatis refugit affectum, qui dolorem non sequitur alienum, 182. Seruare terminos ignorat humanitas, 68. Patitur omnis homo periculosos nexus, 188.
    Homousiani. u. Ariani.
    Honestas sola merito capit lucrum de legibus, 150.
    Honor. Perpetua fruitur laude, cui est honor in nomine, 160.
    Honor secundi ordinis, 118.
    Honoratus prefectus urbis Constantinop. iudex in causa Aetii, 274.
    Honorius Theodosii filius nascitur, 340. Designatur imperator, 350. Succedit Theodosio, 353. Ludum gladiatorum remouet, 353. Duas sorores illicite et infelici exitu uxores ducit, 410. Moritur, 372.
    Horcistarum loquacissime manus, 76.
    Horestes. u. Cyrillus.
    Hormisdas apud Persas nobilissimus confessor, 364.
    Horologium aquatile, 21. Horologium solare, ibid. Horologia aquatile et solare a Betio fabricata, 22.
    Horrea. Cito expenduntur horrea, que assidua non fuerint adiectione fulcita, 172.
    Humilitas tam clara quam rara est, 60. Humilitas in principibus gloriosa, 95.
    Hunimundus et Alaricus Sueuorum reges maxima clade afficiuntur, 421.
    Hunnorum exsecranda origo, 407. Eorum facies terribilis, 408. Ostrogothas Scyticos superant, ibid. Contra Gothos mouent, 328. Thraciam deuastant, 362. Ab Italia pelluntur, 393.
    Hypatia philosopha Alexandrie occiditur, 369.

I
    Iberorum ad Christum conuersio, 236.
    Idolorum cultum quinam imperatores prohibuerint uel permiserint, 345. Quomodo fierent uoces idolorum, 342. De simulacro Androgyno a paganis in ecclesia constituto, 288. u. Alexandria.
    Ignoscere. Qui periculose iusti sumus sub securitate semper ignoscimus, 186.
    Illustratus uacantis formula, 103.
    Illyricianorum episcoporum ad orientales episcopos epistola, 306.
    Imagines. u. Christus.
    Imbecillitati dum succumbitur, conuenienter remedis tribuuntur, 54.
    Imitari. Semper est diligentior imitator prioris, 79. Moribus debet esse conspicuus qui datur imitandus, 60.
    Immortales apud Persas quinam dicerentur, 371. u. Romani.
    Imperator stipatores corporis habebat, 404. Decennalia imperatorum, 230. u. Constantinus M. Dilatatum est potius quam mutatum imperium, quod transit ad posteros, 125. u. Altare.
    Imperandi disciplina est amare quod multis expedit, 145. Perniciosa res est in imperante tenuitas, 11. Pietas est uerus ornatus imperii, 204.
    Imperari non potest multis quod nequeunt custodire paucissimi. 64. Nemo plus presumentibus imperat, quam  quem sua facta commendant, 65. Odium sibi excitat qui iustis resultat imperiis, 178. Imperium si in paruo contemnitur, in omni parte uiolatur, 27.
    Imperitia magis inflatur aura superbie, 24.
    Impretiabilis rei pretia, 59.
    Improuidus consilium mutare detrectat, 159.
    Impudicis mulieribus turturum continentia proponitur, 90.
    Impunitus. Impium est nos illis esse remissos, quos celestis pietas non patitur impunitos, 150. Nec uindictam sinamus superare peccata, nec culpam insultare patiamur legibus impunitam, 54. Non patimur impunitum, quod nolumus esse permissum, 63.
    Incarnationis figure et prophetie, 205.
    Incitamentum. Magnum genus est incitamenti credere desiderata posse compleri, 84.
    Indictio quomodo cognosci possit, 396.
    Indigentia suadet excessus, 11. Grande commodum est cum indigentibus pacisci, et quare, 61. Ab indigentibus solas lacrymas exigit, qui quod non inuenitur imponit, 200.
    Indorum conuersio, 236.
    Indulgentia. Indignum est ut qui respuunt indulgentiam, detectis postea suffragetur humanitas, 36.
    Industria semper est amica sapientie, 106 uincitur natura, dum eam meliorat industria, 143. u. Labor.
    Infantie non subuenire pudoris estimatur esse iactura, 73.
    Inferior. uituperabile est inferiorem erigere, nisi meritis alios uideatur excellere, 176.
    Infideles. Pro seruanda ciuilitate illis non sunt neganda beneficia iustitie, qui adhuc in fide cognoscuntur errare, 91.
    Ingenium duabus curis non debet occupari, 152.
    Initium. Bonum initium sequentibus rebus potest dare preconium, 97. Semel bene inita nulla debent occasione contraria suspendi, 166. Solent initia protendere meliora, dum a paruis inchoant, que in sequentibus magna se admiratione sublimant, 24.
    Iniuria. Grauiter dolet iniuria, que contigerit insperata, 95. Mensuram non querit iniuria, 27. Detestabilis est omnis iniuria, 68.
    Innocentia cuncta commendat, 105. uix audet quisquam in illos excedere, in quibus culpas non potest inuenire, 142.
    Innocentius pont. Rom., uir prudentia et intellectu decenter ornatus, 350. Nouatianos persequitur, 368.
    Inscriptio futura predicens in saxo inuenitur, 311.
    Integritas. Magnum munus est ad integritatem deligi, nec mediocriter probatur conscientia, cui est ueritas commissa seculorum, 87.
    Interpretium, 32.
    Inuidia. Quidquid ex inuidia dicitur, ueritas non putatur, 7. Mensuram non querit inuidia, 27. Inuidia premit potiores, 72. Inuidiosa est contra eum querela, cui sunt reuerentie iura seruanda, 74. Maiore cura tractanda sunt, unde inuidia plus timetur, 108. Prouectibus proxima est indubitanter inuidia, 162. Bene agentibus inuidia consuetudinatia, 168.
    Ira perire nouerit cum proteruis, 124. Erigere non debet motus irarum, quod ad remissionem animi constat inuentum, 16. Iracundus luminum feruore declaratur, 102. Grauius semper irascitur qui contra propositum commouetur, 177. Iniquum nimis est quod delectat iratum, 63.
    Irene basilica, 246, 248.
    Irenei grammatici liber, 289.
    Isaaci monachi egregia et prophetica uerba, 329.
    Isdgerdes Persarum rex a Christianis flexus, 368.
    Isidori erga suos monachos cura, 323.
    Isis prima nauibus uela suspendit, 85.

I
    Iacobi patriarche de Christo prophetia, 205.
    Iacobi Antiochie Migdonie seu Nisibis episcopi miracula, 234. Quomodo ciuitatem suam a Persarum obsidione liberauerit, 279.
    Iacobus presbyter apud Persas pro Christo torquetur, 238.
    Iactantia in mediocribus odiosa, 95.
    Ianuario episcopo Salonitano ut pretium 60 orcarum olei, quod debebat, persoluat iubet Theodoricus, 43.
    Ieiunii quadragesimalis diuersitas, 348. Ieiunantium in ciborum abstinentia diuersitas, 348. Sabbati ieiunium, 348. Ieiuniorum uirtus, 174. Ieiunium pro salute principum et pro pace obtinenda indictum, 175. u. Baptismus.
    Ioannis Baptiste sepulcrum uiolatum, 288. Caput Constantinopolim deportatum, 349. Miraculum in hac translatione, 349.
    Ioannis summi pontificis laus, 174. Illius orationibus,  admonitionibus, correptionibus adiuuari petit Cassiodorus, 174.
    Ioannes Hierosolymitanus episcopus, uir mirabilis, 362.
    Ioannes Antiochenus Cyrillum damnat, 376.
    Ioannes Chrysostomus et Ioannite, u. Chrysostomus.
    Ioannes monachus Theodosii uictoriam prenuntiat, 357, 393. Ioannes habet donum prophetie et miracula faciendi, 323. Ioannes monachus infirmos curat, 323.
    Ioannes tyrannus. u. Ardaburius, Aspar.
    Ioseph patriarcha primus prefectus pretorio creatus, 97. u. Prefectus.
    Iouianus imperator eligitur, 300. Illius fidei rectitudo, 302. Illius uox Christiano imperatore dignissima, 300. Ab Athanasio cupit orthodoxam religionem edoceri, 302. Frumentorum copiam restituit ecclesiis, 303. Exsules episcopos reuocat, 303. Iulianum Tarsi sepelit, 304. Consulatus et finis illius, 304. u. Athanasius.
    Iouianus episcopus. u. Antiochus.
    Iouinus tyrannus occiditur, 411.
    Iouis templi destructionem demon impedire conatur, 345.
    Iudea a Tito capta, 387.
    Iudeis permittitur synagogam reficere, et quibus conditionibus, 33. u. Synagoga. uocantur Samaree superstitionis populus, 53. Eorum Genue constitutorum priuilegia 70. Cur gentiles facilius quam Hebrei fidem susceperint, 205. Iudei Christianos accusant apud Persas, 236. Eorum resultatio, 263. Eorum obstinatio, 367. Pelluntur Alexandria, 370. Crudelitatis sue penas dant, 370. Iudeus quidam cum sepius baptizaretur, aqua fontis abscessit, 370. Alius apud Cretam dicens se esse Moysen Iudeos quamplures decepit, 398. Quid, Iudee, supplicans temporalem quietem queris, si eternam requiem inuenire non possis? 91.
    Iudices annui, 179. Iudices mediis sacrosanctis Euangeliis sententiam proferunt, 63.
    Iudex. Facilis recti persuasor est innocens iudex, 5 Tandiu iudex dicitur quandiu et iustus putatur, 48. Magne persuasionis uis est ad propositum recti uenalitatem reuocare iudicantis, 80. Maiores nostri discursus iudicum non oneri, sed compendio prouincialibus esse uoluerunt, 83 Iudices cum uendunt aliena crimina, sua faciunt esse peccata, 108. Cunctator esse debet, qui iudicat de salute, 109. Nihil subitum aut indeliberatum agere debet, 114. Gloria regni est reperisse iudices exquisitos, 132. Non decet iudicem ministrum esse uoluntatis alterius, 133. Ultra omnes impietates est necare lesos, qui sanare creditur uulneratos, 134. Non potest fraudari proprio desiderio qui militat sub iudice gratioso, 135. Ipsa est uera securitas, que de nulla iudicis iniquitate formidat, 145. uocatio iudicis spes iustitie debet esse, non mulcta, 147. Tota ad iudices fama confluit, si eos rarus litigator obseruet, 147. Iudices ad innocentium presidia sunt eleuati, 149. Iudices si inuasorem sustineant, eadem pena plectuntur, 150. Turpis actus ex toto sit a iudicibus alienus, 150. Metus cuncta componit, si reus crimen in iudicante non inuenit, 151. Non proderit iudicem aliis esse perspicuum, si sibi potius reddatur obscurus, 175. Nundinatio iudicem maxime dehonestat, 178. Inutile bonum est iudicem non accipere, et multis accipiendi licentiam prebere, 178. Per milites suos iudex intelligitur, 188. Nil uile, nil cupidum iudices decet, 189. Dissimilis ab accusato debet esse, qui iudicat, 189. Erit magnum et singulare preconium, si iudices non accipiant, ubi sunt qui multum dare contendant, 98. Omnia peccata iudices reddunt, si duces scelerum comprimant, 191. Magne iniustitie genus est aliud sibi iudicem uelle, quam potest generalitas sustinere, 191. Nimis exsecrabile malum est, si cum aliud nouerit conscientia, aliud lingua decernat, 194. Inequalis est arbiter, qui sententiam mittit in casum, 198. Deliberatio iudicis probatos uiros debet publicis actionibus adhibere, ibid. Proprie uite imponit modum, qui sibi se iudicem intelligit constitutum, 178. Utilius est iudicem mente nosse quam corpore, 178. Quam periculosum est pati iudicem rationabiliter iratum, 188.
    Iudiciaria uirtus est lingue bonis abundare, et mentis temperantiam custodire, 161.
    Iudicium, quasi iuridicium cognoscite uocitatum, 179. In compendium mittimus mala, si presentia facimus esse iudicia, 107. Firmum est iudicium cuius tenetur exemplum, 45. Appellabatur abusiue iudicium, ubi non allegabantur a partibus dicta prudentium, 101. Non facile erroris iudicio sordescit, quem doctrina purgauerit, 133. Non semper unum merentur iudicium diuersa merita personarum, 137. Non possunt esse principis uacua gratificationis iudicia, 120. Uni acceptum fuisse, interdum gratia est: multis placuisse, iudicium, 183. Honestum suffragium est secundi iudicii, documentum prioris, 85. Ibi sunt uera iudicia, ubi neminem comprimit ulla timiditas, 165. Iudiciorum  rationes ad maius tribunal, 179. Iudicate rei standum, 6.
    Iuliani auunculi imperat. apostate mors horrenda, 286.
    Iuliani prefecti mors horribilis, 296.
    Iulianus Cesar constituitur, 263. Constantini Magni nepos erat, 282. Constantinopoli litteris dedit operam sub Maximo philosopho, 282. u. Gallus. Fingit se Christianum, et lector tit Nicomedie, 282, 284. Imperator appellatur, 281. Appellatur Augustus, 280. uictoria illius de Alemannis, 280. Quomodo negata Christiana religione bellum contra Constantium parabat, 280. uocat se pontificem gentilium, 280, 283. Corona laurea super caput eius decidit, 283. Consulit uates, ibid. Cesaream Cappadocie priuat nomine suo, 284. Scribit libros, et recitat in senatu, 283. Qua arte fauorem populi sibi comparauerit, 283. Subdola illius in Christianos clementia, 285. Initio imperii sui magis pepercit Christianis, 285. u. Mares. Exsules episcopos reuocat, 285. Ante imperium latenter fuerat paganus, 284. Galileos uocabat Christianos, 285. uexat ecclesiasticos populumque Christianum, 285. Quomodo ecclesias clauserit et ecclesie ornamenta diripuerit, 286. Quas leges contra Christianos posuerit, 88. Persequitur Athanasium, 291. Tuum Bostrensem episcopum eiici iubet, 292. Nolebat Christianos cogi ut sacrificarent, 291. Quomodo fouerit Cyzicum propter paganitatis cultum, 291. Eius epistola ad Arsatium Pont. pro stabiliendo paganorum cultu, 292. Iubet sacerdotes gentilium imitari uitam sacerdotum Christianorum, 292. Precipit ut secundum Christianorum ritum etiam pagani orat ones et eleemosynas facerent, et decimas templis offerrent, 294. Abolet crucem in uexillo quod labarum uocant, 293. Quomodo aquis immolatitiis uniuersa polluerit, 298. Quibus modis conatus sit paganitatem extollere, et milites ad cultum idolorum inclinare, 295. Optima episcoporum ad eum responsio, 296. Conuiciantur Antiocheni in barbam eius, 296. Libro edito ultus est Antiochensium in se conuicia, 296. Nimium imminuit pretia rerum uenalium Antiochie, 296. Quomodo abstulerit Christianis pecunias, 296. Iudeos armat contra Christianos, 297. Non potuit placare presidem Berensem, ut cum filio rediret in gratiam ob Christianismum abdicato, 298. Quomodo ad Persicum bellum perrexerit, 298. Obsidet regem Persarum apud Ctesiphontem, 299. A sene quodam deceptus est, 299. Interficitur, 299. Que magie post eius mortem inuente sint, 299. Antiochensium publicum gaudium de eius morte, 299. u. Baptismus, Gregorius Nazian., Iouianus.
    Iulianus monachus cognomento Sabas Iuliani imper. mortem, antequam audiret, prenuntiauit, 298. Antiochiam uenit, 326.
    Iulius pont. Rom. iudex in causa Athanasii, 247. Scribit ad Alexandrinos pro Athanasio, 254. Athanasius, Paulus et alii episcopi orthodoxi ab Arianis in exsilium acti, ad eum Romam confugiunt, 247. Quid orientalibus episcopis scripserit, 247. Quid orientales episcopi ipsi rescripserint, 248. Respondet episcopis Antiocheni concilii, 218. u. Athanasius.
    Iurans Euangelia tangit, 324.
    Iurisdictio propria est que datur a principe, 104.
    Ius ciuile duodecim capitibus institutum, 151. Momenti ius, 137.
    Iura publica certissima sunt humane uite solatia, infirmorum auxilia, potentum frena, 46. Fedum est inter iura publica priuatis odiis licentiam dare, 63. In causa possint iura, non brachia, 111. Causa iure, non ui decernenda, 48. Priscorum mos fuit noua iura decernere, et cur, 178. Iura antiqua tuenda, 178.
    Iussio. Letitia debet esse cunctorum prouida iussio dominantium, 55. Decet firmum esse quod commendatur probabili iussione, 65. Grauis non est iussio que constringit et principem, 85. Non est delectatio commercii que iubetur inuitis, 147. Bonum est iubentis, si iustitia imponatur inuitis, 143. Defecatur animus bonis preceptionibus institutus, 165.
    Iustitia mundus letatur, 48. Iustitia imperium floret, 9, 51. Obseruata iustitia semper auget principes, 63. Iustitia reges efficit fortiores, 40. Nullum ledit obseruata iustitia, 146. Nullum repudiat sequenda iustitia, omnes clarificat, quos sui participatione sublimat, 189. De iustitia nemo queritur, 197. Non est impossibile iustiliam suadere mortalibus, 118. Iustitia in illis rebus maxime custodienda que Deo offeruntur, 43. Sua quemque possidere commune munus probatur esse iustitie, 46. Confundi non debent iura imperante iustitia, 53. Quidquid non discutitur iustitia non putatur, 114. Inter duos populos nascuntur semper certamina, nisi fuerit iustitia custodita, 118. Grauis eius rei illatio, cuius adhuc iustitia non probatur, 146. Iustitie leges ut bonis aperiant, ita claudunt malis moribus actionem, 148. De inopia iustitie copia causarum uenit, 151.  Rara est in hominibus manus clausa et aperta iustitia, 154. Modus non erit rapiendi, si pondera fas sit excedi, 195.
    Iustus. Habet proprium ius ille qui iustus est, 145. Omni laude decoratur qui iustus edicitur, 189. Non possunt dici iusta que nimia sunt, 148. Non est dubium meliora recipere, quos contingit iusta prestare, 163.
    Iustina qua occasione ualentiniano nupserit, 328. u. Ambrosius.
    Iustinus philosophus librum pro Christiana religione scribit, 388.
    Iuuentius et Maximus Iuliano resistunt, 295. u. Festus dies.
    Iuuentus. Quod in iuuentute non discitur, in matura etate nescitur, 13. Hoc est difficillimum regnandi genus, exercere iuuenem in suis sensibus principatum, 173. Iuuenum uirtus presumptione laboris animatur, 87. Ostentent uuenes bellis, quod in gymnasio didicere uirtutis, 87.

L
    Labarum. u. Iulianus.
    Labor publicus debet esse fructuosus, 46. Mutilari non debet quod laborantibus datur, 8. Graue nimis est fructu laboris sui fraudetur industrius, 31. Aequum est ut unicuique proficiat labor suus, 35. Laborantibus emolumenta deesse non oportet, et quare, 64. Nulli labor facit tedium, qui sumitur pro delectatione cunctorum, 92. Labores reddunt homines semper instructos, 185.
    Lesio excrescentibus morbis debaccari permittitur, cum medicina differtur, 52. Nulla lesio remouetur, cuius origo non tollitur, 113.
    Letitie mensura de magnitudine nuntii uenit, 124.
    Laridum ad exteras prouincias non transmittendum, 27.
    Laticlauia dignitas, 104.
    Latini reges qui fuerint, et quot annis regnauerint, 381, 396.
    Laudabile. Proprio fruitur honore quod est natura laudabile, 4. Preclarum a principe laudari, 4. Laudabilia queque sordescunt, nisi congrua sede potiantur, 86. Abunde cognoscitur quisquis fama teste laudatur, 153. Homines ad laudis auiditatem natos singulariter inuenimus, 10.
    Lectio diuina semper efficere nititur pium, 158. Aegrescit ingenium, nisi iugi lectione reparetur, 172.
    Legatorum gentium diuersarum formula, 123. Legati mandata non scripta habebant, 157, 158, 166, 170.
    Legatio omnis uirum sapientem requirit, 25.
    Leges ex Draconis et Solonis libris Atheniensibus ab Hadriano scripte, 388. Quare leges reperte, 63. Institutio diuinarum legum humano iuri ministrat exordium, 123. Qui sine lege uult agere, cunctorum disponit regna quassare, 41. Custodia legum ciuilitatis est indicium, 70. Confundi desiderant omnia qui tentant legibus inimica, 90. Sub quodam gaudio constat inferri quod soluitur lege naturali, 177. uoluntas regis in legibus est, 111. Crudele nil efficit qui sequitur leges, 114.
    Leo papa ad Attilam directus cum eo pacem fecit, 394, 416.
    Leonas comes et Lauritius dux Isaurie concilio Seleucie intersunt, 272.
    Leontii episcopi Antiochie dictum argutum, 257. Sacerdotio priuatus fuerat, quod se ipsum castrasset, 258 Orationes suas tacitus dicebat, 271.
    Leontius u. Aetius.
    Leues inconstantia prodit oculorum, 102.
    Libanius sophista pulsus Constantinopoli uenit Nicomediam, 282. Pro Antiochensibus scribit, 296. Contra Christianos scribit, 300. uiuum Constantium laudauit, uituperauit mortuum, 301. Scripsit opus de morte Iuliani, 300. Summe conatur Iulianum laudare, summe uituperauit 302.
    Libellarius titulus, 81.
    Liberius uenantii pater eximie laudatur, 29.
    Liberius Iulio succedit, 263. Dialogus inter eum et Constantium, 265. Mittitur in exsilium, 265. Quomodo per aditionem matronarum Roman. ab exsilio sit reductus 266. Scribit ad Macedonianos, 312. u. Felix, Macedoniani.
    Liberii laudes, 174.
    Libertas uerba nutrit, 87. Animi uoluntatem propriam semper ostendit, 118. Ibi mores facilius probantur, ula natura sub libertate monstratur, 132. Libertas in crimine non requiritur, 143. Libertatis genus est seruire regi, 84 Pene reclusus admittitur, cui mutare solum liberum non uidetur, 120.
    Libra quare dicatur, 8. Eam duodecim unciarum esse dixerunt, ibid. Libra principis, 92. Debet esse iustissima, 195.
     Libri unde dicti, 185. Aedificatus libris locum non relinquit iniuriis, 44.
    Licinius persequitur Christianos, 207, 209. Fugatur, ibid. Perimitur, ibid. u. Christiani.
    Ligurum uenetorumque fames, 167, 200.
    Lingua diserta omnia bona cumulat, 130.
    Linguarum cognitio laudabilis, 173.
    Lites. Dum quis rediuiuis litibus tenuitatem insequitur supplicantis, non tam uincendi uotum quam aduersarii uidetur quesisse detrimentum, 71. In immensum trahi non decet finita litigia, Ibid. Quid a bellica confusione pax distabit, si per uim litigia terminentur, 63. Si queritis lucra, uitate potius damnosa litigia, 178. In causis suspecta potentia, 51. u. Sacerdos, Episcopus.
    Litoius Melitinensis Ecclesie presul Euchetarum heresi se opponit, 307.
    Litterarum scientia gloriosa est, 51. Cunctis honoribus suo est digna suffragio, 29. Aliqua in mundo non potest esse fortuna, quam litterarum non augeat gloriosa notitia, 158.
    Loqui penitenda nescit, qui proferenda prius suo tradidit examini, 159.
    Lucanie dulces recessus, 75.
    Lucianus hereticus, 218.
    Lucifer Caralensis in exsilium mittitur, 264. De exsilio reuertitur, 288.
    Luciferianorum heresis unde orta, 291.
    Lucius diaconus anathematizatus, 219.
    Lucius Adrianopoleos in carcere moritur, 257.
    Lucius Eunomii successor omnibus inuisus, 309.
    Lucius qua crudelitate Alexandriam fuerit introductus, 517. Alexandria pellitur, 334. u. Athanasius, Petrus Alex.
    Lucrum cum inuidia periculum est, 14. Honesta sunt lucra per que nemo leditur, 143. Ille magis potest ditescere qui lucra turpia nescit optare, 107. Cessat lucri ambitus, cum uacatur ad planctus, 73.
    Ludicra ars Roma remouetur, 384.
    Lumen. Damnum non est lumini, alteri de sua claritate largiri, 165.
    Luminaria ecclesie oleo implebantur, 43. u. Ecclesia.
    Lupus pisceus, 187.
    Luxuria humani generis depopulatrix, 175.
    Lycus fluuius, 213.

M
    Macarii conuersionis occasio, 324.
    Macarii ambo inter monachos illustrissimi, 321. Filiam sacerdotis a demonio liberant, 326.
    Macarius Hierosolymitanus episcopus, 207. Post Hermonem ordinatus, 214.
    Macedonianorum origo, 291. Reddunt causam sue hereseos, ibid. Liberius primus noluit eos recipere, 311. Confugiunt ad ualentinianum et Liberium sum. pontif., 311. Eorum professio fidei in libello quem obtulerunt Liberio, 312. Quomodo denuo ab orthodoxis diuisi sint, 333. Inter se diuiduntur, 349. Eorum pertinacia, 350, 355. Illis Ecclesie adempte sunt, 375. Persecutio in Macedonianos, ibid. u. Ariani, Maratonius.
    Macedonii eremite ad legatos Theodosii libera et audax allocutio, 344.
    Macedonius ab Arianis episcopus Constantinopolitanus ordinatur, 246. Heresiarches fuit, 248. Similis substantie assertor fuit, 276. Illius error de Spiritu sancto, 276. Per prefectum et armatos milites in ecclesiam deducitur, 248. Constantinopoli propellitur, 299. Eius crudelitas, 258. Constantinopolitanam Ecclesiam turbauit, 270. Constantius Aug. illi succenset ob translata patris sui ossa, 271. Mira seuitia cogit orthodoxos a se eucaristiam accipere, 271. Omnibus fuit odiosus, ibid. Condemnatur, 275.
    Magi Persarum sacerdotes, et qui fuerint, 236. In magie artes insimulatos animaduertitur, 67. uersari non licet in magicis artibus temporibus Christianis, 66. u. Maruthas.
    Magisterie dignitatis formula et eius officia, 100.
    Magistri scrinii et comitiue primi ordinis formula, que danda est comitiaco quando militat, 103.
    Magna. Necesse est ut res magna competentia premittat semper indicia, 196.
    Magnentius tyrannus circa partes Hesperias emersit, 257. Fugit in Galliam, 263. Sibi mortem consciscit, ibid.
    Maior domus imperialis, 345.
    Mali. Melius est paucorum damno malorum corrigatur intentio, 90. Sola malis illa tormenta sunt, si publica uota moribus suis sentiant esse contraria, 179. Reo iam uicinus est qui malus putatur, 179.
    Malorum omnium probatur extremum inde detrimenta suscipere unde credebantur auxilia prouenire, 68.
     Manicheorum heresis oritur, 391.
    Marcellus Ancyranus deponitur ob scripta heretica, 241. Contra eum tres libros scripsit Eusebius, 241. Recipit episcopatum suum, 241, 255.
    Marcellus episcopus Apamee templa destruxit, 345.
    Maratonius Nicomediensis episcopus a Macedonio ordinatur, 270. Dicitur auctor hereseos Macedonianorum, 276.
    Marcianopolis cur a Traiano condita, 405.
    Marcianus Paulo Nouatianorum episcopo succedit, 379.
    Marcianus imper. uariis Gothis et Gepidis diuersas sedes concedit, 420.
    Marcilianus fons describitur, 140.
    Marci Arethusii martyrium, 288. u. Arethusii.
    Marco angelus sacramenta prebet, 323.
    Mareotes, u. Ariani.
    Mares episcopus Chalcedonie in facie redarguit Iulianum, 285.
    B. Maria post partum uirgo, 206. u. Nestorius.
    Maritus uxorem excedentem corrigere debet, 89. Pro amore pudicitie porrigere ferrum maritis non est leges calcare, sed condere, 18.
    Marmorum quadratis menia fabricata, 26. Marmora ex Oriente transmitti iubet Amalasuntha, 161. Quadrati marmorei Rauennam aduecti, 81.
    Martis gladius apud Scythas sacer, quomodo intentus, 413.
    Martinus episcopus Turonum clarus habetur, 393.
    Martyrum apud Persas diuersa supplicia, 363. Numerus martyrum sub Sapore, 238. Quomodo in Edessa mulier currens cum filio ad martyrium, prefectum et imperatorem a crudelitate remouerit, 314. Martyrum reliquie. u. Altare, Festus dies.
    Maruthas regem Persarum orationibus sanat. 368. Magorum dolos detegit, 368. Miraculum ab eo factum, 368.
    Masse, id est predia, 135.
    Massiliensium immunitates, 68.
    Matrimonium, id est matris bona, 135.
    Matrimonium quid sit, 27. Affectus coniugalis laudatur, et quare, 27. Maxime a uobis, id est episcopo, exsecrandum, quod matrimonii genialis impugnat affectum, 45. De matrimonio confirmando et liberis legitime constituendis formula, 121. Formula qua consobrina legitima fiat uxor, 123.
    Mauia Saracenorum regina, 331.
    Maxentius imperator instituitur, 207. Occiditur, 208.
    Maximianus Constantinopolitanus episcopus ordinatur, 376. Moritur, 378.
    Maximianus imper. uictorias de Parthis et Persis reportat, 406.
    Maximini imper. e gente Gothica orti mira fortitudo, 404. Quomodo ad imperium peruenerit, 404.
    S. Maximinus. u. Festus dies, Iuuentius.
    Maximus Aniciane familie uxorem regie stirpis ducit, 162.
    Maximus tyrannus imperium inuadit, 339. Orthodoxos defendit, 340. Interficitur, 340.
    Maximus Cynicus ordinatur episcopus Constantinopolitanus, et deponitur, 335.
    Maximus Hierosolymorum episcopus, 210.
    Mechanicus socius nature, 21. Laus mechanicorum operum, ibid.
    Medice artis laus, 106. Contrariis rebus plerumque medicina succedit, 134. u. Archiatri.
    Mediolanensis Ecclesie predia in Sicilia, 34. Ea Theodoricus tuetur, ibid.
    Melas episcopus exsules episcopos sponte sequitur, 325.
    Meletio potestas episcopalis adempta, 229.
    Meletii ad Antiochenum episcopatum translatio, 279. Quod de Trinitate ore eloqui non sinitur, manu designat, 280. Arianorum opera in exsilium protruditur, 280. De exsilio reuertitur, 290. In exsilium missus, 308. Contentio inter eum et Paulinum, 331. Eius mansuetudo et moderatio, 332. Eius corpus Antiochiam relatum, 338. u. Diodorus, Ioannes.
    Meletiani qui fuerint, 229. Quomodo sint ab Ecclesia segregati, 211.
    Menas Arianus excommunicatur, 219.
    Mens memor sui diligit, 128. Mens humana facile suspicatur de quolibet illa que pertulit, 179.
    Mentiri Deo non licet impune, 126.
    Mercurius dicitur citharam inuenisse, 39. Et artes plurimas, 130.
    Merita. Ubi aptantur officia meritis, nil debetur incertis, 12. In lucrum cedunt que bene meritis conferuntur, 67.
    Messalianorum heresis, 307.
    Metalla in Macedonia instituta, 384. Metallorum ambitus solatia sunt hominum, 70.
     Metatum uocatur diuersorium a metando, 253.
    Methodii testimonium de Origene, 358.
    Metra heroica et iambica unde prodierint, 38.
    Metrobius ab artificibus legendus, 112.
    Metus frequenter uerba intercipit, 87. Solus metus cohibet, quos fides promissa non retinet, 25. Semper bene geritur, si celestis metus humanis motibus opponatur, 155.
    Micheas. u. Habacuc.
    Michelis  basilica et miracula, que illic pro Christi nomine celebrantur, 232.
    Milites ab omnibus alendi, 191. Millenarii milites, 88. Assidue dimicantibus difficile est morum custodire mensuram, 9. Exprobrata militia creditur, que irremunerata transitur, 33. Publicis debent utilitatibus insudare, qui nomen dedere militie, 34. Constat militiam bene geri, que probatis uidetur imponi, 122. Rationabilis ordo est militia soluere, qui impar laboribus probantur existere, 143. Miles ad secreta iudicis proximatus, presulis sui famam aut ornat, aut maculat, 177. Discat miles in otio, quod perficere possit in bello, 19. Humanum genus ideo militat, ut peractis sudoribus conquiescat, 184. Electis opus est militibus, cum fuerit necessitatis impulsus, 198. u. Exercitus, Prelium.
    Milites Christiani restituunt donatiua sua, 293. In exsilium mittuntur, 293.
    Minores quare non possint facile contrahere, 70. Conditio minorum regnantis equabiliter implorat auxilium, 14.
    Miracula per loca diuersa in Christi nomine facta, 297, 315, 321.
    Misericordia. Sola est misericordia, cui omnes uirtutes cedere honorabiliter non recusant, 26. Procliuior ad misericordiam uia bonis mentibus semper patet, 18.
    Mittendarii, 65.
    Moderatio. Dignum fuit moderatorem suscipere, qui se nesciunt iuridica moderatione tractare, 114.
    Modestia. De modestia laus sumitur, 162.
    Modus ubique laudandus est, 11.
    Monachorum uita angelica, et quis illius auctor, 317. Eorum institutiones, 211. Conuersatio, 321. Solitudo nonnunquam prudenter ab eis relinquenda, 326. Patres eorum mittuntur in exsilium, 326.
    Moneta a monendo dicta, 100. Qualis esse debeat, 119. Eam Seruius rex Rom. primum in ere impressisse perhibetur, 120. Ei figura uultus regis imprimebatur, 100. Monete commendationis formula, 119.
    Moniales a tributis eximuntur, 167.
    Monomachia uetita Rome, 209.
    Monopolium quid, 34.
    Montaniste. u. Pascha.
    Mores. Multo melius proficitur, si bonis moribus seruiatur, 122. Indubitata est gloria morum semper custodiisse mensuram, 155. Necesse est uindicte subiaceat, qui prauis moribus obsecundat, 75. Graue pondus inuidie est, splendere cinguli claritate, et moribus non lucere, 103. Turpe est illis misceri, qui dignis moribus non possunt approbari, 122. u. Nobilitas.
    Moscius mons. u. Cassiodorus.
    Moysis miraculum, 69.
    Moysis abstinentia, et uigilie, 324.
    Munitio tractanda est semper in otio, et quare, 55.
    Muse unde dicte, 76.
    Musice laus, 38. Mirabiles eius effectus describuntur, 38. Quindecim modis continetur, 38. Toni quinque precipui in ea, et eorum proprietates, 38. Quam musicam maiores appellauerint mutam, 12.
    Mutabilitas. Nemo dubitat homines sua uarietate recreari, quia in continuatione rerum magnum mentibus constat esse fastidium: non immerito, quia cum sit homo commutabilis, nature sue desiderat habere qualitates, 120.

N
    Narbonensis Ecclesie possessiones restitui iubentur, 65.
    Natura repugnante quelibet cedit industria, 71. Omnibus animantibus est inimicum, quod naturali lege damnatur, 18.
    Nautas plus frequenter affligunt damna exigentium, quam solent nudare naufragia, 66.
    Neapolitanum territorium uesuuii montis incendiis uastatum, 76.
    Necessitas temporis excusat onera iussionis, 66. Necessitas moderamen non diligit, 64. Constat tempore necessitatis illum probari fortissimum uirum, qui se per multa non distrahit, 11. Sub quadam excusatione peccare creditur, cui necessaria non prebentur, 146. Dum necessitas mater criminum tollitur, peccandi ambitus aufertur, 146. Necessitas publica multorum debet deuotione compleri, 81.
     Nectarii martyrium, 286.
    Nectarii episcopi Constantinopolitani ordinatio, 335. u. Ariani.
    Negotiatores humane uite constat esse necessarios, 101.
    Nepotianus imperium inuadit, et deponitur, 257.
    Nestor martyr, 286.
    Nestorii ordinatio, et que sub eo mala in Ecclesiis acciderint, 374. Hereticos insequitur, 375. Quid dixerit de B. u. Maria, ibid. Quomodo Anastasius causa fuerit heresis eius, 375. Que fuerit eius de Christo sententia iuxta Socratem, ibid. Damnatur, 376. Eius palinodia et exsilium, ibid.
    Nicee Thracie concilium, 269. Littere Damasi et ceterorum episcoporum ad Illyricum contra hoc concilium, 270.
    Nicee Bithynie concilium coactum terremotu dirimitur, 272.
    Niceam et partes Germe terremotus subuertit, 311.
    Nicenum concilium cur celebratum, 223. Instruitur pro conuentu Patrum in palatio imperatoris domus, 226. Numerus episcoporum in eo congregatorum, 224, 225. Constantinus uictum ipsis suppeditauit, ibid. Eos conuiuio excepit, 230. Prima eorum sessio, 226. Disputant de dogmate Ariano, 225. Professio fidei concilii, 228, 303. Dogma illius in questionem uenit, 244. Canones ecclesiastici in eo conscripti, 230. Epistola illius ad Alexandriam et Aegyptum destinata, 229. Relatio Athanasii ad Afros de illo, 227. Relatio Eustathii Antiochie episc. de eodem, 226. Eusebii Pamphili uerba de eodem, 228. Epistola Eusebii Pamphili de huius concilii fide, 228. Quanta sit eius auctoritas, 267, 270. Alteri negant Nicenam fidem, alteri comprobant, 272. u. Pascha.
    Nicopolis, que prius Emmaus, edificatur, 389, 406
    Nilamnion ante ordinationem in oratione moritur, 359.
    Nili fluminis recessus et accessus, 349. Imperator sacrificia Nilo offerri prohibet, 349.
    Nimium non placet, etiam quod bonum putatur, 159. u. Iustus.
    Nisibinis Christianis noluit suppetias ferre Iulianus, 284. u. Iacobus.
    Nobilitati laus connascitur, 42. Tantum quis nobilior, quantum et moribus probis, et luculenta facultate reluxerit, 46. Hec est indubitata nobilitas, que moribus probatur ornata, 82.
    Nomen. Cum omnis appellatio ad declarandas res uideatur imposita nimis absurdum est portare nomen alienum et aliud dici, quam possit in moribus inueniri, 133. Grata sunt nomina que designant protinus actiones, 100.
    Notarii et tribuni ad imperiale secretum electi, 5.
    Nouatianorum concilium, 327. Eorum synodus apud Sangarium Bithynie, 346. Acesius eorum episcopus ad Nicenum concilium a Constantino euocatus, 230. Quid Atticus de Nouatianis sentiret, 374. Nouatiani decernunt Pascha libere celebrandum, 347. Nouatiani eligunt episcopum Constantinopolitanum, 369. u. Agelius, Celestinus.
    Nouatus. u. Cornelius.
    Nouitatem sollicitam prudentes conuenit habere rectores, 65.

O
    Obedientibus iuste indulgetur animus, 145. Fascibus obedire plerumque potestatis necessitas cogit; parere iudicio priuato sola sententiarum probitas facit, 133. Maiora sibi facit credi, quisquis efficaciter iniuncta peregerit, 85. Gratius est obsequium quod deuotione perpeti custoditur, 51. Caret culpa qui imperata perfecerit, 189.
    Oblatio. u. Altare, Deus.
    Octauianus quando Augustus appellatus, 385.
    Odia cum sepultis claudantur, 124. Maior cruciatibus pena est respicere illesum, quem uidere quis desiderauit afflictum, 47.
    Odoacer nomen regis assumit, 395. Odiuam uincit et perimit, ibid. Phebum regem uincit, ibid. Italiam subiugat, 418. A Theodorico superatur, 395. Occiditur, ibid.
    Officium. Crescit in illo meritum, cui maius datur officium, 176.
    Oliua Constantinopolis suburbanum, 374.
    Olympiadis constantia, 361.
    uox. u. Ariani.
    Onagri flagitium, 253.
    Onus. Si fessis minime releuetur onus, necessitate cernitur iacere prostratus, 71. Sine querela debet suscipi onus impositum, quod longis temporibus constat esse soluendum, 146. Diuisum onus sub communione, subiectos certum est non grauare, 52.
    Opinio purgata multo maior est quam si non fuisset impetita, 74.
    Oppiani singulos uersus Seuerus singulis aureis remunerauit, 204.
     Orationum efficacitas, 305. Oratorum orationes ad quid inuente, 38. Oratio dispar moribus uix potest inueniri, 2. Est quoddam speculum morum agentis oratio, nec maius potest esse mentis testimonium quam qualitas inspecta uerborum, 87. Dicendi peritus debet esse puritate conspicuus, 44. Ars oratoria ornamentum omnium litterarum, 160. Memoria oratorum thesaurus, 87. u. Eloquentia.
    Ordinatio grate suscipienda que dantem iuuat et accipientem pro temporis necessitate letificat, 56.
    Orestes filio suo Augustulo dat imperium, 395.
    Origenes Alexandrie studiis eruditur, 389. Clarus habetur, 390. Difficilia uerba Scripture interpretatus est, et cur, 301. Apologiis defenditur, 289. Ioannes Chrysostomus non uult consentire damnationi librorum eius, 358. Memoranda sententia Theotimi, cum rogaretur ut damnaret libros Origenis, 358. u. Athanasius, Christus, Epiphanius, Methodius.
    Orthodoxi intrepidi, 315. Exsulant, 264.
    Oscula genuum, 356. u. Amphilochius.
    Osius Cordubensis confessor Ecclesiam ornabat, 210. Pro Ecclesie pace missus, 223, 289. Concilio Niceno adfuit, 224. Interfuit Sardicensi, 250. ui tormentorum adigitur, ut Syrmiensis synodi decretis subscribat, 262. In exsilium mittitur, 264. Sabellii dogma destruxit, 289.
    Ostrogotharum regum genealogia, 418. Eorum cum Romanis amicitia, 420. uarie eorum sedes in Pannonia, ibid. Hunnos propulsant, 421. Cum Sueuis et Sciris preliantur, 421.
    Otium. Natura humana per otia fatuatur, 18. u. Fortitudo.

P
    Pachomii abbatis sapientia, 324.
    Padus seu Eridanus fluuius, 208.
    Pedagogi Christiani egregium responsum, 298.
    Paganorum templa Alexandrie destructa, 341. Iulianus imper. lectores apud eos instituit, 292. Quas fraudes in templis suis facerent, 342. u. Theodosius. Quomodo apud Antiochiam sacerdotis filius sit conuersus, 296. u. Gentiles, Idolum.
    Palamediacis calculis occupari, 139.
    Palatii cure formula, 112.
    Palladii cursoris celeritas, 371.
    Palma. Post palmam nemo dilatus est, 184.
    Pambonis effatum preclarum, 321.
    Pandie gemma, 90.
    Panis unde dictus sit, 106.
    Panis gradilis, 143.
    Pantheon edificatum in uico Gazensi, 294.
    Pantomimo a multifaria imitatione nomen est, 77.
    Papa beatissimus urbis Rome, 165. Auctoritas illius, 246, 270. Eius electio a senatu, 136. Cause cleri Romani ad eius iudicium remittuntur, 136. u. Iulius, Liberius, Patriarcha, Roma.
    Paphnutii confessoris tormenta et miracula, 210. Concilio Niceno adfuit, 224.
    Paraueredorum subuectiones, 92.
    Parentes. Parentum amor in filios, 28. Ex parentum uirtutibus prolis indicatur successus, 28. Patrum institutionibus applicatur quidquid laudis in clara prole conceditur, 175. Pudet eum peccare, qui laudatis uidetur potuisse succedere, 5. Nullum melius potest esse compendium, quam laudibus successisse maiorum, 153. Laus parentum uerecundie est stimulus, 153. Pessime contra parentes erigitur brachium, pro quibus constat gloriose moriendum, 48.
    Parentes publici, hoc est senatores, 61. Patrum nomen senatorum filiis iunioribus datum, 144.
    Parthorum origo, 400. Fugaces et sagittarii sunt, ibid.
    Paruus. In paruis discitur, cui potiora prestentur, 118.
    Pasche festiuitas an mutata sit a concilio Niceno, 347. Quo tempore Occidentales eam celebrauerint, 327, 347. Quomodo a Montanistis celebrata, 348; et a Nouatianis, 327. u. Nouatiani. Tempus letitie est, 73. Quomodo cognosci possit quota luna occurrat, 396.
    Passio. uoluntas recta in grauibus passionibus non est, 6.
    Pastoris libellus etiamnum exstat, 227.
    Patientia sapientibus amica, 162.
    Patres. u. Parentes.
    Patria sua unicuique carior est, 12. Decet cunctos patrie sue augmenta cogitare, 69. Non est aliquid iniustum de patria plus esse sollicitum, 190. u. Ciuis.
    Patriarcharum diuersorum institutio, 335. Successio, 562.
    Patriciatus formula, et qualis dignitas fuerit, 97. Perpetua est et quoddam sacerdotium, 97. A rege Athalarico suscepta, 129.
    Patricii laudes, 160.
    Patriciorum lites ab electis iudicibus dirimende, 13.
     Pauli simplicis sanctitas, 213.
    Pauli monachi preces et labores, 324.
    Paulinus ordinatur episcopus Antiochenus, 288. Inimicitie inter Romanos et Orientales propter illum, 350. Moritur, 341. u. Meletius.
    Paulinus Tyri. u. Eusebius Nicomed.
    Paulus  sub quibus consulibus Romam uenerit, 386. A Nerone occiditur, 387.
    Paulus Constantinopolitanus episcopus ordinatur, 246. Remouetur, ibid. Reducitur Constantinopolim, 247. Romam proficiscitur, 247. Thessalonicam in exsilium ducitur, 248. Cucussum translatus paulo post occiditur, 249, 257. Eius corpus transfertur, 338. u. Athanasius.
    Paulus Nouatianorum episcopus moritur, 379.
    Pauperes boni habent diuitias suas, 107. uoces pauperum non debent negligi, quas potest iustitia comitari, 52.
    Pax. Pacis bona enumerantur, 3. Cogi debet, ut sit quietus, qui suo uitio renuit esse pacificus, 6. Ad laudem regnantis trahitur, si ab omnibus pax ametur, 13. Ferocia populorum corda longa pace mollescunt, 40.
    Peccare humanum est, 346. Hoc est bona desideria suspendere, quod illicita perpetrare, 192.
    Peccati pena, 142. Pena ista peccati est, ut unusquisque in se recipere possit quod in alterum proteruus exercuit, 142.
    Pecunia a pecudis tergo Gallis auctoribus nominata, 120.
    Pecunie depositiue, 101. Pulchrum est commodum fame, feda neglexisse lucra pecunie.
    Pecuniaria, et pena infamationis, 137. u. Pena.
    Pecus. u. Bellue.
    Pelagii mira cum uxore continentia, 308.
    Penuriam temporis delicta promerentur, 175. Magne abundantie laudis est, in penuria reipub. uel mediocria munera meruisse, 94. Singularis est amor populi, cum potuit a penuria liberari, 105. In necessitate penurie pretii nulla contentio est, 143. u. Fames.
    Perdicum natura, 28.
    Perfectum illud dicitur, quod de uoluntate simul et actione laudatur, 84.
    Perse ad Christum conuertuntur, 236. In Romanos bellum gerunt, 257. Pacem ineunt, 371. u. Iulianus.
    Persecutionis tempus magis prodest Ecclesie quam pax, 364. Fuga tunc precepta, 287. Exempla sanctorum persecutionem fugientium, 289. u. Athanasius, Christiani.
    Perseis arbor languores abigit, 297.
    Perseuerantia pretiatur natura boni adhibita, 135.
    Pertinacie uitium amant soli bruti homines, 95.
    Petere. Quid iustius quam petenti conferre quod intelligitur ipse laborasse, 167. Inefficax est ab homine requirere quod agnoscitur non habere, 160.
    Petrus  quando Romam adductus, 386. In ea 25 annis episcopatum tenuit, ibid. A Nerone trucidatur, 387. Senatus Romanus pacem a Iustiniano petens, SS. apostolorum Petri et Pauli preces adiungit, 180.
    Petrus Alexandrinus episcopus martyr, 214, 221.
    Petrus episcopus Alexandrinus Athanasio succedit, 317. Seditione facta Romam proficiscitur, ibid. Eius epistola in qua Lucii mala referuntur, 317. Alexandriam reuertitur, 329. Moritur, ibid.
    Petrus archipresbyter Alexandrinus a Theophilo ab Ecclesia pellitur, 257.
    Phasides aues unde exorte, 400.
    Philippi Constantinopolitani historie Christiane libri triginta sex, 374.
    Philippus prefectus patronus Arianorum, 248.
    Philogonius Antiochenus episcopus, 226.
    Philosophi confluunt in aulam Iuliani, 284. Philosophia, id est uita monachica, 211, 321, 322.
    Photinus heresiarcha damnatur, 261. Disputat, et libros scribit, 262.
    Piamonis uisio, 323.
    Pictasium, id est tabella, uel scriptum, 51.
    Pietas perfecta que sit, 68. Pietatis encomium, 186. Ab omni pietate alienus esse dignoscitur, qui aliquid mortuis abrogasse monstratur, 101. Felix querela quando leges pietate superantur, 143. E pietate crudelitas aliquando nascitur, 43. Genus pietatis in impios animaduertere, 28. Pietatis genus est cercere infantiam criminis, ne iuuenescat augmentis, 92.
    Pignorationes prohibentur, 63.
    Pilatus propria se manu interfecit, 386.
    Pior nullum propinquorum suorum uidere uoluit, 324. Cur ambulans comederet, 321.
    Piscandum retibus non sepibus, 86.
    Pistrinum in quo latrocinia Rome fiebant, a Theodosio sublatum, 341.
    Piterius rerum naturalium cognitione instructus, 321.
    Placidia mundi opinione celebrata 173.
     Plinius secundus Nouocomensis orator, 387.
    Plumbum. u. Aes.
    Podagra. u. Bormie aque.
    Pena corporali punitur qui pecunia soluere non potest, 47. Pena pecuniaria in corporalem mutata, 168. u. Pecunia.
    Penitentie publice modus apud ueteres, 346. Presbyteri super penitentes positi, ob quam causam sint remoti, 346.
    Polensis episcopus. u. Episcopus.
    Polychronius Apamensium episcopus, 365.
    Pompatus reus, 139.
    Pompeius, cur dictus sit magnus, 77. Pompei theatrum reparatur, 77.
    Pondera ac mensure, 182.
    Ponderatio sit iusta, 195.
    Pontificum aliquorum successio, 363. Pontificis electi meritum queritur, cum pecunia non amatur, 149.
    Porphyrius Flauiano Antiocheno succedit, 362.
    Porphyrianorum nomen Arii consectatoribus tribuitur, 231.
    Porphyrius uocatur senex Tyrius, 301. Diuine pietatis inimicus, 231. Quid eum mouerit ut aduersus Christianos scriberet, 301.
    Possessoribus honoratis et curialibus formula, 118.
    Potestas inexperta trahit potius ad timorem, 178. Dum tempus potestatis prolixum queritur, culparum opprobria non uitantur, 111. Aequalis potentia populos nutrit, 125. Decet tractatores habere doctissimos, quibus potestas summa committitur, 129. Difficillimum potestatis genus exercet rector sui, 158.
    Prediorum uenalium formula, 123.
    Predoni similis est qui sub iniqua cupit uoluntate distrahere, 180.
    Prefecti nomen gloriosum, 114.
    Prefectura pretorii a Ioseph inchoauit, 134. u. Ioseph. Prefecti pretorio formula, et quid ad eum spectaret, 97. Illi princeps assurgit, 47. Prefecture urbane formula, et eius officia, 98. Quomodo administranda, 44.
    Prefectus Urbis senatui presidet, 20, 44. Prefecti Urbis de architecto publicorum formula, 116. Prefecti uigilum urbis Rome formula, 113. Urbis Rauennatis, 114. Prefecti annone formula, 105.
    Preliis mens deuota non debet aliis cogitationibus occupari, 11. Res preliorum bene disponitur, quoties in pace tractatur, 11.
    Premiorum exempla nutriunt uirtutes, 29. Non deficit rei studium, que premium largius habet, 23. In licentiam reparationis accipiuntur potius premia quam donantur, 67. Maior est cultus morum, dum crescunt desideria premiorum, 120. uel in leuibus rebus gloriosior efficitur, cui frequenter premia referuntur, 135.
    Prepositi calcis formula, 116.
    Prerogatiuarius, 183.
    Prescriptio tricennalis, 91. Prescriptio triginta annorum ius dat ad predium, 11.
    Presidatus formula, 111.
    Presulem si ademeris, militem non relinquis, 119. Qui populis preesse cognoscitur, non uno consilio preditus inuenitur, 189. Presulem agere non decet, quod alter accuset, 179. u. Aequitas.
    Presumptio. Grandi damno reprimenda est importuna presumptio, 75. Ignorat modum seruare presumptio, 83. Negligentie uitium est presumptiones relinquere, quas iura precipiunt amputare, 87. Semper metuit iniusta presumptio, 177.
    Praui cercitio iustitiam facit plus amari, 26.
    Presbyterorum manus piis consecrationibus dicate, 65. Theodoricus scelus presbyteri Deo puniendum relinquit, 65. u. Sacerdos.
    Pretiosum omne uilescit oblatum, 155.
    Pretium gratia ciuilis colligitur, si pretia sub moderatione seruentur, 115.
    Primicerius deputatorum, 183. Primicerii singulariorum, 183.
    Primiscrinius, 182.
    Primordia cuncta pauida sunt, 19.
    Princeps bonus quomodo differat a tyranno, 130. Pater publicus est, 73. uota pro salute principis cal. Ianuarii, 100. Principi pio sub quodam sacerdotio seruitur, 9. Sub imperio boni principis omnium fortuna proficit, 24. Facilius est errare naturam, quam dissimilem sui princeps possit formare rempub., 44. Quare sub principe benigno remedia uix postulent subiecti, 52. Sub clementia boni principis nichil constat licere fortuitis, 191. Qui omnibus preesse cognoscitur, cunctis impendere profutura censetur, 190. Quoties leto principi occurritur, efficaciter beneficia postulantur, 196. Non decet principem loqui quod non uideatur posse compleri, 121. Principis propositum facit aut  negligere, iudices, aut amare uirtutes, 44. Inconcussum debet esse principis uotum, 51. Domum exceptam non habent principes, 160. Concordia principum semper decet, 157. Principum dissidia sunt graue malum, 40. Summis principibus iuris communione uiuendum est, 150. Arduum nimis est meruisse principis secretum, ubi si quid cognoscitur prodi, uel ab alio formidatur, 128. Quare fortuna minor principem querat, 7. Gratiam principis dignitas nuda non asserit, 33. Laudes sunt temporum principis celebrata gaudia populorum, 36. Chara est principis gloria, 45. Principis opinionem longe lateque disseminat subiectorum securitas, 52. Cur delinquentis reatus materia sit glorie principis, 54. Inculpabiliter necesse est uiuat, qui suam presentiam nouit principibus offerendam, 88. Presentiam principis ambiunt, qui de cordis puritate presumunt, 120. Munus est uidere principem, 163. Preditus bonis institutis creditur, cui aliquid principis auctoritate delegatur, 115. Omnibus utile iudicia principum sequi, 129. Pietas principum totum custodit imperium, 194. u. Bona, Rex.
    Principalia sacra, id est littere principis, 255.
    Principatus urbis Rome formula, 119.
    Principum comiti commendatio, 118.
    Probatorie chartariorum, 121.
    Probianus totius salutis causam, id est sacratissimam crucem nolebat adorare, 233.
    Probus exconsul et prefectus in Italia, 339.
    Proceres uacantes, 102. Grande est quidem procerem esse, sed multo grandius de proceribus iudicare, 98.
    Proclus Cyzici ordinatus cur non sit receptus. 374.
    Proclus Constantinopolitanus episcopus ordinatur, 378.
    Procopii tyrannis et mors, 308.
    Promissio. Leuissimi est animi polliceri facile que non disponit adimplere, 90. Multo grauior est culpa, quam sue promissionis impugnat auctoritas, 121.
    Promotiones officii pretoriani, que natale Domini fiebant, 182 et seqq.
    Proprium. Sine damno inuenta perdit, qui propria non amittit, 101.
    Prosperitatis primus gradus est suis non esse damnosum, 82. Mundanis rebus frequenter nascitur de aduersitate prosperitas; et homines cum ledere cupiunt, beneficia frequenter impertiunt, 75.
    Protei fabule, 90.
    Protogenes baptizatos ducebat ad Eulogium, ut eis dominicum signum imponeret, 315. In exsilio pueros edocet, 315. u. Eulogius.
    Protogenes episcopus Sardice cum ibi concilium celebratum est, 250.
    Protogenis et aliorum monachorum mira abstinentia, 325.
    Prouectus omnis ad Diuinitatis munera referendus, 169. Paulatim prouehi mediocris est uirtutis, 42. Securus celsa conscendit, qui se in paulo minoribus approbauit, 130.
    Prouidere debent homines que possunt in aduersitate requirere, 55.
    Prouinciarum dignitates annua successione reparantur, et quare, 111.
    Prudens se ipse compellit, 193. Non est leue prudentes uiros in pacis constituta peccare, 95. Spes est certa remedii, uota supplicum ad prudentis remisisse iudicium, 63. Illa sunt robusta, illa diuturna, que prudentia incipit, et cura custodit, 13. Prudentia est cauere etiam que non putantur emergere, 55. Prudentia rebus omnibus preponitur, cum est in homine, 103. Prudentia ab aliis querenda, 127. Sicut incognita uelle nosse prudentis est, ita comperta dissimulare dementis est, 139. Prudentia ubique probatur esse necessaria, 189.
    Psalmodie institutio que fit alternis choris, 271. Diuersitas cleri et populi in templo Antiochie psallentium, 257.
    Psalterium e celo lapsum, 38.
    Psathyriani qui fuerint, 349.
    Ptolemeus Aegypti rex populum Rom. heredem relinquit, 384.
    Publia abbatissa, 295.
    Publicis utilitatibus seruientes, superfluis oneribus non grauandi, 31. Omnes decet gratanter impendere, quod publicas uident utilitates posse respicere, 30. Nihil tam senatorium quam utilitatibus publicis impendere affectum, 34. Unius desiderio prauo generalis debet utilitas anteferri, 50. Decet semper esse paratum quod utilitatibus publicis probatur accommodum, 80. Suscipienda precatio que publicis utilitatibus non repugnat, 80. Nulli graue prebetur, quod pro communi utilitate preparatur, 86. Pietate plenum est peregrinam gentem publicis beneficiis obligare, 192. Utilitatem publicam diuturna non conuenit ludificatione differri, 89. Causa multorum bene acta nobilitat, et quare, 115. Non est salus in corpore quam et membra potuerint obtinere, 141.
     Pudoris grauissimi pondus est propria uoce conuinci, 86. Pudorem non habet uicti, cuius uotum contigit a principe superari, 131. Sola detrimenta cogitant qui pudoris fecere iacturam, 63.
    Puerperium ubique uotiuum, 402.
    Pugna unde dicta, 15.
    Pulueratica iudicis, 195.
    Pupilli ciuili tuitione uallandi, 17. Regis merentur presidium, 62. Sub parente publico genitoris minime sentiri debet amissio, 73. u. Minores.
    Purgatio per ignem, 309.
    Purpure origo, 4. Illius descriptio et usus, 3. u. Adorare.
    Pusicius cum filia sua martyrium subiit, 237.

Q
    Quadragesima. u. Ieiunium, Spiridion.
    Questura quid sit, 130. Eius definitiones, 99. Eius officia et onera, 1, 99, 131. Laudatur, 79. uox est lingue principis, 99. Questore iusto innocentium conscientia fit secura, 79.
    Quartodecimanorum obseruationes, 347. u. Pascha.
    Querela. Subiectorum animi releuantur quoties merentium querela componitur, 74.
    Quietus populus regem predicat, 13.

R
    Radagaisus. u. Gothi.
    Rapientium manus quaslibet largitates mutant, 193.
    Ratio. Plus agit inculcator rationis, quam possit exercere terribilis, 188.
    Rauenne descriptio, 410.
    Rauennatis Ecclesie negotium Iustiniano imper. commendat Theodahatus rex, 163.
    Rectoris prouincie formula et officia, 107. Rectoris decuriarum munus, 86. Necesse est talem de cunctis opinionem currere, qualem gens meruit habere rectorem, 169.
    Rectum. Cunctis proficit recti tenax prouectus, 60.
    Reditus. Festinantibus gratior est celeritas in redeundo, quam quelibet munerum magnitudo, 120.
    Referendariorum formula, 105.
    Referendi curie admissio, 19. Referendorum in senatu formula, 104.
    Regendarius, 183.
    Regere. Is potest alios bene regere, qui se studuit sub decore tractare, 45. u. Dona.
    Regericus uesegotharum rex interficitur, 411.
    Regni decus est equitatis affectus, 69. Ornat regnum, quod fuerit singulariter toto orbe nominatum, 37. Communio regni mores asserit, 158.
    Religio. Necesse est ut bene uelitis, quos uobis religione iunctos esse cognoscitis, 170.
    Remigum labor operosus, 65.
    Remuneratio meritorum iustum dominantis prodit imperium, 19. u. Premium.
    Respublica quid sit, 141. Romana et Constantinopolitana unum olim corpus fuit, 3. Iure equitatis augetur, 32. Quidquid in utilitate reipublice tribuitur, donantis utilitas duplicatur, 25. Constat felicem esse rempublicam que multis ciuibus resplendet ornata, 103. Magnum reipublice munus confert quisquis diruta susceperit reparanda, 49. Diligenda sunt ista unde respublica uideatur firmissima, 195.
    Restitutio. Sub pena restitui dignum est quod improba temeritate constat extortum, 68.
    Rex, Regnans. Reges pro remedio cunctorum dati, 164. Tuta est conditio subiectorum, ubi uiuitur sub equalitate regnantium, 7. Pompa meritorum est regale iudicium, et quare, 9. Regnantis facultas tunc fit ditior, cum remittit, 10. Fama regis proficit, cum se commoditas iniusta subducit, 13. Regnantis est gloria subiectorum otiosa tranquillitas, 34. Grandis inuidia est regum, in causis leuibus grauis ruina populorum, 41. In euum uiuit quod munificentia regia indulserit, 44. Mens regentis mater est publici decoris, 44. uera securitas regis iussionibus datur, 75. Semper prodest diuitum regum acquisita concordia, 79. Quies populi, et regionum tranquilla dispositio preconium probatur esse regnantium, 92. Cum rex satisfacit, quelibet dura dissoluit, 95. Claritas regia nil admittit infectum, 119. Quidquid regali sapientie gratum esse cognoscitur, et diuino iudicio comprobatur, 120. Reges meliores estimantur, si soli omnia non presumunt, 127. Omnia regum obsequia sub cautela peragenda, 128. Decet regiam iustitiam custodire quod a iudicibus bene agentibus fuerit ordinatum, 168. Uniuersos affligit qui regi aliquid necessarium subtrahit, 196. Quidquid a subiectis proficitur, regnantium laudibus applicatur, 162. Stipendium et tyranno penditur: predicatio autem nisi bono principi non debetur, 155. Commendat suam gentem qui oratione placabili regem  permulcet, 155. Hoc est regale propositum gloriose uiuere amore cunctorum, 166. Hec est regalis uirtus, celerius necessaria sentire, et tardius in uerba prorumpere, 159. Maiora decet regem tribuere quam uideatur a seruientibus accepisse, 17. Augmenta regalis glorie sunt, cum sub rege nulla decrescunt, 36. Hoc sunt dona regia quod semina, 49. Regis concilium solos decet scire grauissimos, 105. Dignum est regem edificiis palatia decorare, 6. Cur congruat comitatum regium uiris nobilibus decorare, 47. Mense regalis apparatus ditissimus non paruus reipub. probatur ornatus, et quare, 190. Qui familie regnantis adiungitur, in laudum gremio collocatur, 162. Omne bonum regia debet suadere affinitas, 128. Regnantis felicitas est famulantes amare, quod expedit, et quare, 55. Bene prospicit rebus futuris, qui regnantium seruit initiis, 127. Non est dignus a quoquam redargui, qui regis iudicio meretur absolui, 91. Tantum est queque dignitas, quantum eam regis presentia illuminat, 105. Non est maius meritum, quam gratiam inuenisse regnantium, 20. Tanto quis regali animo proximatur, quanto bonis studiis societate coniungitur, 153. Pene similis est mortuo qui a suo dominante nescitur, 88. Quilibet habere regis colloquia, munera credit esse diuina, 47. Premium est uite domino uidente seruire, 196. u. Princeps. Regi a subditis iuratur, 125, 126.
    Rhetie munimina sunt Italie, 112.
    Rhegiensis regio describitur, 194. Laridum Rhegiense, 194.
    Rhodii pagani quos deos colerent, 302.
    Ricimer patricius moritur, 394.
    Roilas Scytharum dux fulmine profligatus cum exercitu, 363.
    Roma uniuersa potest dici miraculum, 116. Piaculi genus est absentem sibi Romam diutius facere, qui in ea possunt constitutis laribus habitare, 47. Romane dignitatis est artificum ingeniis in illa urbe recondere, quod per diuersas mundi partes cognoscitur diues natura procreasse, 169. Quod gestum est Rome patet omnibus, 114. Roma uitia peregrina non capit, 73. Que ciuitas non fiat excusabilis, si Roma deliquerit, 163. Mali mores nomini Romano probantur aduersi, 163.
    Romane sedis dignitas, 247. Auctoritas, 136. Toto orbe mirabilis est, 175. Eius statuta contra diuersas hereses, 337. Romane Ecclesie dominium in rebus temporalibus, 53. u. Agapitus, Concilia, Papa.
    Romane urbis laus, 18, 186. Mater est omnium dignitatum, 16. Ibi uigent studia litterarum, 61, 160. Eius eloquium a Gothico differebat, 173. Eius fabricis pecunia deputata, 35. u. Cloace. Eius fontes et aqueductus, 58. Aquarum eius salubritas, 113. Apparatus ad regem ibi recipiendum, 196. Eius disciplina, 65. Romana ciuitate perfrui, 192. Facultas hinc discedendi a principe concessa, 120. Eius annus millesimus, 390. u. Attila, Gizericus.
    Romani reges qui fuerint, et quot annis regnauerint, 381, 396.
    Romani imperatores qui fuerint, et quot annis regnauerint, 385 et seqq.
    Romani senatus dignitas, 5. Laudatur, 93, 144.
    Romani populi laus, 176, 193. Augusti temporibus orbis Romanus agris diuisus censuque est descriptus, 57. Imperii Romani fines, 408. u. Africa.
    Romani uincunt Persas, 371. Eorum iurgia cum Gothis, 45. Fame uexantur, 90, 176. u Cassiodorus.
    Rutinus prefectus occiditur, 353.
    Rugas dux barbarorum fulmine percussus interiit, 378.

S
    Sabe  uitam scripsit Theodoretus, 298. u. Iulianus monachus.
    Sabbatius heresiarcha quis fuerit, 246, 267. Ab ignobilibus quibusdam episcopus Constantinop. ordinatur, 369. Eius corpus translatum, 374.
    Sabellii et Sabellianorum dogmata, 248, 289. u. Osius.
    Sabinus episcopus Ancyre Photino restitit, 262.
    Sabinus conciliorum acta descripsit, 272. Synodalium collectionem habuit, 272, 304.
    Sabinus Macedonianorum episcopus Patres Niceni concilii imperitos uocabit, 227. u. Athanasius.
    Sacerdotes Gothorum cur Pileati dicti, 403.
    Sacerdotum celibatus, 230. Illis honor debetur, 170. Optabat precipue Theodoricus ut religio bonis sacerdotibus abundaret, 131. Constantinus illis abunde prouidebat, 285. Nolebat iudicare de causis sacerdotum, 225. Ee a sacerdotibus debent terminari, 52. Sacerdotem non decet protendere improbam litem, 74. u. Episcopi. Libertas sub testimonio sacerdotum conferebatur, 210. u. Presbyter.
    Sacrificandum uoluntarie Domino, non cuiusquam cogentis imperio, 167.
    Saionis institutio, 122. Ministerium, 80.
     Salamandre descriptio, et cur in ignibus degat, 54.
    Salis commercium, 101. Labores in salinis exercendis, 199.
    Sangarium. u. Nouatiani.
    Sannes apud Persas confessor, 364.
    Sapientie non est profutura contemnere, 26. Sapientia est, que honores meretur, totum aliud extrinsecus uenit, 102. Finis sapientis est amare quod expedit, 123. Sapientiam ille querit in altero, penes quem est scientie magnitudo, 159. Graue est sapienti offendere, ubi alterum reperit incidisse, 134.
    Sapores rex obsidet Nisibim, 279. u. Christiani, Martyres.
    Saraceni Persarum auxiliares a Romanis uincuntur, 371.
    Sardice concilium conuocatur, 249. Eius littere ad uniuersos episcopos, 250. Ariani illud fugiunt, 250. Illius fides, 251. Euphratam et uincentium legatos eius Ariani per dolum conantur stupri traducere, 253.
    Sarmate uincuntur, 210.
    Sauromatarum bellum, 310, 318.
    Scanzie insule situs et nationes, 398.
    Scaurus argutum piscium genus, 187.
    Scenicos teneat si non uerus, uel umbratilis ordo iudicii, 114. Frons theatri scena dicitur, et quare, 76.
    Schismata Christianorum, 331.
    Scipio cum candidatus non esset, consul creatur, 384.
    Scopulus uitandus est, ubi alter offendit. 176.
    Scribarum officium securitas solet esse cunctorum, 197.
    Scrinianorum officia, 182, 183.
    Scriptorem decet omnia ueritati postponere, 207
    Scriptores ecclesiastici, 206.
    Scripture S. qua hora exponerentur, 348.
    Scyllacium describitur, 195.
    Scythe. u. Chrysostomus.
    Sebastianus dux mittitur ad occidendum Athanasium, 259.
    Sebastianus tyrannus occiditur, 411.
    Secretum generosis animis amicum, 35.
    Seditiosi iubentur puniri, 256.
    Seleucie concilium, 272. u. Acacius, Lauritius.
    Seleucus mons Gallie, 263.
    Senatoria origo, 125. Dignitas, 42. Senatus populis uiuendi regulam prestitit, 32 Seminarium est, 133. Nihil est dubium, ubi est testis senatus, 174. Non decet senatum corrigi, et quare, 163. Minor senatus, 30. Rex iurat senatui, 125. u. Roma.
    Senatorum numerus, 133. Cur Patres uocati, 32.
    Senum uita est, quietis inuenisse remedia, 87.
    September et sequentes menses ab imbribus dicti, 17.
    Septimane dies, uel adiectiones solis quomodo cognosci possint, 396. Septimane maioris feria sexta ante Resurrectionis festiuitatem annua salutaris passionis memoria celebratur, 237.
    Sepulture cura, 31. Arce marmoree in urbe Rauenna ad sepelienda mortuorum corpora, 46. Aurum sepulcris iuste detrahitur, 70. Impie a Laurentio presbytero effossa ut thesauros inueniret, 65. Insatiabilis fletus est, qui humandis non sinitur corporibus interesse, 31.
    Serapidis idoli caput soricibus plenum, 342. u. Alleluia, Crux.
    Serapionis erga suos monachos cura, 323.
    Seruius monetam primus impressit in ere, 120.
    Seruorum qui dominum occiderant pena, 30. Fugitiuorum seruorum nefandum scelus in ecclesia, 376.
    Seuera ualentiniani imp. uxor, 328.
    Seuerianus. u. Chrysostomus.
    Seuerus imperator occiditur, 207.
    Sextarii illatio, 32.
    Sextus scholarius, 183.
    Sibylle uaticinium de ligno crucis, 232
    Siciliensis concilii ad Macedonianos episcopos post penitentiam epistola, 312.
    Siculi queruli, 4.
    Silanus caseus. u. Caseus.
    Siliquaticum quid, 34. Siliquatici titulus fide dominicatus concessus, 48. Siliquatici prestatio, 66.
    Siluester Romane Ecclesie presul, 207. Melchiadi successit, 214.
    Simeonis ad martyres confortandos oratio, 237.
    Simonia damnanda, 148. Decreta et antiqua senatusconsulta in simoniacos, 147, 148, 149.
    Sirenum cantus, 38.
    Siricius Damasi successor Flauiano infensus, 350. Quinque annis Romanum episcopatum tenuit, 362
    Sirmiensis concilii duplex fidei expositio, 261, 262. Retractat sententiam suam, 262.
    Sisinnii Constantinop. ordinatio et mores, 374.
    Soboles. Abunde predicat sobolem, qui eius laudat auctorem, 174. u. Stirps.
     Socrates historiographus Libanii dicta confutat, 301. u. Nestorius.
    Solemnia commoda, id est salaria, 178.
    Solemnia dona regis Gothorum que fuerint, 88. Ea debent suscipi grata, que probantur esse solemnia, 189. Ipse imminentem necessarium facit, qui solemnia prebere distulerit, 192. uiolenta compulsio est solemnia dona subtrahere, 94.
    Solidum sex millia denariorum antiqui esse uoluerunt 8,
    Sopatrum philosophum consulit Constantinus, 208.
    Sophie templum opus Constantii, 248. Dedicatur, 276.
    Sophronii Pompeiopoleos in conc. Seleuc. uerba, 273.
    Sozomeni progenitores, 292. A quo tempore historie sue fecit initium, 207.
    Spatharum datarum descriptio, 78.
    Spectabilitatis formula, 120.
    Spectabilitatis siue comitiue primi ordinis qualis honor, 33.
    Spectacula quis primus ediderit, 56, 94. Eorum feritas describitur, 94.
    Spectaculum expellens grauissimos mores, inuitans leuissimas contentiones, euacuatio honestatis, fons irriguus iurgiorum, 56.
    Sphera. u. Archimedes.
    Spes effectus tedium laboris excludit, 84. De rebus preteritis spes magna redditur in futuris, 189.
    Spiridionis uirtutes, 211. Comedit carnes porcinas in Quadragesima, 211.
    Spiritus sanctus missus non passus, 252.
    Statuarum fures, 115. Furtum indicanti premium promittitur, 35, 36.
    Stephani probatissimi monachi in infirmitate constantia, 324.
    Stephanus Antiochenus abdicatur, et Leontius succedit, 253.
    Stiliconis Magistri armorum Honorii imper. inimicitie cum Arcadii ducibus, 362.
    Stirps. Illi digne ad uitia generis sui redeunt, qui contemptibili stirpe nascuntur, 130. u. Soboles.
    Stoicus. u. Apollonius.
    Subdolus terrenum semper amat aspectum, 202.
    Subita omnia probantur incanta, 11.
    Subiecti dignitas est affatus meruisse dominantis, 126.
    Substantie et subsistentie differentia, 289. u. Acaciani, Ariani, Ariminense concilium.
    Subuenire semper amantis est, 181.
    Succinum unde, 78. Dono datur Theodorico, ibid.
    Sulcatorie, 31.
    Summi. Preconiorum professio est collegium desiderasse summorum, 67.
    Superbus uaricatis gressibus patet, 102. Superbiam Diuinitati semper exosam persequi debet generalitatis affectus, 41.
    Supplicia fustuaria, 142.
    Syluani tyrannis, 263.
    Symmachus preclarissima edificia Rome construenda curauit, 76.
    Symmachus reus lese maiestatis ad ecclesiam confugiens liberatur, 340.
    Synagoga Iudeorum Rome, et lites propter eam, 53. Concremata est, 73. Mediolanensium alterius iura qua lege conseruata, 91.
    Synodus in Illyrico. u. ualentinianus.
    Syracusane ciuitatis murorum reparatio, 147.
    Syrorum et Palestinorum synodus pro Athanasio, 256.

T
    Tabellarius a cubiculo regis, 83.
    Tatianus martyrium passus est, 282.
    Taunasis Gothorum regis preclara facinora, 400.
    Temperies eris cuncta moderatur, 195. Ille uincit assidue qui nouit omnia temperare, 39.
    Tempestatum tempore, Mergorum, Delphinorum et Echinorum industria, 55.
    Templa gentilium a fundamentis euersa, 363.
    Templum Christianorum profanatur, 294.
    Terentii magistri militum Christiana petitio, 329.
    Terrarum orbis diuisio, 397.
    Tertiarum tributa, 10. Tertiarum illatio, 30. u. Bini.
    Tertullianus Afer Christianorum scriptor celeberrimus habetur, 389.
    Testis uerus est qui laudat expertus, 174. Perfecta rei fides est, ubi consentanei testes probantur esse summates, 99. Non potest de illo ueraciter credi, cuius uite testis non potest inueniri, 138. Uni incaute creditur, quod est a plurimis asserendum, 184.
    Thalassus senator fit episcopus Cappadocie, 379.
     Theatri significatio et origo, 76. Romanum describitur, 76. Populi in theatro clamare consueuerant, 16.
    Thelomachius inter martyres numeratur, et cur, 353.
    Themistius philosophus ualentem ab orthodoxorum nece auocauit, 328.
    Theodahatus Gothorum rex eligitur, 157, 158, 424. Quomodo sacramenta senatui et populo Rom. prestiterit, 164. Laudatur, 136, 158. Eius modestia in initio regni, 160. Pacem a Iustiniano imp. petit, 164 et seqq. Occiditur, 424. u. Amalasuntha.
    Theodemirus rex Theoderici pater Sueuos uastat, 422. Federe cum Romanis inito moritur, 422.
    Theodericus Thorismundi frater moritur, 417.
    Theodoricus pene adhuc puer Sarmatarum regem interimit, et Singidonum ciuitatem capit, 422. Consulatu et equestri statua donatur, 423. A Zenone imp. adoptatur, ibid. Odoacrem uincit et perimit, ibid. Insignia regis Romanorum assumit, ibid. Eius uxor, filii et filie, 423. Nulla gens fuit in parte occidua, que Theodorico, dum uiueret, aut amicitia, aut subiectione non deseruiret, 424. In Italiam intrat, 395. Rauennam ingreditur, ibid. Roman petit, ibid. Gallias suo acquisiuit imperio, ibid. Filiam suam Amalasuntham Eutharici matrimonio copulat, ibid. Arma regi Wandalorum dedit, 78. Laudatur, 154. Eius pietas, 62. Erga Ecclesie bona, 65. Aequitas, 11. Fidelitas in promissis, 53. Liberalitas in pauperes, 26. Clementia, 35. Erga inimicum beneuolentia, 29. Protector pupillorum, 7. Erga negotiatores beneficus, 32. Studentes uirtuti fouebat, 49, 83. Eos probabat, quibus iudicanda committebat, 68. Eius cura iustitie fons, 72. Ornatum urbium quotidie desiderabat augeri, 35. Cur spectacula foueret, 16, 56. Eius edicta confirmantur, 147.
    Theodori Mopsuestie episcopi laudes, 365.
    Theodoriti martyrium, 286.
    Theodosius episcopus Sinnade hereticos insequitur, 366. Ab Ecclesia sua non recipitur, 367.
    Theodosii iunioris iudicium de libris, 204. In doctos liberalis, 204. Eius exercitia et uirtutes, 205, 372. Eximie laudatur, 205, 362. Salomoni et Alexandro comparatur, 205. Quidam monachus eum propter rem negatam excommunicauit, 362.
    Theodosius dux militum barbaros profligauit, 333. A Gratiano imperator Orientis ordinatur, 333. Thessalonice baptizatur, 333. Episcopos Constantinopolim conuocat, 333. Orthodoxos fouet et hereticos repellit, 331, 338. Eius professio fidei, 334. Ab Ecclesia Constantinop. Arianos pellit, ibid. Paganos insectatur, 345. Maximum uincit, 340. Et Eugenium tyrannum, 409. Plurimos Thessalonice iubet interfici, 342. Eius penitentia, 313. Legem scribit de dilatione uindicte, 343. Antiochenis irascitur, et reconciliatur, 344. Eius uisiones, 333, 351. Meletium agnoscit nunquam, nisi in somnis, uisum, 335. Mediolanum uenit, 340. Moritur, 352. Eius uxoris uirtutes, 344. u. Ambrosius.
    Theodotus Antiochenus episcopus, 365.
    Theodulus martyrium passus est, 282.
    Theogonius Arianus dat libellum penitentie, 228, 231. Arianum dogma tuetur, 244.
    Theologie paganorum inanitas, 302.
    Theone taciturnitas et moderatio, 323.
    Theophilus Alexandrie episcopus instituitur, 340. Chrysostomi electionem impedire conatur, 353. Inuitus eum ordinat episcopum, 354. u. Chrysostomus. Damnat libros Origenis, 357. Moritur, 368. u. Deus, Epiphanius.
    Theophronius scribit libros de exercitio mentis, 349.
    Theotimus. u. Origenes.
    Theotimus Tomitanus episcopus apud barbaros miracula operatur, 351.
    Thorismundus occiditur, 417. u. Attila.
    Thusci fusilis artis primi inuentores, 116.
    Timere. Grauius semper emergere estimatur quod timetur, 179.
    Timotheus ordinatur episcopus Alexandrinus, 329. Mirum cur ille Origenem sequens esset Arianus, 367. Moritur, 340.
    Tiridates rex fit Christianus, 256.
    Titi imper. amphitheatrum. u. Amphitheatrum.
    Tituli appositi 64. Titulos affigere, 150. Tituli fixi, 80, 81. Titulos publicos administrare, 168. Superindicti tituli quid sint, 14.
    Titus Bostrensis a Iuliano Apostata expulsus, 294.
    Toga procinctualis effecta, 128.
    Togata professio, id est aduocatorum forensium, 50.
    Torpedo manum percutientis quomodo ita inficiat, ut obstupescat, 17.
    Torpor. Similis discincto habetur qui ignobili torpori relinquitur, 117. Segnissimi est torpere, cum se ad prouectum cognoscat rerum dominos inuitasse, 131.
     Tragedia unde dicta, 76.
    Traiani dictum preclarum, 130. Eius forum sub assiduitate uidere miraculum est, 112.
    Traianus magister militum ualenti imp. fortissime respondet, 329.
    Trasmundus rex Wandalorum Theodorici gener, 95.
    Tribunatus prouinciarum formula, 119.
    Tribuni militum. u. Consul.
    Tribunus uoluptatum, 106. Eius formula, 114.
    Tributum in uino, tritico et oleo, 198. Tributa sunt purpure, non lacerne, 14. Dilatio tributi maior fit causa dispendii, 189. Cui nichil uidetur relictum, a tributis constat esse liberatum, 192. Qui uenales moras querunt, tributi onera duplicant, 193. Grauitas exactionum multorum malorum causa, 328.
    Tridentine regionis ciuitas a Theodorico constructa, 81.
    Trinitatis nomen tribus personis diuinis tribuitur, 289. Edictum ualentiniani et ualentis de consubstantiali Trinitate, 305.
    Triphylli Ledrensis episcopi eruditio, 211.
    Triremes, u. Argonaute.
    Tristis. uotiuum non potest dici, quod tristis suscipit, 184.
    Tuitionis formula, 121.
    Tulum de Hunnis triumphum egit, et Bulgares uicit, 128.
    Turbulentus. Furoris genus est in seculo pacato turbulento studere proposito, 178.
    Tyanense concilium, 313.

U
    Ulphilas Gothorum episcopus concilio Constant. adfuit, 275. Eius fides, 275.
    Ulpianus iurisconsultus insignissimus habetur, 390.
    Ulysses unde ab Homero laudatus, 18. Eius contra Sirenum cantus prudentia, 38.
    Urbis fabricis pecunia deputata, 12. Laus est temporum reparatio urbium uetustarum, et quare, 14. Munitio urbium est fortitudo principis, 55.
    Ursacius Persa predicit terremotum, 272. Miranda patrauit, 272.
    Ursacius et ualens Ariani due uipere, 252. Penitentie libellum exhibent Iulio pont. Rom., 256. Pro temporum ratione in diuersas partes declinant, 266. Excommunicantur, 267.
    Ursinus. u. Damasus.
    Ursulus Tolosensis rhetoricam docet, 386.
    Ustazades apostata resipiscit, et pro Christo moritur, 237.
    Utilitas publica compendiosa pietate frequenter seruatur, 200. u. Publicum.
    Uxores duas posse duci ualentiniani lege sancitum, 328.

u
    ualens creatur imperator, 304. Baptizatur, 308. Quomodo factus sit Arianus, ibid. Qua crudelitate sit usus aduersus orthodoxos, 308, 310, 314, 326. Octoginta orthodoxos in naui cremari iubet, 314. Prohibet celebrari concilium Tharsi, 314. Quid contra S. Basilium fecerit, 316. Paganis, Iudeis et hereticis tribuit potestatem suas festiuitates agendi, idque orthodoxis ubique prohibuit, 325. Aqueductum exstruit, 311. Quosdam occidit tanquam imperium occupaturos, ex indicio demonis adiurati, 316. Pugnat contra Procopium, 308. Frustra petit auxilium a fratre contra Gothos, 329. Interminatur penas se a Constantinopolitanis exacturum, 329. A Gothis uincitur, et uiuus comburitur, 329, 330, 409. Eius filius ab Arianis baptizatur, 316.
    ualens Arianus, u. Ursacius.
    ualentinianus propter aspersionem aque immolatitie ministrum templi percussit, 295. Imperator ordinatur, 304. Egregia illius ad milites uerba, 305. Synodum in Illyrico celebrari iubet, 305. Ad eum legationem mittunt episcopi, 307. Res ecclesiasticas sacerdotibus relinquit, 307. Eius ad uesegothas epistola, 413. Moritur, 328. ualentiniani sanctio contra peruasores bonorum, 150. ualentiniani minoris natiuitas, 311. Imperator creatur, 328.
    ualentinianus Placidie filius imperator constituitur, 373. Eudoxiam Theodosii filiam uxorem ducit, 379.
    ualia uesegotharum rex cum Honorio imper. pacem init, 411. Moritur, 412.
    uarietatis non habet uitium, quod pro beneficio fuerit immutatum, 53. u. Mutabilitas.
    uasaria publica, et quid sint, 122.
    uatum mendax responsio, 298
    uehicula publica, 231.
    uelorum laus et origo, 85.
     uenale propositum, 197. Propemodum donare uidetur qui uendit rogatus, 61.
    uenantius patricius laudatur, 153.
    ueneris illicite artes prohibite, 210.
    uenetorum fames, 200. u. Ligures.
    uerba sunt speculum cordis hominum, 102.
    uerbum Deus principii et finis expers, 251.
    ueredorum uelocitas, 100.
    ueritatis uis, 99. Pessima consuetudo est despicere ueritatem, 41. Cunctos sequaces habet qui aliquid ex ueritate decernit, 135. Ad bonum publicum ueritatem non pudet confiteri, 159.
    uersille Ecclesia a quibusdam tributis eximitur, 14.
    ueruca castellum describitur, 55.
    uesegothe Mesiam incolunt, 408. Quomodo Arianum dogma susceperint, ibid. Thracias Daciamque Ripensem occupant, ibid. Ad Thessaliam, Epiros, Achaiam et Pannoniam predandas digrediuntur, 409. Cum Gratiano et Theodosio impp. fedus ineunt, ibid.
    uespertine preces, 309.
    uesuuii montis exarsuri signa, 76. u. Neopolitani.
    ueteranorum priuilegia, 104. Tironibus conceditur spes laboris, dum uicissitudo fuerit reddita ueteranis, 182.
    uicarii urbis Rome formula, 104.
    uicarii Portus formula, 118.
    uicedomini, 83.
    uictorinus rhetor Rome insignis habetur, 392.
    uictualium rerum uenalitas temporis necessitate debet subiacere rationi, 180.
    uigilans studio non indiget alieno, 115.
    uigilie Christianorum, 247, 259, 367. uigilie apud sepulcra martyrum extra templa, 271. Hymnis nocturnis orationes addit Ioan. Chrysost., 356.
    uindicta. u. Theodosius. Impenitenda est ultio que de legibus uenit, 15.
    uinum acinaticium laudatur, 190. Et palmatianum, 193. uinum regie mense, 190.
    uirginalis continentia formam angelorum imitatur, 318. Sacre uirgines insolite a populo uideri, 287. Plures martyrium patiuntur, ibid. Lex Constantini pro uirginum castitate tuenda, 287. De non ducendis sacris uirginibus Iouiani lex, 304. uirgines et uidue paupercule inter clericos publico sumptu alebantur, 285.
     uirtutibus fama tollitur, si earum merita in hominibus nesciantur, 138. u. Labor.
    uirtutis genus est propriam substantiam non amare, 24.
    uisorum maior semper affectus est, 170.
    uita illa uere hominum est, que iuris ordine continetur, 92. Illum honores glorificant, quem commendat et uita, 103. Quidquid ad simplicem pertinet uitam adunationis gratiam non refutat, 138. Sub incerta uita certa militia est, 184.
    uitalis episcopus Antiochie, 214.
    uitigis Gothorum rex eligitur, 169, 424. Pacem a Iustiniano imp. petit, 170. Se Romanis dedit, 424.
    uitium. Indocilis est animi ad uitia trahi, 44. Tanto grauius grassantur uitia, quanto magis probantur interna, 150. Horre uitium, et principis mereris affectum, 111.
    uoluntas. Iniquum est hominis uitio deputetur, quod eius uoluntate non regitur, 62.
    uota hominum perficere. diuine uirtutis est, 85. Ipsius quodammodo res agitur, cuius in alterum uota complentur, 176.
    uulcanie insule describuntur, et quare ignis perpetuus uiscera terre non consumit, 54.
    uulcanii peritia in fabrili arte, 78.
    uulnera in preliis suscepta gloriosa, 128.
    uulphilas Gothicarum litterarum inuentor, 328. Gothorum minorum pontifex, 420. Corrumpitur a ualente, 329.
    uulturis pietas, 30.
    uultus naturam animi prodit, 42.

W
    Walemir moritur, 421.
    Wandalorum regum series, 412.
    Wandali cum Alanis Gallias intrant, 393. A Gothis ab Hispania pulsi, in Africam transeunt, 394. uaria eorum prelia, ibid. Pauci Pannoniam inhabitant, 407.

X
    Xenodochia Iulianus edificari iubet, 294. u. Ecclesia.
    Xenophontis Helladicorum libri, 374.

Z
    Zenonis martyrium, 286.
    Zeno apud Gazam floruit, 352.
    Zeugmatis locus, 309.
    Zeugmatius cecus uir mirabilis, 326.







ORDO RERUM QUAE IN HOC TOMO CONTINENTUR



IGILIUS PAPA.
    Notitia ex libro Pontificali. 9
    EPISTOLAE ET DECRETA. 15
    EPISTOLA uIGILII ADHUC PSEUDOPAPAE AD EUTHERIUM.--- Eutherii consultationibus respondet. Ibid.
    EPIST. AD PROFUTURUM. 19
    Testimonia antiquorum canonum pro trina immersione. 20
    EPIST. uIGILII ADHUC PSEUDOPAPAE AD CAESARIUM ARELATENSEM.---Ei Syluerium consulenti de iniungenda penitentia regi Theodeberto ob incestuosas nuptias contractas respondet. 21
    EPIST. AD IUSTINIANUM.---Dum Iustinianus imperator coram uigilio legitimo electo fidem professus esset, ille ex hoste in defensorem, ex persecutore in predicatorem, ex blasphemo in confessorem mutatus, in Anthimum eiusque collegas hereticos anathematis sententiam intorsit. Ibid.
    EPIST. AD MENNAM.---Gratulatur eum, hereticis damnatis, sanctas quatuor uniuersales synodos amplecti: ab heresi resipiscentes debere recipi. 25
    EPIST. AD AUXANIUM ARELATENSEM.---Usum pallii, quem postulabat, differt quoad certiorem faciat imperatorem. 26
    EPIST. AD EUMDEM. uices illi suas in Gallia delegat, et pallii usum concedit, admonens ut pro imperatore Deum oret, pacemque inter ipsum et Childebertum regem conseruare studeat. 27
    EPIST. AD EUMDEM.---De cognoscenda causa Pretextati episcopi. 29
    EPIST. AD EPISCOPOS GALLIAE.---Auxanium uicarium sedis apostolice constitutum esse nuntiat; cuius muneris partes explicat, omnesque eidem obtemporare iubet. Ibid.
    Decretum Iustiniani imperatoris. 30
    EPIST. AD AURELIANUM ARELATENSEM.---Post obitum Auxanii suas Aureliano episcopo uices in Gallia delegat. 37
     EPIST. AD EPISCOPOS GALLIAE.---Nuntiat se Aureliano uices suas in Gallia delegasse, mandatque ut eidem obtemperent. 39
    EPIST. AD AURELIANUM ARELAT.---Nihil a se contra concilia generalia, Romanorumque pontificum decreta fuisse admissum. Hortatur ut Childeberto regi suggerat ut ad regem Gothorum scribat, ne quid in Ecclesia Romana turbari sinat. 41
    EPIST. AD RUSTICUM ET SEBASTIANUM.---Illos excommunicat. 43
    EPIST. AD uALENTINIANUM.---Que Constantinopoli de tribus capitulis acta fuerint. 51
    EPIST. AD UNIuERSAM ECCLESIAM.---Exponit causas secessus sui ad Sanctam Euphemiam, et quid ibi egerit cum legatis Iustiniani, simulque fidei sue confessionem interserit. 53
    Fragmentum damnationis Theodori.---Theodorus episcopus sacerdotio et communione priuatur. Constantinopolitanus et reliqui episcopi illius criminis conscii excommunicantur. 59
    Epistola Eutychii ad uigilium.---Profitetur fidem catholicam, et petit ut questio de tribus capitulis in concilio terminetur. 64
    EPIST. AD EUTYCHIUM.---Commendat eius fidem. et annuit ut de tribus capitulis in concilio agatur. 66
    CONSTITUTUM uIGILII DE TRIBUS CAPITULIS. 67
    Epistola a clericis Italie legatis Francorum directa.--- Suggerunt ut uigilio pape et Dacio episcopo Mediolanensi, qui in eadem urbe ob trium capitulorum controuersiam ab imperatore Iustiniano uexabantur, solatio atque auxilio esse studeant. 113
    Exemplum sacre epistole Iustiniani ad Ioannem metropolitanum. 119
    Altera Iustiniani epistola ad Cosmam episcopum Mopsuestie. Ibid.
     Suggestio synodi ecumenice Constantinopolitane II ad uigilium. 120
    EPISTOLA DECRETALIS.---Quinta synodus ecumenica confirmatur. 121
    In Epistolam precedentem Dissertatio Petri de Marca. 127
    CONSTITUTUM pro damnatione trium capitulorum. 143
    Iustiniani Liber aduersus Origenem. 177
    Eiusdem epistola aduersus nonnullos, impium Theodorum atque iniqua eius dogmata, et epistolam IBAE dictam, necnon Theodori libros contra catholicam fidem scriptis propugnantes. 273

GILDAS SAPIENS.
    Notitia ex Gallandio. 327
    DE EXCIDIO BRITANNIAE LIBER QUERULUS. 329
    Prefatio auctoris. Ibid.
    PARS PRIMA.---Historia Gilde. 333
    PARS SECUNDA.---Epistola Gilde. 347
    PARS TERTIA.---Increpatio in clerum. 367

PELAGIUS PAPA I
    Notitia ex Libro Pontificali. 391
    PELAGII EPISTOLAE. 393
    EPISTOLA AD NARSETEM.---Hortatur ut legatis auxilium prestet ad episcopos Ecclesie perturbatores corrigendos. Ibid.
    EPIST. AD EUMDEM.---Monet ut schismaticos cerceat. 394
    EPIST. AD EUMDEM.---Ut schismaticos, a quibus fuerat iniuste communione interdictus, reprimat. 396
    In duas epistolas precedentes obseruatio critica. 397
    EPIST. AD EUMDEM. Monet ut Aquileiensem et Mediolanensem episcopos ad principem sub custodia dirigat. 397
    EPIST. AD EPISCOPOS TUSCIAE.---Ipsos ob schisma reprehendit. Ibid.
    EPIST. AD UNIuERSUM POPULUM DEI.---De fide catholica. 399
    Admonitio Iacobi Sirmondi in sequentes epistolas. Ibid.
    EPIST. AD SAPAUDUM ARELATENSEM.---Salutatoria priusquam a Sapaudo litteras acciperet. 401
    EPIST. AD EUMDEM.---Modeste laudes reiicit quibus illum Sapaudus in litteris suis ornarat. Ibid.
    EPIST. AD CHILDEBERTUM REGEM.---Anathema dicit iis qui de fide aliter sentiunt quam in epistolis Leonis et in concilio Chalcedonensi continetur. Reliquias sanctorum mittit per Hominembonum subdiaconum. 402
    EPIST. AD SAPAUDUM.---Commendat illi reditum Hominisboni subdiaconi, atque ut Placido patri suo suggerat de comparandis Romamque mittendis uestibus que in pauperes erogentur. 404
    EPIST. AD EUMDEM.---uices illi suas in Gallia delegat, palliique usum impertitur. 405
    EPIST. AD CHILDEBERTUM REGEM.---Significat se uices suas et pallii usum Sapaudo concessisse, quem regi commendat. 406
    EPIST. AD CHILDEBERTUM REGEM.---De Sapaudo Arelatensi, qui contra sedis sue priuilegium alterius episcopi iudicium subire iussus fuerat. Ibid.
    EPIST. AD SAPAUDUM.---De epistola sua, quam de fide catholica ad regem ante scripsit. Commendat Romanos qui hostium metu eo confugerant, iterumque de uestibus in urbem mittendis. 407
    EPIST. AD CHILDEBERTUM.---Mittit confessionem fidei sue, monetque ut caueat ne qua in Galliis per hereticos excitari dissidia sinat. 408
    FRAGMENTA epistolarum a Luca Holstenio e tenebris uindicata. 411
    Alia fragmenta ex collectione Deusdedit. 417
    APPENDIX ad epistolas Pelagii pape I. 419
    EPISTOLA PELAGII AD uIGILIUM EPISCOPUM.---Patrem et filium unum esse Deum probat. Ibid.

CASSIODORUS.
    Epistola dedicatoria. 421
    Prefatio in nouam Cassiodori operum editionem. 425
    Cassiodori uita. 437
    De Cassiodori uita monastica dissertatio. 483
    De Cassiodoro testimonia. 497
    uARIARUM LIBRI XII. 501
    Prefatio. Ibid.
    LIBER PRIMUS. 503
    EPISTOLA PRIMA . ---Rogat pacem certis de causis intermissam; laudat imperatorem et ad illum mittit legatos qui contentiones dirimant, et concordiam sue deinceps firmitati restituant. 503
    EPIST. II .---Redarguit illum negligentie circa purpuram, quam singulis annis ad aulam regiam mittere solebat, et originem ac modum conficiende purpure describit.
    EPIST. III ---Summis laudibus  illum extollit, et illi confert patriciatus apicem, cum iam fuisset rector Lucanie et Brutiorum, ac prefecturam pretorianam gessisset. 507
    EPIST. Iu .---Significat se Cassiodorum ad patriciatus apicem pro meritorum remuneratione, et post administratas egregie inferiores dignitates euexisse. Summe laudat Cassiodorum, eius patrem, auum, Heliodorum; totamque eius familiam. 508
    EPIST. u .---Iubet ut statuta comitis Anne de Mazene fundo seruentur. 511
    EPIST. uI .---Scribit ut Roma mittat peritissimos marmorarios Rauennam ad basilicam Herculis perficiendam. 512
    EPIST. uII .---Illum iubet restituere Plutiani pupilli bona, que a Neoterio eius fratre non tam comparauerat quam subripuerat, et illum reprehendit quod successionem inter equales equalem non diuisisset. Ibid.
    EPIST. uIII .---Precipit ut bona Plutiani pupilli a fratre eius Neoterio male uendita curet uenantio Plutiani tutori sine dilatione restitui. Quod si intercesserit frater, causam uult ad tribunal suum uocari. 513
    EPIST. IX .---Dicit se episcopum Augustane ciuitatis, falsis criminibus a clericis accusatum honori pristino restituisse, et remittit ad Eustorgium clericos illos, ut eos debita pena cerceat. Ibid.
    EPIST. X .---Scribit domesticos protectores equitum et peditum, qui aule regie iugiter excubant, conquestos esse ab arcario prefectorum se pro emolumentis solemnibus integri ponderis solidos non percipere, et in numero grauia dispendia sustinere. Ubi tractat de arithmetica, de denario numero, de solido, de senario, uncia et libra, que prohibet quominus ullatenus imminuantur. 514
    EPIST. XI .---Imperat ut mancipia a Breonibus militibus ablata, Maniario curet restitui. 516
    EPIST. XII .---Confert illi, post administratam laudabiliter questuram, magisteriam dignitatem, et hortatur eum ad meliora promerenda. 516
    EPIST. XIII .---Significat, se ad magisterii munus Eugenitem subuexisse, qui maximis laudibus exornatur, quod questoris officium bene exercuerit. 517
    EPIST. XIu .---Precipit ut genus Tertiarum quod Cathaliensibus imperabatur, annis singulis persoluatur. 518
    EPIST. Xu .---Illi commendat tuitionem domus patricii Agnelli ad Africam descendentis. 519
    EPIST. XuI .---Iubet discutiat causam Apodorum conductorum frumenti, qui conquesti fuerant frumenta sibi inimicorum subreptionibus concremata; et imperat  ut de reliquis prime indictionis habita moderatione detrahat. Ibid.
    EPIST. XuII .---Precipit castrum circa eos positum, dum pace fruuntur, communiant, et domos sibi in eo construant. 520
    EPIST. XuIII .---Illis respondet quod debeant restitui predia a presumptoribus occupata, nisi aut contractus aut prescriptio triginta annorum obuiet; et quod fratris percussor sit in exsilium deportandus. Ibid.
    EPIST. XIX .---Prescribit ut quicunque Gothorum fiscum detrectauerit implere, eum ad redhibitionis equitatem compellant. 521
    EPIST. XX .---Illos commonet ut in spectaculis patrocinium partis Prasini assumant, et ut de Hellandio et Theodoron, qui letitie publice aptior fuerit estimatus, ab illis Prasini pantomimus, confusione populi sublata, constituatur. Ibid.
    EPIST. XXI .---Decernit ut discutiant, num pecunia fabricis urbis deputata, tota fuerit absque fraude in eas expensa. 522
    EPIST. XXII .---Eum ex aduocato priuato creat aduocatum fisci. 523
    EPIST. XXIII .---Hi iudices eliguntur ut litem patriciorum uirorum Festi et Symmachi contra patricium Paulinum dirimant. Ibid.
    EPIST. XXIu .---Indicat se per Nandium saionem illos admonendos curasse ut ad expeditionem Gallicanam uIII calendarum Iuliarum, rebus omnibus necessariis sufficienter instructi properent et seniores iunioribus exemplo sint. 524
     EPIST. XXu .---Iubet portum Lucini et portus iunctos reparari, eorumque diligentiorem in posterum curam haberi. 525
    EPIST. XXuI .---Statuit ut que dudum Ecclesie uersille antistitis prestitit, ualeant in perpetuum, et extraordinaria tributa, que a temporibus Cassiodori sunt soluta, non sentiat: uult tamen ea que Ecclesie postea collata sunt bona, oneri solutionis subiaceant. Ibid.
    EPIST. XXuII .---Indicat populum partis Prasini, dum ad curiam uenirent, insidias a Theodorico patricio et Importuno consule pertulisse, ita ut unus occisus fuerit; iubetque predictos uiros illustres moneat ut instructas personas ad iudicium Celiani et Agapiti mittant, qui hanc causam legibus dirimant. 526
    EPIST. XXuIII .---Hac epistola sancit ut, si quis cuiuslibet generis saxa in agris suis iacentia muris profutura habuerit, libens ad instaurationem urbium impendat. 527
    EPIST. XXIX .---Iubet ut terrarum spatia que ueredis antea licuerant mutationibus suis, a possessore uindicata curent restitui. Ibid.
    EPIST. XXX .---Queritur apud illos quod seruilis furor armatus tempore spectaculorum persecutus sit innoxios, et sancit ut, si cuiuspiam senatoris famulus in ingenui cede fuerit uersatus, eum tradat herus legibus puniendum. Quod si reum iudicibus sistere distulerit, nouerit se decem librarum auri dispendio mulctandum. 528
    EPIST. XXXI .---Edicit ut, si quis ex populo atroces iniurias in quempiam senatorum protulerit, nouerit se a prefecto Urbis pro qualitate facti plectendum; et precipit ut pantomimi prefinitis locis artes suas exerceant. 529
    EPIST. XXXII .---Illum monet se scripsisse ad senatum et ad populum, iubetque ut si a quoquam irrogata fuerit iniuria senatori, confestim ille seueritate legum plectatur; si uero senator quemquam ingenuum nefaria cede uexauerit, statim mulctam excipiat. Decernit preterea ut Helladius habeat equalitatem menstrui cum ceteris pantomimis. 530
    EPIST. XXXIII .---Presenti ordinatione decernit ut pantomimo ab Albino et Albieno electo solitum menstruum partis Prasini sine imminutione tribuat. 531
    EPIST. XXXIu .---Iubet ut per singula loca maritima commoneat ne quisquam presumat peregrinas naues ante frumentis onerare quam prouincie quod necessarium fuerit retinuerint. Ibid.
    EPIST. XXXu .---Significat se nonnichil commoueri quod frumenta publica, que de Calabro atque Apulo littoribus per cancellarium estatis tempore consueuerant deportari, autumno aduecta nondum fuissent, et precipit ut hoc celerrima curet emendatione corrigi. Ibid.
    EPIST. XXXuI .---Iubet illum in Pedonensi ciuitate Benedicti locum suscipere, et eiusdem filios ciuili tuitione uallare. 532
    EPIST. XXXuII .---Illum ab exsilio reuocat, si reuera in adulterio deprehensum occiderit, et iubet ut pecunia Agnello fideiussori Crispiani a uicario urbis uel eius officio extorta restituatur; illique Candacis tuitionem contra quoslibet impetus prestat. 533
    EPIST. XXXuIII .---Precipit ut bona uiriliani nepotis, que non modo non ampliandi, sed etiam minuendi studio detinebat, quamprimum restituat. 534
    EPIST. XXXIX .---Scribit Filagrium rogasse ut ad lares proprios reuerteretur, filiosque fratris sui Romam studiorum causa misisse; et illum iubet eos sic in Urbe constituere, ut eis ante exire non liceat quam secunda decernat iussione. Ibid.
    EPIST. XL .---Iubet ut arma necessaria Salonitanis militibus, antequam ad bellum proficiscantur, procuret. 535
    EPIST. XLI .---Precipit ut Faustum adultum, filium illustris Fausti, inter referendos curie annumeret. 536
    EPIST. XLII .---Illi confertur prefectura Urbis, et summis laudibus exornatur. Ibid.
    EPIST. XLIII .---Significat se Artemidoro fasces urbane prefecture contulisse. 537
    EPIST. XLIu .---Illum certiorem facit se Artemidoro prefecturam urbanam contulisse. 538
    EPIST. XLu .---Rogatus a Burgundionum rege ut horologia aquatile et solare ad ipsum transmitteret, Betium ad hoc opus perficiendum inuitat. 539
    EPIST. XLuI .---Horologia  a Betio fabricata mittit. 541
    LIBER SECUNDUS. Ibid.
    EPISTOLA PRIMA .---Nuntiat Felicem Gallum consulem fuisse creatum. Ibid.
    EPIST. II .---Confertur illi consulatus. 543
    EPIST. III .---Felicis Galli ad consulatum promotio renuntiatur. 545
    EPIST. Iu .---Confert siliquatici uel monopolii titulos. 546
    EPIST. u .---Precipit ut triginta militibus in Augustanis clausuris constitutis annonas easdem que aliis tribuuntur prestet. Ibid.
    EPIST. uI .---Legatus eligitur in Orientem mittendus. 547
    EPIST. uII .---Precipit ut in fabricam murorum colligat quadratos marmorum passim dirutos et neglectos. Ibid.
    EPIST. uIII .---Mille quingenti solidi per Montanarium mittuntur, ut illos prouincialibus dispendium per exercitum passis distribuat. 548
    EPIST. IX .---Decernit ut Sabinus auriga supra solidum menstruum, alterum, ne mendicare cogatur, accipiat. Ibid.
    EPIST. X .---Contractus ab Agapita factus, dum fuit a marito separata, rescinditur. 549
    EPIST. XI .---Precipit ut casam Areciretinam ipsi ab Agapita collatam eius marito restituat. Ibid.
    EPIST. XII .---Precipit ne sinat ad exteras prouincias laridum transmitti. 550
    EPIST. XIII .---Imperat ut uenantio Ulpiani nomine diem dicat. 551
    EPIST. XIu .---Exponit crimen cuiusdam Romuli, qui in patrem suum manus uiolentas intulisse dicebatur, et in eum ut animaduertatur postulat. Ibid.
    EPIST. Xu .---Confert illi comitiuam domesticorum. 553
    EPIST. XuI .---Electio uenantii ad comitiuam domesticorum annuntiatur. Ibid.
    EPIST. XuII .---Declarat se exemisse Butilianum presbyterum a fiscalis calculi solutione, et uetat quominus id quod ei remisit ab aliis exigatur. 555
    EPIST. XuIII .---Quomodo lis inter Sarcenates municipes et Ecclesiam sit dirimendus decernit. Ibid.
    EPIST. XIX .---Iubet ut famuli qui Stephanum dominum trucidauerunt extremo plectantur supplicio. 556
    EPIST. XX .---Decernit ut quas naues in urbe Rauenna frumentis fiscalibus oneratas inuenerit, ad Liguriam inopia frugum laborantem transmittat. Ibid.
    EPIST. XXI .---Spei et Domitio paludes in Spoletino territorio ea rex conditione concesserat ut si eorum opera exsiccaretur illuuies, liberata rura ipsis proficerent; sed cum Domitii uitio irritus foret labor inceptus, mandat Ioanni ipsum conueniat ut aut ceptam rem perficiat, aut Spei propriam cedat portionem. 557
    EPIST. XXII .---Precipit ut Ecdicii filios ex Urbe ad patriam genitoris sepeliendi causa remeare iubeat. 558
    EPIST. XXIII .---Figuline a rege ipsis conceduntur, et regia protectio contra improbos et dolosos promittitur. Ibid.
    EPIST. XXIu .---Dicit se prouincialium iudicum relatione ad prefectum pretorio directa comperisse, sic prime uectigalium illationis tempus elapsum, ut nichil aut parum a senatoriis domibus constet illatum; atque ideo tenues oppressos, quos decuerat subleuari. Quare monet senatum, sic omnia equabiliter ordinet, ut quidquid unaqueque domus senatoria profitetur, destinatis procuratoribus per prouincias trina illatione persoluat. Ibid.
    EPIST. XXu .---Conqueritur rex possessores siue curiales esse oppressos, eo quod indictam sibi summam non soluissent primates: deinde si quisquam hac de causa grauatum se senserit, iubet ut ad regem querelas deferat. 559
    EPIST. XXuI .---uetat quominus Apulie et Calabrie negotiatores grauentur imposterum, debitasque iis qui has principis iussiones infregerint, multas imponit. Tum sequitur edictum de aurariis. 560
     EPIST. XXuII .---Permittit quidem illis synagogam reficere, non uero ampliare, dummodo tamen tricennalis non obstet prescriptio. 561
    EPIST. XXuIII .---Laudatur Stephanus, et confertur ei dignitas spectabilitatis seu comitiue primi ordinis, nec non et priuilegia quedam preclara. Ibid.
    EPIST. XXIX .---Imperat ut tueatur predia et homines Mediolanensis Ecclesie intra Siciliam constitutos; uult tamen ut causis publicis et priuatis contra eos propositis quamprimum respondeant. 563
    EPIST. XXX .---Eximitur ab illatione tributorum unus ex negotiatoribus Mediolanensis Ecclesie, qui pauperum seruitio deputandus erat; que gratia Rauennati Ecclesie antea concessa fuerat. Ibid.
    EPIST. XXXI .---Insinuat se comiti sacrarum largitionum precepisse ut in Hostiliensi loco dromonarii constituantur, quibus fiscalem pecuniam attribuit pro excursibus cum ueredariis per alueum Padi more solito faciendis. 564
    EPIST. XXXII .---Decernit ut ad paludem Decennonii, quam patricius Decius exsiccandam postulabat, duo senatores mittantur, qui spatium paludis fixis adnotatum terminis, iuris ipsius Decii faciant. Ibid.
    EPIST. XXXIII .---Concedit Decio paludis Decennonii dominium; tum decernit, ut si quis hunc laborem una cum eo subeundum delegerit, habita operis estimatione, habeat iuris proprii spatia pro parte quam susceperit. 565
    EPIST. XXXIu .---Statuit ut pecunia fabricis Romanis deputata, nec expensa, sed subtracta, resumatur, et menibus reficiendis applicetur. Celatores huius pecunie plectendos quidem latetur, ipsis tamen clementer indulget. Ibid.
    EPIST. XXXu .---Admonet ut perquirat statuam eneam de ciuitate Comensi furto ereptam, promittens centum aureos ei qui furta prodiderit. 566
    EPIST. XXXuI .---Promittit rex centum aureos et criminis indulgentiam ei qui furtum statue enee sponte retexerit. Tum minitatur mortem ei qui celauerit culpam, et alieno indicio detectus fuerit. Ibid.
    EPIST. XXXuII .---Concedit rex Spoletinis ciuibus ad exhibitionem thermarum supra consuetudinem, aliam millenam. 567
    EPIST. XXXuIII .---Prohibet ne Sipontini negotiatores hostium depopulatione uastati, per iuge biennium ob solutionem fisci, et ob ea que mutuo acceperant uexentur. Ibid.
    EPIST. XXXIX .---Significat rex se cupere Aponum fontem, cuius uarias uirtutes graphice describit, refici. Quod ut prospere succedat, iubet antiquam illic edificiorum soliditatem innouari, palatium quoque longa senectute quassatum reparari. 568
    EPIST. XL .---Dicit regem Francorum citharedum magnis precibus expetiisse. Rogat Betium musice peritum, ut eum eligat. Multa de musice laude, tonis, modis, etc., disserit. 570
    EPIST. XLI .---Gratulatur Clodoueo de uictoria reportata ex Alamannis; tum suadet clementiam erga illos qui Italie finibus exterriti celabantur; tandem monet se binos legatos cum citharedo expetito in Galliam misisse. 573
    LIBER TERTIUS. 575
    EPISTOLA PRIMA .---Monet, ne in multitudine parentum confidat, nec bellum regi Francorum indicet, donec legatos ad illum dirigat, qui litem inter eos motam dirimant; et hanc ob rem ei mittit legatos, qui etiam Gundibadum et alios reges conueniant. Ibid.
    EPIST. II .---Suadet Gundibado, legatis ad eum missis, concordiam Alaricum inter et Clodoueum restituat. Ibid.
    EPIST. III .---Hortatur ut mittant legatos una cum suis et Gundibadi ad Clodoueum; ut aut expeditionem in uisigothos cohibeat, et leges gentium querat: aut omnium passurum se incursus sciat. 576
    EPIST. Iu .---Hortatur ne bellum aduersus Alaricum paret, donec eorum controuersia mediis amicis dirimatur; et minatur a se et ab amicis arma mouenda in eum qui hec monita contempserit. Quapropter ad utrumque legatos mittit. 577
    EPIST. u .---Laudatur cum patre et patruo Importunus, et ei ob preclara merita patriciatus insignia conferuntur. 578
     EPIST. uI .---Multis laudibus senatum Romanum eque ac importunum extollit, quem ad patriciatus dignitatem euexerat, senatuique plurimum commendat. 579
    EPIST. uII .---Iubet ut persoluat Ioanni pretium sexaginta orcarum olei, quas ad implenda luminaria ab eo acceperat. 580
    EPIST. uIII .---Monet ut tempora constituta exactionis binorum et ternorum illi delegate compleat. Ibid.
    EPIST. IX .---Iubet ut columnas marmoreas et lapides sine usu iacentes, ad urbem Rauennam deuehendos curent. 581
    EPIST. X .---Iubet ut marmora e domo Pinciana in Rauennatem urbem per catabulenses deferantur. Ibid.
    EPIST. XI .---Prefectura urbana illi confertur, et preclara ad eam dignitatem laudabiliter exercendam monita traduntur. Ibid.
    EPIST. XII .---Argolicum cum parentibus multis laudibus exornat, et approbatam a senatu eius in prefectum urbis electionem cupit. 582
    EPIST. XIII .---Illum laudat, et iubet ut petat Samnium, iurgia Romanorum cum Gothis compositurus. 583
    EPIST. XIu .---Scribit Iulianum conqueri uxorem suam, uel res a subditis episcopi fuisse subtractas; et iubet, si modo res ita se habuerit, ut reus quamprimum plectatur. 584
    EPIST. Xu .---Committitur eius iudicio examinandus, qui Sone iudicium declinauerat. Ibid.
    EPIST. XuI .---Mittitur in Gallias officio uicarii prefectorum functurus, et ei dantur plurima et utilia monita. Ibid.
    EPIST. XuII .---Denuntiat se Gemellum uicarium prefectorum ad regendam eorum prouinciam misisse, et iubet ut eius mandatis obediant. 585
    EPIST. XuIII .---Iubet ut Magno, qui ab hostium partibus ad natale solum remeauerat, bona sine ulla mora restituantur. 586
    EPIST. XIX .---Illi marmorario peritissimo conceditur facultas dispensandi arcas marmoreas in urbe Rauenna ad sepelienda defunctorum corpora. Ibid.
    EPIST. XX .---Decernit ut si Faustus ea que Castorius possidebat, uel titulis ingrauauit, uel priuata usurpatione detinuit, mox ei predium cum alio eiusdem pretii, illis cogentibus, a peruasore reddatur. 587
    EPIST. XXI .---Illi quatuor mensium inducie ad secessum ab urbe Roma in prouinciam utilitatis proprie causa conceduntur. Ibid.
    EPIST. XXII .---uocat illum ad aulam et ad consortium suum. 588
    EPIST. XXIII .---Illi committit regimen Pannonie Sirmiensis, et eum salutaribus ad hoc munus bene obeundum monitis imbuit. Ibid.
    EPIST. XXIu .---Precipit ut Colosseo obediant, et duellum exsecrentur, Gothorum exemplum secuti. 589
    EPIST. XXu .---Illi committit per Dalmatiam siliquatici titulum, et iubet ut ferrarias uenas inquirat; ferrique utilitates describit. 590
    EPIST. XXuI .---Iubet ut solatia Simeoni ad ea pro quibus in Pannoniam missus fuit, necessaria non neget. ibid.
    EPIST. XXuII .---Illum uaria iam persecutione iactatum tuetur a prefecto pretorio, nec non et hortatur ut officium consularitatis summa cum fide obeat. Ibid.
    EPIST. XXuIII .---Illum multis laudibus ornatum ad comitatum suum euocat. 591
    EPIST. XXIX .---Scribit se Paulino patricio horrea uetustate destructa, ut ea reedificet, et in proprios usus conuertat, concessisse. 592
    EPIST. XXX .---Iubet ut Ioannam in cloacarum Romanarum reparatione adiuuet. Ibid.
    EPIST. XXXI .---Scribit se misisse Ioannem ad inquirendum in eos qui aquas formarum ad proprium usum deriuauerant, et etiam in eos qui es et plumbum ex ornatu menium abstulerant, et ut ipsi in his auxilio sit, admonet. 593
    EPIST. XXXII .---Scribit se Arelatensibus, qui regis partibus fauerant, et ob  hoc obsidionem et penuriam pertulerant, per quartam indictionem tributa relaxasse. 594
    EPIST. XXXIII .---Iubet ut Armentarius atque Superbus eius filius iisdem quibus referendi curie, priuilegiis gaudeant. Ibid.
    EPIST. XXXIu .---Scribit se comitem Marabadum ad eos protegendos misisse, et precipit ut ipsi libentibus animis obediant. 595
    EPIST. XXXu .---Confirmat quidquid ipsi eiusque matri ex regio edicto Liberius per pictatium concesserat. 596
    EPIST. XXXuI .---Imperat admoneat uenantium ut instructam personam ad aulam mittat, que rationibus Firmini ante iudices a rege designatos ualeat respondere. Ibid.
    EPIST. XXXuII .---Iubet ut partem facultatis quam detinebat, Germano restituat, si legitimus filius sit Thomatis; quod si facere renuat, causam uult ad aulam uocari. Ibid.
    EPIST. XXXuIII .---Precipit ut nullam uiolentiam ab exercitu fieri Auenione patiatur. 597
    EPIST. XXXIX .---Iubet ut aurigis Mediolanensibus illa que mos priscus indulserat largiatur. Ibid.
    EPIST. XL .---Prouincialibus Gallie hostiliter uastatis, habita ratione lesionis relaxat tributa, ea tamen lege ut ex eo quod intactum fuerit, ad bellicas impensas aliquid conferant. Ibid.
    EPIST. XLI .---Decernit ut triticum ad bellicas impensas in castella supra Druentiam constituta e Massiliensibus horreis communi sumptu deuehatur. 598
    EPIST. XLII .---Renuntiat se misisse ex Italia bellicas expensas militibus, ne Gallie nimis grauarentur. Ibid.
    EPIST. XLIII .---Iubet ut, cum exercitus Gallias intrauerit, mancipia ad alios deficientia prioribus dominis restituantur. 599
    EPIST. XLIu .---Scribit se certam pecunie summam et alimonias ipsis ad murorum Arelatensium turriumque uetustarum reparationem misisse. Ibid.
    EPIST. XLu .---Illi ortam pro quadam domo inter defensores Romane Ecclesie et Iudeos litem discutiendam committit. 600
    EPIST. XLuI .---Mutat penam acerbissimam, qua ob raptum ualeriane puelle adulte, a Lucanie Brutiorumque correctore fuerat condemnatus, in exsilium sex mensium, post quod patrie rebusque omnibus restituitur; tum indicit penam trium librarum auri eiusmodi statuti uiolatoribus; tandem eos ab omni formidine liberat, qui crimini bona fide interfuerant. Ibid.
    EPIST. XLuII .---Scribit se Iouino college occisori, eo quod intra septa ecclesie refugisset, penam capitis exsilio in uulcanias insulas, que describuntur, commutasse. 601
    EPIST. XLuIII .---Scribit se mandasse Leodifrido saioni ut eo impulsore in ueruca castello, quod describitur, ipsi sibi domicilia construant. 603
    EPIST. XLIX .---Permittit ut saxis ex amphitheatro longa uetustate collapsis ad muros urbis reparandos utantur. 604
    EPIST. L .---Decernit ut Alemannorum boues itineris longinquitate et labore fracti, Noricorum bouibus commutentur. Ibid.
    EPIST. LI .---Scribit Thomatem aurigam frequenter in spectaculis uictorem, cui iustas annonas largitus fuerat, menstrua largitate esse solidandum; tum de spectaculis et Augusti imper. circo fuse loquitur. Ibid.
    EPIST. LII .---Precipit ut eligat agrimensorem, qui contentionem inter Leontium atque Paschasium pro casarum terminis ortam dirimat. 607
    EPIST. LIII .---Precipit ut si aquilegem, qui Romam ex Africa uenerat, compererit esse huius artis peritissimum, inopiam eius necessariis annonis releuet, eique iungat mechanicum, qui eum opera sua iuuet. 609
    LIBER QUARTUS Ibid.
    EPISTOLA PRIMA .---Dat illi in matrimonium neptem suam, que laudatur; et renuntiat se equos, quorum pulchritudo describitur, nec non et alia munera ab commissa libenter accepisse. Ibid.
    EPIST. II .---Adoptat  eum in filium per arma, et dat illi equos, enses, clypeos et reliqua bellorum instrumenta. 611
    EPIST. III .---Illi confertur dignitas comitiue patrimonii, et summopere laudatur. 612
    EPIST. Iu .---Renuntiat se illustrem uirum Senarium ad comitiuam patrimonii subuexisse, qui multis laudibus effertur. 613
    EPIST. u .---Statuit ut omnes nauicularii Campanie, Lucanie, siue Thuscie fideiussoribus idoneis se committant ad uictuales species in Gallias fame laborantes deuehendas, pretioque distribuendas. 614
    EPIST. uI .---Iubet ut filios ualeriani, quos pater studiorum causa Romam deduxerat, in ea detineat; nec liceat eis ante exire quam decreuerit. 615
    EPIST. uII .---Monet eos qui e Sicilia frumentum in Gallias deuehebant, naufragium passos esse tristissimum; atque adeo iubet ut quod periit triticum iis reputetur. Ibid.
    EPIST. uIII .---Decernit ut accepto pretio, e patria sua trabes ad Alsuanum sine ulla mora deuehant. 616
    EPIST. IX .---Constituit ut si qui Maurentio et Paule patris auxilio orbatis litem intenderint, eos ad curiam regiam mittat. 617
    EPIST. X .---Decernit ut edictum promulget in eos qui sponte ad pignorandi se studia contulerint; et iubet ut quisquis, quod repetere debuisset, pignorandi gratia fortassis inuaserit, uoce iuris amittat. Quod si quis soluendo non sit, in eum uult fustibus animaduerti. Ibid.
    EPIST. XI .---Remittit ad eum causam inter possessores uolienses atque curiales diligenti examine discutiendam, nec non et finiendam. 618
    EPIST. XII .---Illis committit causam inter Archotamiam et Aetheriam nurum eius iuxta leges audiendam, ut mediis sacrosanctis Euangeliis cum tribus honoratis iurisperitis sententiam secundum prisci iuris formam proferant. 619
    EPIST. XIII .---Illi insinuat se decreuisse ut Colosseo ad Sirmiensem Pannoniam misso, iuxta consuetudinem ueterem annone prebeantur. 620
    EPIST. XIu .---Iubet ut cogat Gothos in Thuscia utraque commorantes, debita uectigalia exsoluere, et contumaces puniat. Ibid.
    EPIST. Xu .---Statuit ut uiginti unum dromonarios robustos in locum defunctorum eligat, uiresque eorum probet. 621
    EPIST. XuI .---Renuntiat se Arigerno comiti, quem ob preclare gesta laudat, Romane urbis disciplinam commisisse, et ut illi pareant omnes iubet. Ibid.
    EPIST. XuII .---Precipit ut ecclesie Narbonensis possessiones ab aliquibus peruasoribus occupatas, restituendas curet. 622
    EPIST. XuIII .---Decernit ut diligenter inquirat num Laurentius presbyter, effossis mortuorum sepulcris, thesauros inuenerit. Ibid.
    EPIST. XIX .---Scribit se remisisse ad presens tempus solutionem siliquatici in frumentis uino et oleo, ut copiam possit prestare prouinciis. 623
    EPIST. XX .---Decernit ut unum iugum ecclesie Constantii episcopi pietate principum collatum et ab usurpatoribus detentum, restituatur. Ibid.
    EPIST. XXI .---Admonet ut sit ad iniuncta sollicitus, necessitate temporis id exigente. 624
    EPIST. XXII .---Narrat se ab eo accepisse Basilium atque Pretextatum magicarum artium fuisse accusatos, et decernit ut quinque senatoribus secum assumptis, adhibito quoque Arigerno comite, hanc causam iuris ordine custodito examinet, et si reos compererint, legum districtione plectant. Ibid.
    EPIST. XXIII .---Precipit ut Basilium et Pretextatum magice artis insimulatos et fuga elapsos querat, et repertos ad iudicium quinqueuirale ducat, quo causam curet discuti et finiri. 625
    EPIST. XXIu .---Concedit facultatem edificandi quibusdam in locis Spoletine ciuitatis iam uetustate confectis, modo publico usui non deseruiant. Ibid.
     EPIST. XXu .---Statuit ut Petrus genere clarus et senatorie dignitatis candidatus, uoti sui compos fiat secundum priscam consuetudinem. 626
    EPIST. XXuI .---Confirmat immunitatem a principibus illorum regioni collatam, et promittit se eos ab omni grauamine liberaturum, relaxatque eis censum presentis anni. Ibid.
    EPIST. XXuII .---Illi committit Petri tuitionem, quam ab Amara saione, eo quod Petrum uoluisset occidere, aufert; et iubet ut quidquid commodi a Petro acceperat Amara, in duplum restituat, atque de plaga inflicta ad iudicium comitis Dude ueniat audiendus. 627
    EPIST. XXuIII .---Illum constituit iudicem cause saionis Amare, qui uulnerauerat Petrum. 628
    EPIST. XXIX .---Reprehendit eum quod mandata principis, proprio commodo ductus, nondum expleuerit; atque decernit ut iussa sine mora facessat. Ibid.
    EPIST. XXX .---Illi conceditur curbe porticus licentia, ut super eam possit nouas fabricas construere, dummodo utilitati publice non officiant aut decori. 629
    EPIST. XXXI .---Illum hortatur ut perficiat aqueductum quem auctoritate regis susceperat reficiendum. Ibid.
    EPIST. XXXII .---Significat se accepisse res Tuphe proscripti, apud Ioannem sub emissione chirographi fuisse depositas; et precipit ut uxorem Ioannis filiumque eius Ianuarium conueniat, et nisi libere eas restituerint, ipsi ueniant ad consularem Campanie iuxta leges audiendi. Ibid.
    EPIST. XXXIII .---Confirmat priuilegia que eis leges indulserant. 630
    EPIST. XXXIu .---Decernit ut loca adeat ubi thesauri latent, et, si inuenti fuerint, fisco addicat publico. Ibid.
    EPIST. XXXu .---Permittit ut bona Albini, si per etatem liceat, saluisque iustitia et legibus in integrum restituantur, in quibus per prauos contractus grauia passus erat dispendia. 631
    EPIST. XXXuI .---Significat se prouincialibus Alpium Cottiarum assem publicum per III indictionem relaxasse, quorum sata transiens exercitus uastauerat. 632
    EPIST. XXXuII .---Nolum facit Renatum conquestum esse, cum iudicium contra Inquilinam meruisset, nondum tamen aduersarii cessare calumniam; et iubet ut negotium iam finitum in sua curet firmitate permanere, si modo Inquilina iure non prouocauerit. Ibid.
    EPIST. XXXuIII .---Significat Grauasianos atque Pontonates conquestos esse se a Ianuario et Probo iniquis oneribus ingrauatos; decernitque ut nichil aliud soluant quam quod Odoacris tempore consueuerant. 633
    EPIST. XXXIX .---Scribit Domitianum expostulasse, quod possessiones eius summa cum iniuria fuerint occupate; et precipit ut, imminente Duda saione, direpta omnia curet sine aliqua mora restitui: si tamen inuasoribus quid fauere crediderit, instructam personam mitti ad aulam imperat, quo partibus utrinque auditis iusta feratur sententia. Ibid.
    EPIST. XL .---Monet se iamdiu precepisse, ut Basilio possessio Areciretina, quam ab uxore eius Agapita Probinus emerat, redderetur; modo iubet ut Basilius ipse nouis emptorum rationibus quamprimum respondeat. 634
    EPIST. XLI .---Declarat se abolere sententiam a uicario urbis Rome contra eum artificio uiuiani promulgatam, et eum reddit patrie rebusque omnibus, communitque eum imposterum tuitione Albini patricii. 635
    EPIST. XLII .---Iubet ut restituantur Marciano atque Maximo filiis uolusiani turris circi atque locus amphitheatri, que sibi erepta, dum deflende morti patris uacarent, conquerebantur. 636
    EPIST. XLIII .---Decernit ut inquirat in eos qui seditionem commouerant et Iudeorum synagogam concremauerant; atque in auctores paucos, quos potuerit inuenire, animaduertat. Ibid.
    EPIST. XLIu .---Scribit Stephanum conquestum casam sui iuris a subditis Ecclesie, cui presidebat, fuisse occupatam, quam iubet ut restituat supplicanti. Quod si quid occupatoribos suffragetur,  uult instructam personam mitti ad aulam, ubi negotium finiatur. 637
    EPIST. XLu .---Iubet ut prestent Herulis nauem usque ad urbem Rauennam, et annonas pro diebus quinque. 638
    EPIST. XLuI .---Indicat Liberium suggessisse coniugem suam in iudicio fuisse pregrauatam. Quod si ita est, permittit ut, aut ab electis arbitris causa discutiatur, aut ad aulam iudicande partes ueniant. Ibid.
    EPIST. XLuII .---Significat se accepisse a legatis suis ueredos frequentiori cursu fatigari; et quos in utilitatem publicam iusserat custodiri, in usum priuatum assumi. Ideo decernit ut nullum Gothum uel Romanum exire Roma patiatur, nisi quem prefectus pretorio et magister officiorum dimiserint; ut qui unum equum inuitis illis quibus hec cura mandata est, assumpserit, centum solidos mulcte nomine cogatur inferre; ut etiam nemo plusquam centum librarum onera equo imponat. 639
    EPIST. XLuIII .---Permittit ut per octo menses in Lucaniam secedat, postea Romam rediturus. 640
    EPIST. XLIX .---Insinuat se rectorem eorum prouincie creasse Fridibadum. Ibid.
    EPIST. L .---Precipit ut mittat uirum probate fidei ad Nolanum siue ad Neapolitanum territorium uesuuii montis incendio uastatum, ut agris ibidem diligenter inspectis, quantum damni passus fuerit possessor, tanto tributarie functionis onere subleuetur. Mire describitur uesuuii montis incendium. 641
    EPIST. LI .---Illum laudat ob multiplices et preclarissimas fabricas quas in Urbe et suburbanis construendas curauerat, et petit ut theatrum Pompeii ruinosum sumptibus regis roboret reparetque. Quod theatrum et que in eo aguntur describuntur. 642
    LIBER QUINTUS. 643
    EPISTOLA PRIMA .---Scribit se lubentissime excepisse arma ab eo missa, et per legatos suos in remunerationis locum alia ei confert dona. Ibid.
    EPIST. II .---Notum facit se licenter accepisse per eorum legatos succinum; quod unde oriatur describit. 645
    EPIST. III .---Confert illi questoris officium, quo Decoratus eius frater, dum uiueret, potiebatur; et ambo maximopere laudantur. 646
    EPIST. Iu .---Declarat se elegisse in questorem Honoratum fratrem Decorati: qui ambo, postquam preclara de questura dixit, laudantur, et ut Honoratum cetui ascribant suo petit. 647
    EPIST. u .---Docet quid in munere saionis ab eo gerendum sit, uel non. 648
    EPIST. uI .---Iubet ut uniuersas facultates Thomatis, qui ob certa domus regie predia duodecim millia solidorum debebat, fisco applicet, reddendas ipsi, si modo intra calend. Sept. soluerit; sin minus, Ioanni tradendas, qui prefatam summam illaturum se erario promiserat. 649
    EPIST. uII .---Illi tradit Thomatis bona, dummodo decem millia solidorum erario pro eo soluat, nec ipse Thomas debito intra calend. Sept. satisfaciat. 650
    EPIST. uIII .---Decernit ut e Fauentina ciuitate quadratos lapides Rauennam sine cuiusquam damno deuehendos curet. 651
    EPIST. IX .---Iubet ut construendis muris noue ciuitatis in Tridentina regione operam impendant. Ibid.
    EPIST. X .---Precipit ut a transeuntibus Gepidis, quos ad Gallie custodiam mittebat, uenetias atque Liguriam nichil damni pati sinat; ideoque omnia necessaria eis suppeditentur. 652
    EPIST. XI .---Proficiscentibus in Gallias Gepidis tres solidos in auro per hebdomadam concedit. Ibid.
    EPIST. XII .---Iubet ut Palentiana massa heredibus Argolici et Amandiani erepta, restituatur: si tamen inuasoribus quid fauerit, precipit ut ad curiam ueniant, ius suum defensuri. 653
    EPIST. XIII .---Monet ut annonas constitutas exercitui prebeant, ne eius direptioni pateant prouinciales. Ibid.
    EPIST. XIu .---Preficit eum tributis unicuique pro possessionum diuersitate imponendis,  et, iubet ut perquirat num iudices ob frequentiorem per prouincias discursum incolis illicita dispendia irrogauerint. 653
    EPIST. Xu .---Scribit se ad eos misisse Seuerinum cum edictis, ut oppressos tributorum pondere releuet. 655
    EPIST. XuI .---Precipit ut per cunctam Italiam inquirat, ematque ligna ad mille dromones construendos, et idoneum nautarum numerum classibus seruiturum colligat. 656
    EPIST. XuII .---Illum laudat ob subitam nauium constructionem, et iubet ut eas Rauennam mittat, aliasque curet fabricandas; tum prohibet quominus nautis piscatores alueos Mincii, Ollii, ceterorumque fluminum suis precludant sepibus. 657
    EPIST. XuIII .---Scribit se iussisse ut naute quererentur et Rauennam mitterentur; tum precipit ut si que ligna per ripam Padi fabricandis dromonibus apta etiam in prediis regalibus inueniantur, abscindere ea liceat. 658
    EPIST. XIX .---Iubet ut collecti naute Rauennam citius mittantur. 659
    EPIST. XX .---Statuit ut ad ripam Padi cum artificibus accedat ad ligna dromonibus apta concidenda, absque tamen possessorum damno. Et iubet ut auferantur sepes a fluminibus Mincio, Ollio, Ansere, Tiberi et Arno, quo aluei tractus liber sit nauium excursibus. Ibid.
    EPIST. XXI .---Multis laudibus illum euehit, ipsique decuriarum recturam confert; et que sit hec dignitas exponit. 660
    EPIST. XXII .---Indicat se elegisse in rectorem decuriarum Capuanum preclaris uirtutibus exornatum. 661
    EPIST. XXIII .---Iubet ut sagittariis ad comitem Iulianum destinatis annonas et nauigia prebeat. 662
    EPIST. XXIu .---Monet ut bona Ioanne, que intestata et nullis affinibus superstitibus decessisse perhibebatur, fisco regio applicet, dummodo tamen rem ita se habere compererit. Ibid.
    EPIST. XXu .---Concedit illi in perpetuum Mediolanensis tribunatus curam. 663
    EPIST. XXuI .---Precipit ut uIII iduum Iuniarum ad aulam sine ullo prouincialium damno, regalia dona accepturi ueniant. Ibid.
    EPIST. XXuII .---Imperat millenarios prouincie Piceni et Samnii commoneat ut ad aulam tum donatiuum accepturi, tum gestarum in bello rerum rationem reddituri citius properent. 664
    EPIST. XXuIII .---Illum accersit ad comitatum suum, ut pote uirum illustrem sibique necessarium. Ibid.
    EPIST. XXIX .---Iubet ut non trahatur Ocerus cecus in seruitutem, si probauisse se esse ingenuum reperiatur. 665
    EPIST. XXX .---Precipit ut a Costula atque Daila Gothorum libertate gaudentibus onera seruilia amoueantur. Ibid.
    EPIST. XXXI .---Decernit ut Marcus presbyter, Andreas et alii cogantur ad pecuniam fisco soluendam, si debitores esse constiterit. Ibid.
    EPIST. XXXII .---Admonet ut corrigat Proculam uxorem suam, que grauissime percussisse uxorem Patzenis dicebatur: si tamen accusatam falso eam esse crediderit Brandila, uult ut ad aulam cum uxore ueniat causam dicturus. 666
    EPIST. XXXIII .---Iubet ut discutiat causam Brandile, qui Reginam uxorem Patzenis, dum in expeditione Gallicana uersaretur, in matrimonium duxerat, et si accusationem ueram cognouerit, adulteros puniat. Ibid.
    EPIST. XXXIu .---Sancit ut Frontosum absque mora adigat ad solutionem pecunie publice, quam decoxerat, et quam multoties redditurum se promiserat. 667
    EPIST. XXXu .---Monet se ex Hispania frumentorum copiam, ad penuriam Romanorum subleuandum deuehi iussisse: eam tamen naucleros in Africam deportasse et uendidisse; quibus ideo mille triginta octo solidorum mulctam imponit. 668
    EPIST. XXXuI .---Illum ob membrorum debilitatem ab expeditione bellica eximit; et permittit ut deinceps uitam remissam, priuatus tamen donatiuo, exigat. 669
    EPIST. XXXuII .---Conseruat iura eorum Synagoge olim concessa, dummodo iuribus Ecclesie non noceant. Ibid.
    EPIST. XXXuIII .---Iubet  ut arbores Signino alueo innascentes radicitus amputentur. 670
    EPIST. XXXIX .---Mittit eos in Hispaniam, ut reprimant auctoritate legum tum homicidas, tum exigentes assem publicum, qui per grauamina ponderum possessorum patrimonia premebant; tum denique omnes in malis et furtiuis actibus uersatos. 671
    EPIST. XL .---Illi confert sacrarum largitionum comitiuam, multisque laudibus eum exornat. 673
    EPIST. XLI .---Indicat se Cyprianum meritis propriis et natalium splendore fulgentem ad sacrarum largitionum comitiuam euexisse. 674
    EPIST. XLII .---Feritas spectaculorum, amphitheatrum Titi, et ludi qui in eo edebantur describuntur; hortaturque consulem ad premia pugnantibus munificentius largienda. 675
    EPIST. XLIII .---Laudat sororem suam, quam Transmundo in matrimonium dederat; et conqueritur quod ipse Gesalecum regno propter perfidiam expulsum benigne exceperit, atque in exteras plagas cum diuitiis transmiserit. 677
    EPIST. XLIu .---Scribit se excusationem eius purgationemque ob Gelaseci susceptionem libenti animo accepisse; et remittit munera ab eo sibi oblata. 678
    LIBER SEXTUS. 679
    Formula consulatus. Ibid.
    Formula patriciatus. 681
    Formula prefecti pretorio. 682
    Formula prefecture Urbane. 684
    Formula questure. 685
    Formula magisterie dignitatis 687
    Formula comitiue sacrarum largitionum. 688
    Formula comitiue priuatarum. 689
    Formula comitiue patrimonii. 691
    Formula qua per codicillos uacantes proceres fiant. 692
    Formula illustratus uacantis. 693
    Formula comitiue primi ordinis. 694
    Formula magistri scrinii, et comitiue primi ordinis, que danda est comiciaco, quando permilitat. Ibid.
    Formula de referendis in senatu. 695
    Formula uicarii urbis Rome. 696
    Formula notariorum. 697
    Formula referendariorum. 698
    Formula prefecti annone. Ibid.
    Formula comitis archiatrorum. 700
    Formula consularitatis. 701
    Formula rectoris prouincie. 702
    Formula comitiue Syracusane. 704
    Formula comitiue Neapolitane. 705
    Formula honoratis possessoribus et curialibus ciuitatis Neapolitane. 706
    Formula militibus. Ibid.
    LIBER SEPTIMUS. 705
    Formula comitiue prouincie. Ibid.
    Formula presidatus. 708
    Formula comitiue Gothorum per singulas prouincias. 709
    Formula ducatus Rhetiarum. Ibid.
    Formula cure palatii. 710
    Formula comitiue formarum Urbis. 712
    Formula prefecti uigilum urbis Rome. 713
    Formula prefecti uigilum urbis Rauennatis. 714
    Formula comitiue portus urbis Rome. 715
    Formula tribuni uoluptatum. Ibid.
    Formula defensoris cuiuslibet ciuitatis. 716
    Formula curatoris ciuitatis. 717
    Formula comitiue Romane. Ibid.
    Formula comitiue Rauennatis. 718
    Formula ad prefectum Urbis de architecto publicorum. Ibid.
    Formula comitiue insule Curritane et Celsine. 719
    Formula de preposito Calcis. Ibid.
    Formula de armorum factoribus. 720
    Formula ad prefectum pretorio de armorum factoribus. Ibid.
    Formula binorum et ternorum si per iudicem agantur. 721
    Formula binorum et ternorum, si per officium agantur. Ibid.
    Formula commonitorii illi et illi scriniariis. Ibid.
    Formula uicarii portus. 722
    Formula principis Dalmatiarum. Ibid.
    Formula ad commendandos comiti principes. Ibid.
    Formula comitiue diuersarum ciuitatum. 723
    Formula honoratis possessoribus et curialibus. Ibid.
    Formula principis militum comitiue. Ibid.
    Formula de custodiendis portis ciuitatis. 724
     Formula tribunatus prouinciarum. 724
    Formula principatus urbis Rome. 725
    Formula qua moneta committitur. Ibid.
    Formula legatorum gentium diuersarum. 726
    Formula euocatoria, quam princeps dirigit. Ibid.
    Formula euocatoria, que petenti conceditur. Ibid.
    Formula commeatalis. Ibid.
    Formula spectabilitatis. 727
    Formula clarissimatus. Ibid.
    Formula tuitionis. Ibid.
    Formula de matrimonio confirmando et liberis legitime constituendis. 728
    Formula etatis uenie. Ibid.
    Formula edicti ad questorem, ut ipse spondere debeat qui saionem meretur. 729
    Formula probatorie chartariorum. Ibid.
    Formula de competitoribus. 730
    Formula, qua Census releuetur ei qui unam casam possidet pregrauatam. Ibid.
    Formula qua consobrina legitima fiat uxor. 731
    Formula, ad prefectum, ut sub decreto curiali predia uendat. 732
    LIBER OCTAuUS. 733
    EPISTOLA RIMA .---Pelit eius gratiam et amicitiam iisdem interpositis conditionibus quibus cum Theodorico priores imperatores societatem inierant. Ibid.
    EPIST. II .---Eum reddit certiorem se regem unanimi Gothorum Romanorumque consensu creatum fuisse, et mittit ad eum Sigismerem comitem cum aliis qui ipsius nomine sacramenta prestent. 734
    EPIST. III .---Theodoricum regem preclaris laudibus extollit, et renuntiat populo Romano ad solium se fuisse communibus Gothorum Romanorumque suffragiis erectum, atque per legatos se iustitiam seruaturum pollicetur. 736
    EPIST. Iu .---Scribit se Gothorum Romanorumque sacramenta pro munimine adepti regni suscepisse, et petit ut eadem prestent. 737
    EPIST. u .---Significat se, Theodorico adhuc superstite, omnium sacramenta in regia ciuitate recepisse, et hortatur ut eorum exemplum sequantur, nec non per comitem iis interposito sacramento fidem spondet. Ibid.
    EPIST. uI .---Renuntiat se a Theodorico, dum adhuc uiueret, regno donatum; sibique Gothos Romanosque fidem sub iurisiurandi religione promisisse. Tum petit ut qui uersantur in Galliis illos imitentur. 738
    EPIST. uII .---Hortatur ut Gothi Romanis, et Romani Gothis uicissim iurent se fidem regi prestituros. Ibid.
    EPIST. uIII .---Renuntiat se Theodorico mortuo successisse. Tum ipsius orationibus se commendans, petit ut prouinciales cunctos ad fidem principi seruandam cohortetur. 739
    EPIST. IX .---Illi confertur patriciatus dignitas, preclarisque laudibus una cum Gensemundo exornatur. Ibid.
    EPIST. X .---Eximia facinora Tulum exponit, et scribit se eum ad patriciatus culmen euexisse. 741
    EPIST. XI .---Hortatur senatores ut regi gratias referant, quod ab eo ad patriciatus honorem promotus fuerit. 743
    EPIST. XII .---Plurimum eum patremque laudat ob eloquentiam, et illum comitiue domesticorum honore decorat. 744
    EPIST. XIII .---Multis laudibus eum effert, eo quod multas dignitates sub Theodorico sapienter administrauerit. Tum questuram illi confert. 745
    EPIST. XIu .---Eximia laude Ambrosium exornat, et nuntiat se illum questure dignitate insigniuisse. 747
    EPIST. Xu .---Scribit sibi gratissimum fuisse, quod pontificem elegerint eum quem Theodoricus designauerat. 748
    EPIST. XuI .---Summis laudibus eum cum fratre extollit, et illi comitiuam sacrarum largitionum concedit. Ibid.
    EPIST. XuII .---Multum laudat Opilionem, patrem et fratrem ipsius; et petit ut faueant promotioni eius ad comitiuam sacrarum largitionum. 749
    EPIST. XuIII .---Eum  et amplissimis laudibus celebrat, et questura donat. 751
    EPIST. XIX .---Felicem cum familia plurimis ornat laudibus, et scribit se eum questorem elegisse. Ibid.
    EPIST. XX ---Scribit se prefectum pretorio propter improbitatem prefectura amouisse, et in eius locum suffecisse Albienum, qui summopere predicatur. 752
    EPIST. XXI .---Illum ob egregia bellice uirtutis facinora, et ob filios bene institutos regique oblatos laudat. Tum patriciatus dignitatem ei confert. 754
    EPIST. XXII .---Post enumeratas Cypriani filiorumque eius laudes, scribit se illum ad patriciatus honorem euexisse; et ut electioni eius faueant, hortatur. 755
    EPIST. XXIII .---Precipit ut massas quasdam que ex facultatibus matris Theodahado, quem eximie laudat, obtigerant, actoribus eius absque ulla mora tradat. 756
    EPIST. XXIu .---Remittit ad pape iudicium eos qui clerico Romano litem intenderint. Qui sancte sedis auctoritatem contempserit, eum uult et causa cadere, et decem librarum auri mulcta pauperibus eroganda puniri. 757
    EPIST. XXu .---Confirmat munificentiam Tulum, qua domum in castro Lucullano positam Ioanni concesserat. 758
    EPIST. XXuI .---Preficit illis Quidilanem, et iubet ut ipsi obediant. Ibid.
    EPIST. XXuII .---Precipit ut percurrant Fauentinum territorium, et si quem Gothorum aut Romanorum incolas uexasse repererint, is, habita damni ratione, et mulcta affligatur et pena. 759
    EPIST. XXuIII .---Decernit ut Tancanem, qui Constantii et uenerii agellum Fabriculam nomine abstulerat, quique eos seruituti addixerat, suo iubeat adesse iudicio, ut iuri consentaneam subeat sententiam. Ibid.
    EPIST. XXIX .---Iubet ut cloacarum urbis ora pandant, et ut hoc opus Genesius urgeat. 760
    EPIST. XXX .---Precipit ut cogat Parmenses municipes antiquos cuniculos ita diligenter emundare, ut aquam influentem nichil impediat. Ibid.
    EPIST. XXXI .---Prouinciam Brutiorum describit, et iubet ut tam prouinciales quam curiales, fide iussoribus datis penaque interposita, promittant se maiori anni parte in ciuitatibus quas incolere maluerint mansuros. 761
    EPIST. XXXII .---Fontem Arethuse depingit; et iubet ut eos qui equos Nimfadii abstulerunt, et perquirat, et puniat. 762
    EPIST. XXXIII .---Decernit ut pridie natalis sancti Cypriani una cum possessoribus et conductoribus diuersarum massarum ad Lucanie conuentum Leucotheam nomine conueniat, ad reprimendam quorumdam rusticorum audaciam, qui negotiatores bonis spoliabant. Tum describit locum, fontisque Marciliani uirtutes et miracula. 763
    LIBER NONUS. 765
    EPISTOLA PRIMA .---Conqueritur de nece Amalafride ab Hilderico illata. Tum mittit legatos, apud quos crimen excuset. Quod si renuerit, bellum ipsi minitatur. Ibid.
    EPIST. II .---Protegit curiales ab omni iniuria, indicta uexatoribus, aut decem librarum auri multa, aut corporea pena. 766
    EPIST. III .---Iubet ut chartarium mittat ad massam Rusticianam, in cuius uisceribus aurum latet, et illud curet effodi. Tum aurificum industriam describit. 768
    EPIST. Iu .---Decernit ut Agenantiam, uxorem Campaniani, et liberos ex albo curialium expungat, et in possessorum numero collocet. 769
    EPIST. u .---Constituit ut qui in annone caritate frumenta abdiderunt, illa moderato pretio uendant. 770
    EPIST. uI .---Permittit ut ad balneum Baianum sanitatis causa se conforat, militie tamen emolumenta per id tempus percepturus. 771
    EPIST. uII .---Multis audibus patrem socerumque eius extollit. Tum illi prefecturam urbanam confert. 772
     EPIST. uIII .---Mittitur denuo ad Dalmatiarum atque Suauie prouincias regendas. 773
    EPIST. IX .---Significat se misisse ad Dalmatias regendas comitem Osum, et Seuerinum, quibus ut obediant imperat. Ibid.
    EPIST. X .---Relaxat que illis preter consuetudinem imposita fuerunt tributa, concessa facultate iis qui a censitoribus uexati fuerint apud principem conquerendi. 774
    EPIST. XI .---Prohibet quominus quidquid tributorum per uictorem et Witigisclum de quarta indictione est adiectum, a possessoribus exigant. 775
    EPIST. XII .---Iubet ut si quid super tributarium solidum per quartam indictionem a prouincialibus exegerint, sine aliqua imminutione reddant. 776
    EPIST. XIII .---Precipit ut domesticis qui comitibus prouinciarum obsequuntur, supra ducentos solidos et decem annonas curet quinquaginta solidos annuos adiungi, regis rationibus imputandos. Ibid.
    EPIST. XIu .---Decernit ut quidquid a prouincialibus pro reparatione murorum fuit extortum, aut restituatur, aut reficiendis menibus impendatur. Tum reprehendit eum, quod substantias mortuorum sine aliqua discretione iustitie nomine fisci caduci uindicaret. Insuper dicit prouinciales conqueri se conuentionibus omnimodis grauatos. Denique statuit ut edicta a Theodorico pro componendis Siculorum moribus promulgata ita custodiantur, ut sacrilegii reus habeatur, quisquis ea uiolare aliquatenus tentauerit. 777
    EPIST. Xu .---Decreta promulgat saluberrima in simoniacos iuxta antiqua senatusconsulta. 778
    EPIST. XuI .---Iubet ut edictum suum et senatusconsulta de abigenda simonia tabulis marmoreis incidantur, et ante atrium basilice sancti Petri collocentur. 781
    EPIST. XuII .---Decernit ut liberet quosdam, nobiles Romanos, qui pro sola seditionis exorte suspicione in carcere detinebantur; et permittit eis ut se iustis legibus uindicent. Ibid.
    EPIST. XuIII .---1. Contra peruasores bonorum alienorum. 2. Contra affigentes titulos nomine publico. 3. Contra obtinentes callide et peruerse sententiam principum. 4. Contra diuidentes aliena matrimonia. 5. Contra adulteros. 6. Contra eos qui duabus uxoribus copulabantur. 7. Contra concubinarios et concubinas. 8. Contra eos qui terrore donationes extorquebant. 9. Contra maleficos. 10. Contra homicidas. 11. Contra eos qui in una causa secundo a iudicibus ordinariis prouocabant. 12. Contra uiolatores edictorum tam ipsius quam Theodorici. 782
    EPIST. XIX .---Scribit se edictum duodecim capitum edidisse; et iubet ut in senatu recitetur, et a prefecto Urbis per triginta dies locis celeberrimis proponatur. 786
    EPIST. XX .---Sancit ut edictum suum per triginta dies in conuentibus publicis more solemni recitetur. Ibid.
    EPIST. XXI .---Precipit ut professores grammatice, eloquentie et iuris constituta emolumenta sine aliqua imminutione percipiant. 787
    EPIST. XXII .---Preclaris laudibus Paulinum eiusque familiam exornat. Tum consulatus ei confert insignia. 789
    EPIST. XXIII .---Magnopere extollit uenantium Paulini patrem, ipsumque Paulinum, quem creauerat consulem; et petit ut eius electioni faueant. 790
    EPIST. XXIu .---Enumerat dignitates quas Cassiodorus summo cum honore et integritate sub Theodorico ipsoque Athalarico gesserat. Tum illi eximiis laudibus cumulato prefecturam pretorianam confert. 791
    EPIST. XXu .---Scribit se Cassiodoro, quem magnopere commendat, prefecturam pretorianam concessisse. 793
    LIBER DECIMUS. 795
    EPISTOLA PRIMA .---Scribit se post mortem Athalarici in consortium regni Theodahadum adsciuisse, et misisse legatos qui pacis prorogationem petant. Ibid.
    EPIST. II .---Significat se ab Amalasuntha in socium regni assumptum, et petit ut iudicio suo faueat. 797
     EPIST. III .---Denuntiat se in societatem regni Theodahadum multis uirtutibus, multa sapientia exornatum uocasse, et petit ut hac de causa gratias Deo referant. 798
    EPIST. Iu .---Scribit se ab Amalasuntha, que multis laudibus extollitur, ad societatem imperii prouectum. 799
    EPIST. u .---uetat quominus domestici sui ullatenus insolescant, precipitque ut modestia et legum custodia reliquis exemplo sint. 800
    EPIST. uI .---Plurimum eum laudat, eumque ad questuram euehit. 801
    EPIST. uII .---Denuntiat se Patricio preclaris uirtutibus prefulgenti questoris dignitatem contulisse. 802
    EPIST. uIII .---Rogat ut marmora uel alia necessaria, que Calogenitus comparauerat, iubeat ad reginam transmitti. 803
    EPIST. IX .---Petit ut sinat in Italiam transferri que Calogenitus emerat. 804
    EPIST. X .---Rogat ut de sospitate sua per legatos quos ad Iustinianum miserat admoneat. Ibid.
    EPIST. XI .---Maximum ex Aniciorum familia, que multis ornatur encomiis, oriundum, et uxori regie stirpis matrimonio iunctum ad primiceriatum, siue domesticatum, promouet. Ibid.
    EPIST. XII .---Scribit se Maximo olim consuli primiceriatus seu domesticatus dignitatem et uxorem regie stirpis concessisse, et petit ut has nuptias letitia profusa celebrent. 805
    EPIST. XIII .---Senatores reprehendit quod plebis leuitati et uanis suspicionibus in ipsis regni eius primordiis non occurrerint. 806
    EPIST. XIu .---Populum ad fidem regi seruandam et ad abiiciendam uanam suspicionem hortatur. 807
    EPIST. Xu .---Ei commendat quemdam pro Ecclesie Rauennatis negotio Constantinopolim missum. 808
    EPIST. XuI .---Scribit se misisse aliquos ad sacramenta senatui prestanda. Ibid.
    EPIST. XuII .---Scribit se aliquos Romam misisse, qui regis fidem obligent. 809
    EPIST. XuIII .---Scribit se exercitum ad Romanorum defensionem misisse, et ei uaccenem maiorem domus regie prefecisse. Ibid.
    EPIST. XIX .---Laudat imperatorem, petit pacis conseruationem; et remittit Constantinopolim Petrum legatum, adiuncto ei suo legato. 810
    EPIST. XX .---Gratias agit de legato et epistolis eius; scribitque se curauisse ut papa senatusque illi per litteras respondeant. Tum dicit se ad illam misisse legatum multis uirtutibus et doctrina preditum. 811
    EPIST. XXI .---Indicat se et Theodahadum gratiam eius enixius querere, et rogat ut in glorie eius societatem ueniant. 812
    EPIST. XXII .---Pacem ab eo petit per legatum sacerdotio clarum et doctrine laude conspicuum. Ibid.
    EPIST. XXIII .---Scribit se excepisse gratanti animo Petrum eius legatum, et per uirum, quem ad eum mittit, pacis firmitatem inter utrumque imperium rogat. 813
    EPIST. XXIu .---Indicat se ei scripsisse per Theodahadi legatum, ut rediens afferat litteras imperatoris incolumitatis et gratie erga ipsam Gudelinam et maritum testes. 814
    EPIST. XXu .---Significat, se accepisse litteras imperatoris ab Heracleano, quibus statim respondet, nuntians se pro eius uoto ad papam scripsisse. Ibid.
    EPIST. XXuI .---Dicit se iussisse Senatorem prefectum pretorio ad predium quarumdam monialium accedere, ut, si quid ei iniurie aquarum intulerit illuuies, tributa abroget. Tum respondet iis que de ueranilda scripserat. 815
    EPIST. XXuII .---Iubet ut Ligurum uenetorumque inopie succurrat. Ibid.
    EPIST. XXuIII .---Confirmat quidquid Cassiodorus circa arcarios prorogatores tritici, uini et casei, macellarios, etc., in urbibus Roma, Rauenna, Ticino et Placentia constituerat. Tum uetat sub graui pena ne quis intra quinquennium ipsis succedat. Denique iubet ut ob sterilitatis damna pretia rerum temperet. 816
     EPIST. XXIX .---Concedit illi facultatem aquas Bormias petendi ad sanandam podagram, que graphice describitur. 817
    EPIST. XXX .---Iubet ut labantes elephantes eneos pristino statui et firmitati restituat. Tum elephantes et eorum proprietates mirifice depingit. 818
    EPIST. XXXI .---Scribit se ab exercitu, more maiorum, regem fuisse creatum. 819
    EPIST. XXXII .---Exponit calamitates quas Italia propter bella sustinebat. Tum per legatos pacem ab imperatore petit. 820
    EPIST. XXXIII .---Rogat ut imperatorem inducat ad pacem Italie concedendam. 821
    EPIST. XXXIu .---Petit ut et legatos, quos ad imperatorem misit, adiuuent, et pro ipso preces Deo fundant. 822
    EPIST. XXXu .---Petit ut legati ad imperatorem missi nullam moram patiantur. Ibid.
    LIBER UNDECIMUS. 821
    Prefatio. Ibid.
    EPISTOLA PRIMA .---Pluribus laudat Amalasuntham, et parentes, et filium eius Athalaricum. Tum rogat senatores ut principibus gratias pro collata ipsi prefectura pretoriana referant. 824
    EPIST. II .---Petit ut orationibus eius, admonitionibus correptionibus etiam adiuuetur. 827
    EPIST. III .---Commendat se illorum precibus; et petit ut ieiunium pro salute principum et pro pace obtinenda indicant. Tum eos hortatur ut uitia cuncta a populo procul amandent. 829
    EPIST. Iu .---Admonet ut officium sibi commissum fideliter exsequatur. 830
    EPIST. u .---Hortatur ut populo Romano penuria laboranti quamprimum succurrat. Ibid.
    EPIST. uI .---Ioannes a Cassiodoro creatur cancellarius, et quid in hac dignitate agendum admonetur. 831
    EPIST. uII .---Precipit admoneantur tributarii ut trina illatione et temporibus constitutis uectigalia solita persoluant. 833
    EPIST. uIII .---Multa et preclara prebet monita, et promittit se iudicem integerrimum futurum. 834
    EPIST. IX .---Hortatur ut diligant iustitiam, eamque a subditis suis obseruari curent. 836
    EPIST. X .---Significat regem concessisse Dauo facultatem petendi Lactarium montem ad sanitatem recuperandam, et iubet ut ei necessaria queque suppeditet. 837
    EPIST. XI .---Declarat se speciebus pretia fixisse, statuta edicti uiolatoribus pecuniaria corporeaue pena. 838
    EPIST. XII .---Statuit ut ab hospitibus exigantur tantum pretia per militem suum, ciues et episcopum loci definita. Qui secus fecerit, in eum sex solidorum mulctam et fustuarium supplicium decernit. Ibid.
    EPIST. XIII .---Rogat ut regi pacem concedat. Quod ut facilius assequatur, Rome sanctorumque apostolorum Petri et Pauli preces suis adiungit. 839
    EPIST. XIu .---Describit Comum ciuitatem, et indicat regem eius incolas munere perpetuo affecisse. 840
    EPIST. Xu .---Notum facit regem centum libras auri ad necessitates eorum subleuandas concessisse, et ut regi gratias referant hortatur. 841
    EPIST. XuI .---Promittit se perpensurum querelas de libra et mensuris delatas, et si quem in fraude uersatum compererit, ad reparandam illatam iniuriam coacturum. Tum petit ut ad apparatum exercitus necessaria queque confestim et libenter procurent. 842
    XuII.---Promotiones officii pretoriani. Ibid.
    XuIII.---De corniculario qui egreditur. 843
    XIX.---De corniculario qui accedit. Ibid.
    XX.---De primiscrinio qui egreditur. Ibid.
    XXI.---De primiscrinio qui accedit. Ibid.
    XXII.---De scriniario actorum. Ibid.
    XXIII.---De cura epistolarum. 844
    XXIu.---De scriniario cure militaris. Ibid.
     XXu.---De primicerio exceptorum. 844
    XXuI.---De Sexto scholario. Ibid.
    XXuII.---De prerogatiuario. Ibid.
    XXuIII.---De commentariensi. Ibid.
    XXIX.---De regendario. 845
    XXX.---De primicerio deputatorum, et de primicerio Augustalium. Ibid.
    XXXI.---De primicerio singulariorum qui egreditur. Ibid.
    XXXII.---De primicerio singulariorum qui accedit. Ibid.
    XXXIII.---De concedendis delegatoriis. Ibid.
    XXXIu.---Antiano suggerente dictum. 846
    XXXu.---Delegatoria. Ibid.
    EPIST. XXXuI .---Decernit ut septingenti solidi dentur ei qui laudabiliter cornicularii est perfunctus officio, et suam ipse integritatem commendat. 847
    EPIST. XXXuII .---Statuit ut primiscrinio, officio iam perfuncto, solidos ex canone prouincie Campanie solemniter tribuat. 848
    EPIST. XXXuIII .---Describit modum conficiende charte, necnon eius utilitatem. Tum precipit ut cuidam prescriptam pecunie summam e Thuscia prouincia deportatam largiatur. Ibid.
    EPIST. XXXIX .---Iubet ut assem publicum, quem Lucani et Brutii loco suum et boum singulis annis Urbi pendebant, soluendum curet. Tum recenset bona quibus patriam suam cumulauerat. 850
    EPIST. XL.---Indulgentia. 851
    LIBER DUODECIMUS. 853
    EPISTOLA PRIMA .---Electis a prefecto pretorio cancellariis, et in diuersas prouincias missis, salutaria monita ad munus bene gerendum, et precipue ad auaritiam fugiendam, traduntur. Ibid.
    EPIST. II .---Inuitat iudices ad suiipsius imitationem. Tum precipit et possessorem admoneant ut tributa indictionis 13 deuota mente temporibusque statutis persoluantur, et fidelem expensarum notitiam ad scrinia pretoriana dirigant. 854
    EPIST. III .---Quomodo saiones cancellariis deputatos officio suo fungi oporteat, admonet. 856
    EPIST. Iu .---Iubet ut pisces exquisitos et uinum acinaticium, quod pluribus laudatur, mense regis prouideat. Ibid.
    EPIST. u .---Significat regem pretia rerum in Lucania Brutiorumque agris ob illatam ab exercitu iniuriam minuisse. Tum iubet ut populi a iudicibus, a ducibus milites in officio contineantur. Denique uetat quominus ulla domus, ne sua quidem, aut regia, ab alendis copiis eximatur. 858
    EPIST. uI .---Minatur penas iudicibus iniquis, et hortatur bonos ut publicis utilitatibus indefessi consulant. 859
    EPIST. uII .---Indicat regem fiscum indictionis 15 aliquibus incursione Sueuorum uastatis relaxasse. 860
    EPIST. uIII .---Eximit casas quorumdam a fisco publico exactoribus tributorum persoluendo, dummodo suis ipsi manibus illum regias in arcas tempore prescripto deferant. Ibid.
    EPIST. IX .---Significat Afrum aliquem ambiisse facultates relictas a quodam nullis filiis aut heredibus superstitibus mortuo, quem iubet more solemni in illas introduci. 861
    EPIST. X .---Precipit ut summam future indictionis sine mora ulla exigant. Si secus fecerint, minatur se eos rigidius tractaturum. 862
    EPIST. XI .---Iubet ut obsonia populo Romano a rege concessa absque fraude distribuat. Ibid.
    EPIST. XII .---Laudat imprimis uinum Palmatianum, necnon Silanum caseum: et iubet ut utrumque ad aulam regiam mittendum sollicitius perquirat. 863
    EPIST. XIII .---In eos qui munera regis collata Ecclesiis subripuerant. 864
    EPIST. XIu .---Describit Rhegiensem regionem, et prohibet quominus laridum et triticum ab ea deinceps cemptionis nomine postulentur. 865
    EPIST. Xu .---Describit urbem Scyllacium patriam suam et uiuaria  que ad pedem Moscii montis effoderat. Tum quedam de paraueredis, annonis et pulueraticis iudicum edicit. 866
    EPIST. XuI .---Iubet subditos sibi admoneat ut tributa consueta libenter exsoluant: nullus statuta pondera excedat; mittat ipse quarto quoque mense ad pretoriana scrinia fidelem expensarum notitiam. 868
    EPIST. XuII .---Precipit possessores moneat ut iuxta montem Caprarium et loca circa muros iacentia fouearum ingentia ora pandant. Ibid.
    EPIST. XuIII .---Iubet ut iter Flaminie reficiat; paraueredorum prescriptum procuret numerum; congreget sine possessorum dispendio annonas; cibos qui mensis regiis parantur sedulo perquirat. 869
    EPIST. XIX .---Commonet ut omnia ad regem solemniter excipiendum necessaria paret. 870
    EPIST. XX .---Iubet ut reddant actoribus sancti Petri cum obligatione chirographi uasa sacra que Agapitus papa ad Orientem legatus missus pro pecunia accepta arcariis regiis oppignerauerat. Ibid.
    EPIST. XXI .---Officium scribarum et utilitatem describit. 871
    EPIST. XXII .---Iubet ut tributum in uino, oleo et tritico, quibus hoc anno prouincia abundabat, soluant; et mittit Laurentium cum pecunia ad maiorem eiusmodi rerum numerum comparandum Rauennamque deuehendum. Tum illam prouinciam accurate depingit. 872
    EPIST. XXIII .---Precipit ut Istriam prouinciam uinum, oleum triticumque empturus petat. 873
    EPIST. XXIu .---Iubet ut naues parent ad uinum et oleum ex Istria prouincia Rauennam deuehenda. Tum de nauigatione et nautarum labore, precipue in salinis exercendis, disserit. 874
    EPIST. XXu .---Ex quibusdam signis futuram inopiam colligit; cui ut occurratur, iubet ueterum frugum ingens copia congregetur. 875
    EPIST. XXuI .---Succurrit libenter et gratis uenetis inopia ob anni sterilitatem laborantibus, tributa remittendo et annonas concedendo. 876
    EPIST. XXuII .---Mittit ingentem panici numerum populo penuriam patienti distribuendum. 877
    EPIST. XXuIII .---Indicat Liguribus uictoriam e Burgundionibus reportatam, et fugam Alemannorum. Deinde dicit regem ob inopiam eis relaxasse dimidiam tributi partem, et horrea sua ad eos subleuandos aperuisse. 878
    HISTORIA ECCLESIASTICA TRIPARTITA. 879
    Prefatio. Ibid.
    LIBER PRIMUS. 881
    CAPUT PRIMUM.---Oratio allocutoria Sozomeni ad Theodosium imperatorem. Ibid.
    CAP. II.---Cur gentiles facilius quam Hebrei fidem Christi susceperint. 884
    CAP. III.---Que fuerit intentio Sozomeni historiam conscribendi, et ex quibus priorum gesta collegerit. 885
    CAP. Iu.---A quo tempore historie fecit initium, et quomodo Constantino signum crucis ostenditur, et qui imperatores et Cesares per idem fuere tempus. 887
    CAP. u.---Quomodo Constantinus Christianum dogma cognouerit; et de miraculis crucis, et morte Maxentii. 888
    CAP. uI.---De derogatione paganorum. 889
    CAP. uII.---De Constantio patre Constantini. 890
    CAP. uIII.---Quomodo Licinius fugatus, et Christianos fuerit persecutus, et nouissime uictus. 891
    CAP. IX.---De legibus quas Constantinus pro Christianis posuit, et de mutatione rituum paganorum Christianorumque prouectu, et de uictoriis eius, et ueneratione religionis. Ibid.
    CAP. X.---De diuersis confessoribus eorumque conuersatione. 894
    CAP. XI.---De diuersis monachis et eorum institutione. 896
    CAP. XII.---Quomodo contra Ecclesiam Arius sit exortus. 901
    CAP. XIII.---Epistola Alexandri pontificis Alexandrini ad uniuersas Ecclesias aduersus Arium. 903
    CAP. XIu.---Eiusdem ad Alexandrum episcopum Constantinopoleos. 906
     CAP. Xu.---Epistola Arii ad Eusebium. 914
    CAP. XuI.---Epistola Eusebii ad Paulinum episcopum Tyri. 915
    CAP. XuII.---De potentia Eusebii Nicomediensis. 916
    CAP. XuIII.---De Meletianis, et quomodo sint ab Ecclesia segregati, et quia nolente Alexandro Arium suscipere, per diuersa loca Ariani concilia celebrabant. Ibid.
    CAP. XIX.---Epistola Constantini principis ad Alexandrum pontificem Alexandrinum, et ad Arium, per quam hortatus est ut reuerterentur ad pacem. 918
    CAP. XX.---Quia tam pro Ariana questione quam pro Pasche definienda festiuitate in Nicea fecit Constantinus celebrare concilium. 920
    LIBER SECUNDUS. 919
    CAPUT PRIMUM.---De presulibus Ecclesiarum qui interfuerunt Niceno concilio. Ibid.
    CAP. II.---De libellis oblatis imperatori, et ab eo iussis incendi, et de disputatione dogmatis Ariani. 922
    CAP. III.---De laico simplici confessore uirum dialecticum superante, et de sene simplici, philosopho Christianum dogma pandente. 923
    CAP. Iu.---Quomodo in conflictu Alexander Constantinopoleos episcopus fecit philosophum obmutescere paganorum. 924
    CAP. u.---De prima sessione episcoporum in Niceno palatio, et de abdicatione Arii. Ibid.
    CAP. uI.---Relatio Eustathii Antiochie episcopi de Niceno concilio. 925
    CAP. uII.---Relatio Athanasii ad Afros. 926
    CAP. uIII.---De Sabino Macedonianorum episcopo. 928
    CAP. IX.---De fide Niceni concilii. Ibid.
    CAP. X.---Quomodo Eusebius et Theogonius, dato penitentie libello, recepti sunt. 929
    CAP. XI.---Epistola Eusebii Pamphili de fide Niceni concilii ad Palestinos. Ibid.
    CAP. XII.---Epistola Niceni concilii ad Alexandriam et Aegyptum destinata. 931
    CAP. XIII.---Quod Nouatianorum episcopum Acesium euocarit Constantinus ad concilium. 933
    CAP. XIu.---Quod canones ecclesiastici in Nicea conscripti sint, et de uicennalibus Constantini. Ibid.
    CAP. Xu.---Epistola Constantini de Ario et scriptis eius. 934
    CAP. XuI.---Eiusdem epistola ad Eusebium Palestine de confectione sacrorum librorum, et de repurgatione dominici sepulcri. Ibid.
    CAP. XuII.---Libellus penitentie ab Eusebio et Theogonio datus. 935
    CAP. XuIII.---De dedicatione et ornamentis ciuitatis, et de cultu Ierosolymorum, et ligno crucis, atque clauis quibus transfixus est Dominus. 936
    CAP. XIX.---De loco ubi uesta olim colebatur, et nunc archangeli basilica stat, et de miraculis que illic pro Christi nomine celebrantur. 938
    CAP. XX.---De templorum destructione. Ibid.
    CAP. XXI.---De conuersione barbarorum. 939
    CAP. XXII.---Quod Eusebius Nicomediensis Constantinopoleos inuaserit episcopatum, et de litteris Constantini aduersus eum. Ibid.
    CAP. XXIII.---Quod rursus Eusebius apud Constantinum impetrata uenia pro Arianis egerit. 941
    CAP. XXIu.---Qua fraude Eustathius Antiochenus sit episcopatu depositus et in exsilium deportatus, et qui post eum fuerint ordinati. Ibid.
    CAP. XXu.---De diuisione Antiocheni populi propter Eustathium. 943
    LIBER TERTIUS. Ibid.
    CAPUT PRIMUM.---De conuersione gentis Indorum atque Persarum. Ibid.
    CAP. II.---Quomodo Iudei Christianos accusauerint apud Persas, qui, et quanti, et quibus modis passi sint apud Persas. Ibid.
    CAP. III.---Epistola Constantini ad Persarum regem pro Christianis. 948
    CAP. Iu.---De Alexandri pontificis Alexandrini fine, et initio presulis Athanasii. 949
    CAP. u.---Que contra Athanasium gesta sint, et quomodo confugerit ad principem. 950
    CAP. uI.---Quomodo sit Arius ab exsilio reuocatus, et qualem libellum dederit Constantino, et de fraudibus Arianorum. Ibid.
    CAP. uII.---Epistola Constantini euocantis episcopos, ut Athanasii causas ipse cognosceret. 952
    CAP. uIII.---Quod uenientes episcopi Ario fauentes Athanasio detraxerint, ita ut in exsilium mitteretur. 953
    CAP. IX.---Quomodo Marcellus Ancyranus depositus sit, et de Asterio sophista. Ibid.
    CAP. X.---Quomodo Arius, dum studet ab Alexandro  Constantinopoleos in communionem suscipi, exstinctus sit. 954
    CAP. XI.---Quod prius Ariani cum orthodoxis conueniebant atque communicabant, et de lege Constantini qua iussit hereticorum oratoria ecclesiis applicari. 955
    CAP. XII.---Quomodo et ubi imperator Constantinus imperatores tres filios reliquerit, et percepto baptismate sit defunctus. 956
    LIBER QUARTUS. 957
    CAPUT PRIMUM.---Quomodo per quemdam presbyterum dogma Arii pullulauerit. Ibid.
    CAP. II.---Quomodo Athanasius fauore Constantini minoris Alexandriam remeauerit, et eiusdem Constantini epistola. Ibid.
    CAP. III.---De insidiis Arianorum aduersus Athanasium. 958
    CAP. Iu.---De morte Constantini minoris. Ibid.
    CAP. u.---Quomodo Athanasius, Arianis bella sibi denuo suscitantibus, ad partes discesserit Italie. Ibid.
    CAP. uI.---Quid de Athanasio Iulius decreuit episcopus. 959
    CAP. uII.---Quod Constans imperator partes fouerit Athanasii. Ibid.
    CAP. uIII.---De morte Alexandri Constantinopolitani pontificis, et de ordinatione apud orthodoxos Pauli, apud Arianos Macedonii. Ibid.
    CAP. IX.---Quod remoto Paulo Eusebius Nicomediensis Constantinopoleos inuaserit episcopatum, et de Antiocheno concilio, et ordinatione Eusebii in Alexandriam, et post eum Gregorii, et de transformatione Niceni concilii. 960
    CAP. X.---Epistola Antiocheni concilii de fide, et de bello Francico, et de Antiochie terremotu. 961
    CAP. XI.---Quomodo Gregorius Alexandriam uenerit, et fugerit Athanasius, et que mala per Gregorium gesta sint. 962
    CAP. XII.---Quod mortuo Eusebio Paulus in Ecclesiam rursus introductus sit, et ab Arianis Macedonius institutus. Ibid.
    CAP. XIII.---Quomodo Hermogenes magister militum uolens Paulum ab ecclesia pellere, a populo sit peremptus, et que uindicta processerit. Ibid.
    CAP. XIu.---Quomodo Gregorius ab Alexandria sit remotus, et Georgius Arianus ibi fuerit euocatus. 963
    CAP. Xu.---Athanasio, Paulo et aliis orthodoxis episcopis Rome constitutis, quid Orientalibus Iulius Romanus scripserit. Ibid.
    CAP. XuI.---Quid Orientales Iulio rescripserint. 964
    CAP. XuII.---Quid Athanasio Alexandriam remeante prouenerit. Ibid.
    CAP. XuIII.---Quomodo Paulus denuo Constantinopoli sit expulsus, et que neces introducto in Ecclesiam Macedonio sint facte. Ibid.
    CAP. XIX.---Denuo de calumniis contra Athanasium. 965
    CAP. XX.---De legatis orientalium episcoporum ad Constantem directis pro his que gesta erant. 966
    CAP. XXI.---Quod Constans fratrem pro fide mouerit, et quod Constantius Sardice concilium conuocari preceperit. 967
    CAP. XXII.---Athanasii relatio de nece Pauli Constantinopolitani episcopi. Ibid.
    CAP. XXIII.---De conuentu episcoporum in concilio Sardicensi. Ibid.
    CAP. XXIu.---Littere Sardicensis concilii ad uniuersos episcopos. 968
    CAP. XXu.---De legatis Sardicensium ad Constantium destinatis, et de nefanda machinatione contra eos a Stephano Antiocheno presule concinnata. 974
    CAP. XXuI.---Epistola Constantii ad Athanasium, ut ad eum ueniret. 976
    CAP. XXuII.---Alia epistola eiusdem pro eadem re. 977
    CAP. XXuIII.---Tertia Constantii epistola pro eodem Ibid.
    CAP. XXIX.---Epistola Iulii ad Alexandrinos pro Athanasio. Ibid.
    CAP. XXX.---Quid Constantius petierit Athanasium, et quid Athanasius Constantium, et quomodo, orthodoxis pontificibus recipientibus suas Ecclesias, heretici sint expulsi. 979
    CAP. XXXI.---Epistola Constantii per quam omnia gesta contra Athanasium habita sunt cassata. 980
    CAP. XXXII.---Epistola Constantii ad Alexandrinos, ut reciperent Athanasium. Ibid.
    CAP. XXXIII.---Epistola Constantii pro Athanasio, ut aboleretur quidquid contra eum gestum est. 981
    CAP. XXXIu.---Quomodo Athanasius Alexandriam sit reuersus. Ibid.
    CAP. XXXu.---Quibus occasionibus tunc respublica  turbabatur, et de diuisione Antiocheni populi propter fidem. 982
    CAP. XXXuI.---Epistola Hierosolymitani concilii ad Aegyptiacos episcopos. Ibid.
    CAP. XXXuII.---De Magnentio, tyranno, et de Britannione atque Nepotiano. 983
    CAP. XXXuIII.---De insidiis contra Athanasium gestis, et de leuitate Constantii. 984
    CAP. XXXIX.---De Macedonio eiusque crudelitate. Ibid.
    LIBER QUINTUS. 985
    CAPUT PRIMUM.---Quod defuncto Constante rursus Ariani Constantium aduersus Athanasium excitauerint. Ibid.
    CAP. II.---Quid Athanasius in satisfactione sue fuge retulerit. Ibid.
    CAP. III.---Quid Athanasius rursus de gestis Georgii in libro de fuga sua retulerit. 986
    CAP. Iu.---Quemadmodum Britannio sit priuatus imperio. 987
    CAP. u.---De Gallo Cesare, et de signo crucis quod tunc in celo apparuit. Ibid.
    CAP. uI.---De Photino heresiarcha eiusque damnatione. 988
    CAP. uII.---Fides exposita in Sirmio cum capitulis subiectis. Ibid.
    CAP. uIII.---Alia fides exposita Sirmii Latine, quam nos ex Greco transtulimus; et de disputatione Photini. 990
    CAP. IX.---De Osio Hispano. 992
    CAP. X.---De Magnentio tyranno et de tyrannide Syluani. Ibid.
    CAP. XI.---De resultatione Iudeorum, et de tyrannide Galli Cesaris atque peremptione. 993
    CAP. XII.---De Iuliano Cesare, et quod Iulio successerit Liberius. Ibid.
    CAP. XIII.---De Aetio heretico. Ibid.
    CAP. XIu.---De inimicis Athanasii. 994
    CAP. Xu.---De synodo apud Mediolanum facta. 995
    CAP. XuI.---De exsilio orthodoxorum episcoporum, quod Athanasius in fuge sue satisfactione conscripsit. Ibid.
    CAP. XuII.---Dialogus inter Liberium et Constantium gestus, et quomodo Liberius fuerit exsilio destinatus. 996
    CAP. XuIII.---Quomodo Liberius per aditionem Romanarum matronarum ab exsilio sit reductus. 998
    CAP. XIX.---Quomodo Eudoxius Antiochenum usurpauerit episcopatum. 999
    CAP. XX.---De Ariminensi concilio et contentionibus ibi factis. Ibid.
    CAP. XXI.---Epistola concilii Ariminensis orthodoxorum episcoporum ad imperatorem Constantium. 1001
    CAP. XXII.---Epistola Constantii ad Ariminense concilium. 1003
    CAP. XXIII.---Epistola Ariminensis concilii ad imperatorem Constantium destinata. Ibid.
    CAP. XXIu.---Quod discedentibus episcopis fuerit Constantius indignatus. 1004
    CAP. XXu.---De synodo in Nicea Thracie celebrata. Ibid.
    CAP. XXuI.---Quomodo Athanasius furorem Constantii denuo declinauerit. Ibid.
    CAP. XXuII.---Quomodo paganis insultantibus futuram tristitiam prophetauit. 1005
    CAP. XXuIII.---Que mala per Georgium in Alexandria gesta sint. Ibid.
    CAP. XXIX.---Littere Damasi et ceterorum ad Illyricum contra concilium in Nicea Thracie factum. 1006
    CAP. XXX.---Ex litteris Athanasii de Ariminensi concilio. 1007
    CAP. XXXI.---Que mala Macedonius in Constantinopolitana urbe commiserit, et quod posthec offenderit imperatorem. Ibid.
    CAP. XXXII.---De Leontio Antiocheno episcopo, et Aetio, qui magister Eunomii fuit. 1009
    CAP. XXXIII.---De Eudoxio, qui Antiochenum inuasit episcopatum, et terremotu in Nicea Bithynie facto. 1010
    CAP. XXXIu.---De concilio Seleucie celebrato. 1011
    CAP. XXXu.---De legatis concilii Seleucie, et de examinatione Aetii, et gestis Ariminensium. 1015
    CAP. XXXuI.---Quomodo affirmauerint fidem Ariminensis concilii, et Aetium deposuerint simul et alios. 1016
    CAP. XXXuII.---Pro qua causa sit Cyrillus Hierosolymorum depositus. 1017
    CAP. XXXuIII.---Enumeratio diuersarum expositionum hereticarum, post explanationem fidei Niceni concilii. 1018
    CAP. XXXIX.---Quod Eudoxius Arianus post Antiochenum  Constantinopoleos inuaserit episcopatum, et de praua Aetii doctrina. 1018
    CAP. XL.---De crudelitate Georgii apud Alexandriam, et qui post Cyrillum Hierosolymorum tenuerunt episcopatum. 1019
    CAP. XLI.---De Macedonio et Macedonianis. 1020
    CAP. XLII.---De his que rursum ab Arianis contra ipsos Arianos gesta sunt; et quomodo Eustathius nequitiam patefecerit Eudoxii; et epistola Constantinopolitani concilii ad Georgium Alexandrinum, condemnantis Aetium cum scriptis eius. Ibid.
    CAP. XLIII.---De Eunomio, et quomodo in Cyzico fuerit ordinatus, et inde rursus expulsus, hereseos auctor exstiterit. 1022
    CAP. XLIu.---De Apolinare patre simul et filio, et eorum heresi. 1023
    CAP. XLu.---Quomodo Iacobi episcopi orationibus Persarum rex non potuerit preualere Romanis. 1024
    CAP. XLuI.---De concilio denuo apud Antiochiam congregato. 1025
    CAP. XLuII.---De translatione sancti Meletii ad Antiochenum episcopatum, et de eius expositione de unitate Trinitatis. 1026
    CAP. XLuIII.---Quod, expulso Meletio, Euzoius Arianus Antiochie sit ordinatus episcopus. Ibid.
    CAP. XLIX.---De constantia Eusebii propter Meletium. 1027
    CAP. L.---Quomodo Iulianus, negata Christiana religione, bellum contra Constantium parabat, et de morte Constantii. Ibid.
    LIBER SEXTUS. Ibid.
    CAPUT PRIMUM.---De Iuliani genere ac disciplinis, et quomodo peruenerit ad imperium. Ibid.
    CAP. II.---Quomodo Iulianus ad ritum deuenerit paganorum, et de sacrificiis idolorum. 1032
    CAP. III.---Quomodo etiam ante imperium latenter fuerit paganus. Ibid.
    CAP. Iu.---Quam fuerit Iulianus Christianis infensus, 1033
    CAP. u.---Quod initio imperii sui magis pepercerit Christianis. 1034
    CAP. uI.---Quomodo Mares episcopus Chalcedonie in facie redarguerit Iulianum. Ibid.
    CAP. uII.---Quod eos qui fuerant a Constantio deportati reuocauerit, et de uexatione ecclesiasticorum et populi Christiani. Ibid.
    CAP. uIII.---De seditione apud Alexandriam orta contra paganos. 1035
    CAP. IX.---Quomodo Alexandrinus Georgius sit exstinctus. Ibid.
    CAP. X.---Quomodo Iulianus  ecclesias clauserit et ecclesie ornamenta diripuerit. 1036
    CAP. XI.---De Eusebio, Nectario et Zenone martyribus. Ibid.
    CAP. XII.---De Hilarione monacho, et crudelitate Heliopolitanorum et Arethusiorum contra Christianos, et de Marco episcopo eiusque martyrio. 1037
    CAP. XIII.---De Macedonio, Theodulo et Tatiano martyribus. 1038
    CAP. XIu.---De Basilio martyre et Eupsychio. 1039
    CAP. Xu.---Que in Gaza contra Christianos crudeliter sint commissa, et in Sebastia, et in Phenice. 1040
    CAP. XuI.---De simulacro Androgyno a paganis in ecclesia constituto. Ibid.
    CAP. XuII.---De legibus quas Iulianus contra Christianos posuit. Ibid.
    CAP. XuIII.---De reditu Athanasii ad Alexandriam. 1041
    CAP. XIX.---De Lucifero et Eusebio. Ibid.
    CAP. XX.---De concilio apud Alexandriam cum Athanasio celebrato. Ibid.
    CAP. XXI.---De differentia substantie et subsistentie. 1042
    CAP. XXII.---Pars libri Athanasii de Satisfactione fuge. Ibid.
    CAP. XXIII.---Quia Eusebius ueniens Antiochiam propter Paulinum, et diuisum uidens populum fuerit indignatus. 1045
    CAP. XXIu.---De Hilario Pictauiensi. 1046
    CAP. XXu.---De Macedonianis. Ibid.
    CAP. XXuI.---Quia Iulianus quoque persecutus sit Athanasium. Ibid.
    CAP. XXuII.---Quomodo Iulianus fouerit Cyzicum propter paganitatis cultum. 1047
    CAP. XXuIII.---De Tito Bostrensi episcopo. Ibid.
    CAP. XXIX.---Quod Iulianus precepit ut secundum Christianorum ritum etiam pagani orationes et eleemosynas facerent, et decimas templis offerrent, et cetera que Christianis facere moris est adimplerent. 1048
    CAP. XXX.---Quibus modis conatus est paganitatem extollere, et milites ad cultum idolorum inclinare. 1050
     CAP. XXXI.---De corpore martyris Babyle, et de simulacro Apollinis fulmine concremato. 1051
    CAP. XXXII.---De publicatione uasorum ecclesiasticorum, et quomodo Iulianus prefatus et Felix, annichilantes ecclesiam, diuinitus sunt puniti. 1052
    CAP. XXXIII.---Quomodo apud Antiochiam sacerdotis filius sit conuersus. Ibid.
    CAP. XXXIu.---Quomodo Iulianus aquis immolatitiis uniuersa polluerit, eique restiterint Iuuentius et Maximinus. 1054
    CAP. XXXu.---Quomodo ualentinianus, qui post eum imperauit, propter aspersionem aque immolatitie ministrum percusserit templi. Ibid.
    CAP. XXXuI.---De Artemio martyre et Publia abbatissa. 1055
    CAP. XXXuII.---De Basilio atque Gregorio. 1056
    CAP. XXXuIII.---De his qui amore pecunie a fide declinauerunt. Ibid.
    CAP. XXXIX.---Quomodo Iulianus pecunias abstulerit Christianis. Ibid.
    CAP. XL.---Quomodo ab Antiochenis irrisus sit. 1057
    CAP. XLI.---De simulacro Christi, quod deposuit Iulianus. Ibid.
    CAP. XLII.---De beneficio herbe que nascebatur iuxta simulacrum Christi, et de miraculis que per loca diuersa pro nomine Christi fiebant. 1058
    CAP. XLIII.---Quomodo Iulianus Iudeos armauerit contra Christianos, et de templo Hierosolymorum. Ibid.
    CAP. XLIu.---De bello Persico, et quomodo Iulianus illuc perrexerit. 1059
    CAP. XLu.---Quomodo Iulianus monachus eius  mortem, antequam audiret, prenuntiauerit. 1061
    CAP. XLuI.---De inconsulto Iuliani ducatu. Ibid.
    CAP. XLuII.---De peremptione Iuliani. 1062
    CAP. XLuIII.---Que magie post mortem eius inuente sint. Ibid.
    LIBER SEPTIMUS. 1063
    CAPUT PRIMUM.---De Iouiani imperatoris auspiciis, et quemadmodum a Persidis finibus sit egressus. Ibid.
    CAP. II.---Quid sophista Libanius contra Christianos scripserit, et quomodo Socrates historiographus eius dicta confutarit. Ibid.
    CAP. III.---De rectitudine fidei Iouiani, et quid Athanasius Alexandrinus scripserit. 1067
    CAP. Iu.---Quomodo Iouiani temporibus orthodoxi floruerint, et heretici sint oppressi. 1069
    CAP. u.---Quod Athanasius uenerit ad Iouianum, et ab eo sit decenter honoratus. 1071
    CAP. uI.---De consulatu et fine Iouiani. 1072
    CAP. uII.---De ortu principis ualentiniani, et quemadmodum fratrem ualentem ipse fecerit imperatorem. Ibid.
    CAP. uIII.---De Ambrosii Mediolanensis episcopatu atque fiducia loquendi. 1073
    CAP. IX.---Edictum ualentiniani et ualentis de consubstantiali Trinitate. 1074
    CAP. X.---Epistola Illyricianorum episcoporum ad Orientales episcopos profitentium consubstantialem Trinitatem. 1075
    CAP. XI.---De heresi Audeanorum. 1077
    CAP. XII.---De Lampsaceno concilio. 1078
    CAP. XIII.---Quemadmodum ualens factus fuerit Arianus. 1079
    CAP. XIu.---Qua crudelitate ualens sit usus aduersus orthodoxos. 1080
    CAP. Xu.---De tyrannide et perditione Procopii. Ibid.
    CAP. XuI.---De exsilio sancti Eusebii Samosateni pontificis, et quia ciues eius, amore fidei, alii episcopo se subdere noluerunt. 1081
    CAP. XuII.---De exsilio Barse episcopi. 1083
    CAP. XuIII.---Item de crudelitate ualentis quam gessit aduersus orthodoxos, exstincto Procopio. Ibid.
    CAP. XIX.---De Eunomio heresiarcha. 1084
    CAP. XX.---De seuitia ualentis contra Constantinopolitanos orthodoxos. Ibid.
    CAP. XXI.---De destructione murorum Chalcedonensium. 1085
    CAP. XXII.---De natiuitate ualentiniani minoris, et de immensitate grandinis, et de ortu principis Gratiani. Ibid.
    CAP. XXIII.---Quomodo Ariani Macedonianos fuerint persecuti, et illi se contulerint ad Liberium. 1086
    CAP. XXIu.---Libellus Macedonianorum Liberio Romano datus episcopo. 1087
    CAP. XXu.---Epistola Liberii Romane urbis episcopi, et Siciliensis concilii ad Macedonianos episcopos post penitentiam. 1088
    CAP. XXuI.---Cur Eunomius ab Eudoxio segregatus sit. 1090
    CAP. XXuII.---De latebris Athanasii. Ibid.
     CAP. XXuIII.---De concilio Tyanensi, ubi littere Liberii et Occidentalium sunt recepte. 1090
    CAP. XXIX.---De Eudoxio episcopo Ariano, et de persecutione ualentis propter Euagrium orthodoxum episcopum. 1091
    CAP. XXX.---Quod octoginta orthodoxi a ualente in naui cremati sunt. Ibid.
    CAP. XXXI.---Quid ualens gesserit in Antiochia et Cappadocia. 1092
    CAP. XXXII.---Quomodo in Edessa mulier cum filio currens ad martyrium, prefectum et imperatorem stupefactos a crudelitate remouerit. Ibid.
    CAP. XXXIII.---De examinatione et exsilio plurimorum orthodoxorum. 1093
    CAP. XXXIu.---De miraculis confessorum. 1094
    CAP. XXXu.---De responso demonis, quis post ualentem imperaturus esset, et quod ob hoc ualens multos occiderit. 1095
    CAP. XXXuI.---De Basilio episcopo Cappadocie, et quomodo exsilii minas euaserit. Ibid.
    CAP. XXXuII.---De fine Athanasii Alexandrini, et successione Petri, et seditione contra eum facta, et quod Romam profectus sit. 1097
    CAP. XXXuIII.---Qua crudelitate Lucius Alexandriam fuerit introductus. Ibid.
    CAP. XXXIX.---Que miracula gesserint eremite in exsilium a Lucio destinati. 1098
    CAP. XL.---Littere Petri Alexandrini pontificis, in quibus Lucii mala referuntur. Ibid.
    LIBER OCTAuUS. 1103
    CAPUT PRIMUM.---De conuersatione, miraculis et responsionibus uel scriptis diuersorum monachorum, nec non et episcoporum. Ibid.
    CAP. II.---Quod Ariani Constantinopoli comprehendentes orthodoxos, multos in naui concremauerint. 1111
    CAP. III.---Quod ualens paganis, Iudeis et hereticis tribuerit potestatem suas festiuitates agendi, et orthodoxis ubique prohibuerit, et de Flauiani Diodorique uirtutibus. Ibid.
    CAP. Iu.---De laudibus Aphraate monachi, et qua fiducia ualenti responderit. 1113
    CAP. u.---De Iuliano monacho. Ibid.
    CAP. uI.---De Acepsema et aliis. 1114
    CAP. uII.---De malis que sub ualente in Alexandria et per Aegyptum gesta sunt. Ibid.
    CAP. uIII.---De Didymo et scriptis eius; de Gregorio Pontico eiusque miraculis. 1115
    CAP. IX.---Quod Nouatiani festiuitatem Pasche mutauerint, et de schismate inter Cornelium Romanum episcopum et Nouatum facto pro recipiendis errantibus. 1116
    CAP. X.---De Damaso et Ursino, qui Rome episcopi pariter ordinati sunt. 1117
    CAP. XI.---De fine ualentiniani maioris, et auspiciis ualentiniani minoris; et quomodo ualentinianus, uiua priori coniuge, duxerit aliam uxorem. Ibid.
    CAP. XII.---Quod Themistius philosophus ualentem ab orthodoxorum nece auocauerit. 1118
    CAP. XIII.---Quemadmodum se Gothi contulerint ad ualentem, et quomodo ad Gothos pestis Ariana peruenerit. Ibid.
    CAP. XIu.---De reuersione Petri episcopi in Alexandriam, et de eius morte, et de successione Timothei. 1120
    CAP. Xu.---Quomodo ualens contra Gothos pugnando sit deuictus et mortuus. Ibid.
    LIBER NONUS. 1121
    CAPUT PRIMUM.---Quia mortuo ualente Constantinopolim barbari deuastabant. Ibid.
    CAP. II.---De benignitate Gratiani, et fidei rectitudine. Ibid.
    CAP. III.---De contentione apud Antiochiam inter Paulinum et Meletium facta, et de Apollinare Laodiceno eiusque secta. 1122
    CAP. Iu.---De Theodosii ducatu, et quomodo a Gratiano imperatore fuerit ordinatus et ad Orientale missus imperium, orthodoxis profuerit et retruserit hereticos. 1124
    CAP. u.---Quomodo Macedoniani denuo ab orthodoxis diuisi sint. 1126
    CAP. uI.---Quomodo Theodosius imperator Thessalonice baptizatus sit. Ibid.
    CAP. uII.---Professio Theodosii de fide. Ibid.
    CAP. uIII.---De Gregorio Nazianzeno Constantinopolim translato. 1127
    CAP. IX.---De basilica sancte Anastasie. Ibid.
    CAP. X.---Quomodo Theodosius ab Ecclesia Constantinopolitana Arianos repulerit. Ibid.
    CAP. XI.---De Eunomii calliditate. 1128
     CAP. XII.---De concilio Constantinopolitano contra Macedonianos. Ibid.
    CAP. XIII.---De ordinatione Maximi Cynici eiusque depositione, et ordinatione recta Nectarii, et de canonibus in ea synodo constitutis. 1129
    CAP. XIu.---Epistola Constantinopolitani concilii ad papam Damasum et occidentales episcopos. 1130
    CAP. Xu.---Epistola Damasi de damnatione Apollinaris ad Timotheum. 1133
    CAP. XuI.---Statuta sedis apostolice contra diuersas hereses. 1134
    CAP. XuII.---Quod corpus Pauli Constantinopolitani pontificis de Ancyra fecerit referri Theodosius. 1136
    CAP. XuIII.---De auspiciis imperatoris Arcadii. Ibid.
    CAP. XIX.---Quomodo Theodosius examinatione facta hereticorum omnes expulerit et fouerit solos orthodoxos. Ibid.
    CAP. XX.---De schismate facto inter Orientales et Aegyptios propter Flauianum Antiochenum. 1138
    CAP. XXI.---Quomodo Iustina Ambrosium fuerit persecuta, et de Gratiani nece et inuasione Maximi. 1139
    CAP. XXII.---De morte Timothei Alexandrini et ordinatione Theophili. Ibid.
    CAP. XXIII.---De prelio Theodosii contra Maximum atque uictoria. 1140
    CAP. XXIu.---Quomodo latrocinia que Rome per pistrinas fiebant Theodosius imper. remouerit, et de lege contra adulteras mulieres prolata. 1141
    CAP. XXu.---Quomodo Amphilochius Theodosio persuaserit, ut Arianorum conciliabula prohiberet. Ibid.
    CAP. XXuI.---De morte Paulini Antiocheni episcopi, et ordinatione Euagrii, et quomodo Flauianus sit Damaso reconciliatus. 1142
    CAP. XXuII.---Quomodo apud Alexandriam paganorum templa destructa sint. Ibid.
    CAP. XXuIII.---De fraudibus quas per templa sua pagani faciebant. 1143
    CAP. XXIX.---De characteribus sub crucis figura factis qui in templo Serapidis sunt inuenti. 1144
    CAP. XXX.---De cede que sub Theodosio Thessalonice facta est, et de penitentia eiusdem Theodosii Ambrosiique constantia. Ibid.
    CAP. XXXI.---De uirtutibus uxoris Theodosii. 1147
    CAP. XXXII.---De indignatione et reconciliatione Theodosii propter Antiochenos, statuam coniugis illius deponentes. 1148
    CAP. XXXIII.---Quomodo Theodosius fuerit paganis infensus. 1149
    CAP. XXXIu.---Quomodo Marcellus episcopus Apamee templa destruxit. Ibid.
    CAP. XXXu.---Ob quam causam presbyteri super penitentes positi, sint remoti. 1151
    CAP. XXXuI.---De diuisione hereticorum inter semetipsos. 1152
    CAP. XXXuII.---De Sabbatio heresiarcha. Ibid.
    CAP. XXXuIII.---De Pascha, uel diuersitate institutionum seu obseruationum que per diuersas Ecclesias celebrantur. 1153
    CAP. XXXIX.---De Pascha Montanistarum. 1156
    CAP. XL.---De Arianorum diuisione. 1157
    CAP. XLI.---De diuisione Macedonianorum. 1158
    CAP. XLII.---De recessu Nili fluminis et rursus accessu. Ibid.
    CAP. XLIII.---Quemadmodum caput Ioannis Baptiste Constantinopolim fuerit deportatum. Ibid.
    CAP. XLIu.---Quemadmodum Flauianus Antiochenum solus acceperit episcopatum. 1159
    CAP. XLu.---De Eugenio tyranno, et quemadmodum fuerit superatus. 1160
    CAP. XLuI.---De miraculis Donati pontificis in Berea. 1162
    CAP. XLuII.---De Theotimo Tomitano pontifice. Ibid.
    CAP. XLuIII.---De Epiphanio Cyprio. 1163
    CAP. XLIX.---Quomodo Habacuc et Michee prophetarum corpora inuenta sint. 1164
    CAP. L.---De fine Theodosii principis. Ibid.
    LIBER DECIMUS. 1163
    CAPUT PRIMUM.---De successione Arcadii et Honorii. Ibid.
    CAP. II.---Quomodo Honorius ludum gladiatorum remouerit. 1164
    CAP. III.---De morte Nectarii Constantinopolitani episcopi, et ordinatione actibusque Ioannis. 1165
    CAP. Iu.---Quomodo Eutropius prepositus imperatoris fuerit interemptus. 1167
    CAP. u.---De conuersione Celticorum per Ioannem. 1168
    CAP. uI.---De Gaina magistro militum eiusque rebellione. Ibid.
     CAP. uII.---De questione inter Aegyptios monachos exorta: An Deus corporeus sit, an incorporeus. 1169
    CAP. uIII.---Quomodo hymni nocturni a Ioanne sunt incepti. 1171
    CAP. IX.---Quod episcopo Ignatio angelorum Deum laudantium uisio sit ostensa. Ibid.
    CAP. X.---De inimicis Ioannis. 1172
    CAP. XI.---Quomodo Epiphanius Cyprius Ioanni fuerit inimicus. 1173
    CAP. XII.---Quomodo Ioannes acceperit Epiphanium. 1174
    CAP. XIII.---Cur Augusta grauius, et per quos Ioanni facta sit inimica, et quomodo exsilio fuerit deportatus. 1175
    CAP. XIu.---Quomodo Ioannes sit reuersus, et denuo a calumniatoribus impetitus. 1176
    CAP. Xu.---Qualiter Ioannes tractauerit Augustam. 1177
    CAP. XuI.---De insidiis que Ioanni fiebant. 1178
    CAP. XuII.---De secunda depositione Ioannis, et de schismate facto propter eum. Ibid.
    CAP. XuIII.---De exsilio et morte Ioannis. 1179
    CAP. XIX.---Quomodo Illyricum et Occidens propter Ioannem ab orientalibus se suspenderint episcopis. Ibid.
    CAP. XX.---De ordinatione Arsatii Constantinopolitani et eius odio propter Ioannem. 1180
    CAP. XXI.---De Eutropio lectore, propter Ioannem in carcerem coniecto. Ibid.
    CAP. XXII.---De morte Arsatii et ordinatione pontificis Attici. 1181
    CAP. XXIII.---De successione diuersorum patriarcharum. Ibid.
    CAP. XXIu.---De concussionibus quas barbari reipublice inferebant. Ibid.
    CAP. XXu.---Quomodo Alexander Antiochenus episcopus discordantem populum ad unitatem reuocauerit Ecclesie. 1182
    CAP. XXuI.---Quomodo corpus Ioannis Constantinopolim fuerit reuocatum. Ibid.
    CAP. XXuII.---De laudibus Theodosii iunioris. 1183
    CAP. XXuIII.---De miraculis contra Persas gestis. Ibid.
    CAP. XXIX.---De successione pontificum. 1184
    CAP. XXX.---De uirtutibus Abde apud Persas episcopi. Ibid.
    CAP. XXXI.---De Hormisda apud Persas nobilissimo confessore. 1185
    CAP. XXXII.---De Sanne apud Persas confessore. 1186
    CAP. XXXIII.---De Beniamin Persico diacono eiusque martyrio. Ibid.
    CAP. XXXIu.---De Theodoro Antiocheno episcopo, et Theodoro Mopsuesteno pontifice. 1187
    CAP. XXXu.---De fine imperatoris Arcadii. 1188
    LIBER UNDECIMUS. 1187
    CAPUT PRIMUM.---Quia Theodosii iunioris imperium prefectus regebat Anthemius. Ibid.
    CAP. II.---De Attico episcopo eiusque moribus. Ibid.
    CAP. III.---De Theodosio episcopo Synnade, et quemadmodum illic Macedoniani conuersi sunt. 1189
    CAP. Iu.---Quomodo Iudeus paralyticus per baptisma sit curatus. Ibid.
    CAP. u.---De Sabbatio heresiarcha eiusque sequacibus. 1190
    CAP. uI.---De morte Dorothei Arianorum episcopi, et ordinatione Barbe, et que sub eo sint gesta. Ibid.
    CAP. uII.---De ordinatione Cyrilli Alexandrini pontificis. 1191
    CAP. uIII.---Quomodo apud Persas per Marutham sit Christianitas dilatata. Ibid.
    CAP. IX.---Quemadmodum Italiam uastarit Alaricus. 1192
    CAP. X.---De Celestino Romano pontifice, et quomodo Nouatianos fuerit insecutus, et de Sabbatio. 1193
    CAP. XI.---De seditione et necibus Christianorum que per Iudeos apud Alexandriam prouenerunt. Ibid.
    CAP. XII.---De Hypatia philosopha, quomodo in Alexandria fuerit interempta. 1194
    CAP. XIII.---Quomodo Iudei presumptionis sue penas exsoluerint. 1195
    CAP. XIu.---De Iudeo qui, cum sepe baptizaretur, aqua fontis abscessit. Ibid.
    CAP. Xu.---Quomodo Barabanes rex Persarum Christianos fuerit persecutus, et a Romanis deuictus. 1196
    CAP. XuI.---Quomodo Acacius Amide episcopus captiuos Persarum redemerit a Romanis militibus, uenditis uasis ecclesie, et pastos cum sumptibus ad propria destinarit. 1198
    CAP. XuII.---De Eudoxia uxore Theodosii, et de laudibus ipsius Theodosii. 1199
     CAP. XuIII.---Quomodo Ioannes tyrannus in Occidente fuerit superatus. 1200
    LIBER DUODECIMUS. Ibid.
    CAPUT PRIMUM.---De ortu ualentiniani principis filii Placidie. 1201
    CAP. II.---De bonis actibus Attici Constantinopolitani pontificis. Ibid.
    CAP. III.---De ordinatione Sisinnii et moribus ipsius; et quod Proclus ordinatus Cyzici non sit receptus. 1203
    CAP. Iu.---De ordinatione Nestorii, et que sub eo in Ecclesiis mala acciderint. 1204
    CAP. u.---De Ephesino concilio contra Nestorium. 1207
    CAP. uI.---Quomodo Ioannes Antiochenus Cyrillum damnauerit. 1208
    CAP. uII.---De ordinatione Maximiani Constantinopoli. Ibid.
    CAP. uIII.---Quod episcopi ex aliis ad alias Ecclesias sint mutati. Ibid.
    CAP. IX.---Quomodo apud Cretam, quodam Iudeo dicente se esse Moysen, plurimi Iudeorum deceptione sint mortui, et reliqui facti sint Christiani. 1210
    CAP. X.---De magno incendio Constantinopoli facto, et morte Maximiani, atque constitutione Procli. 1211
    CAP. XI.---De conuersatione et moribus Procli. 1212
    CAP. XII.---De uictoria barbarorum. Ibid.
    CAP. XIII.---Quomodo filia Theodosii ualentiniano sit iuncta. 1213
    CAP. XIu.---Quomodo corpus Ioannis episcopi sit Constantinopolim reuocatum. Ibid.
    CAP. Xu.---Quomodo Eudoxia uxor imperatoris Hierosolymam sit profecta. 1214
    CAP. XuI.---Quod Proclus Thalassium senatorem auctoritate sua Cesaree Cappadocie fecerit episcopum. Ibid.
    CASSIODORI CHRONICON. 1215
    COMPUTUS PASCHALIS. 1249
    DE GOTHORUM ORIGINE ET REBUS GESTIS, auctore Iornande. 1251
    Prefatio. Ibid.
    CAPUT PRIMUM.---De totius orbis terrarum diuisione. Ibid.
    CAP. II.---De Britannia insula. 1252
    CAP. III.---De Scanzie insule situ et nationibus. 1253
    CAP. Iu.---Gothi unde primum egressi, quo pacto sedes suas paulatim promouerint in Scythiam Pontico mari uicinam. 1254
    CAP. u.---Scythie situs et descriptio, et uarie Gothorum in ea sedes. 1255
    CAP. uI.---Gothi uesosim Aegyptiorum regem profligant, et Asiam in reditu ex Aegypto subiugant. Item, de Parthorum origine. 1257
    CAP. uII.---Amazones absentibus in prelio maritis, hostium uariis incursibus resistunt, et diuersas Asie gentes bello superant. Ibid.
    CAP. uIII.---De Amazonum cum uicinis gentibus concubitu earumque partubus. 1258
    CAP. IX.---De uiris Amazonum, et eorum rege Telepho, deque eius ortu et rebus gestis. Ibid.
    CAP. X.---De uariis Gothorum aduersus reges Persarum et Macedonum bellis et uictoriis. 1259
    CAP. XI.---De Dicenei Boroiste ad Gothos aduentu, qui eos omnem philosophiam docuit; deque eius summa apud Gothos auctoritate. Item de Comosico Dicenei successore. 1260
    CAP. XII.---De Corillo Gothorum rege. Item descriptio Dacie antique. Item descriptio Danubii. 1261
    CAP. XIII.---De Dorpaneo Gothorum rege, et uariis eorum contra Romanos sub Domitiano imp. preliis et uictoriis. Ibid.
    CAP. XIu.---Genealogia procerum Gothorum, quos illi anses, id est, semideos uocabant, deque eorum origine et fine. 1262
    CAP. Xu.---De Maximini imp. e gente Gothica orti mira fortitudine, et quo pacto ad imperium peruenerit. 1263
    CAP. XuI.---Gothi antea Romanorum federati, ob distracta sibi stipendia hostes facti, Mesiam Thraciamque uastant, ductu Ostrogothe regis. Ibid.
    CAP. XuII.---Fastida Gepidarum rex, Ostrogothe Gothorum regi bellum infert; Gothi uictores euadunt. Item de cognatione inter se Gothorum et Gepidarum. 1264
    CAP. XuIII.---Cniua rex Gothorum post obitum Ostrogothe exercitum in Mesiam ducit, et uariis preliis Romanos infestat; in quibus Decius ceditur. 1265
    CAP. XIX.---Quo pacto Gallus et uolusianus fedus cum Gothis inierint, et Aemilianus Mesiam infestarit. 1266
    CAP. XX.---Gothi regnante Gallieno in Asiam inuolant, Diane Ephesine templum incendunt, Chalcedoniam subuertunt, Troiam uastant, Thraciam infestant. Ibid.
    CAP. XXI.---Maximianus imp. Gothorum auxilio maximas uictorias de Parthis et Persis reportauit. Constantinus etiam eorum auxilio multa preclare gessit. Ibid.
     CAP. XXII.---Geberich Gothorum rex uisumaro Wandalorum regi bellum infert et uincit. Pauci Wandali e clade superstites Pannoniam a Constantino inhabitandam petunt et obtinent. 1267
    CAP. XXIII.---De Ermanarici regis Gothorum, qui Alexandro Magno ob multas gentes quas perdomuit comparatus fuit, in Erulos, uenetos et Aestrogothos expeditionibus et uictoriis. Ibid.
    CAP. XXIu.---De Hunnorum exsecranda origine, ueneficarum scilicet cum immundis spiritibus congressu. Et de Hunnorum in Ostrogothos Scythicos expeditione; ubi et de immani et terribili Hunnorum uultu. 1268
    CAP. XXu.---uesegothe, Ostrogothis a Wandalis uictis, a ualente imp. Mesiam habitandam appetunt et obtinent; et cum Christiani fieri cuperent, ualens, ut Arianus, predicatores Arianos ad eos mittit, et perfidie sue ueneno inficit. 1269
    CAP. XXuI.---uesegothi Romanorum subditi, ingenti fame pressi et a ducibus Romanis pessime habiti, sese in libertatem uindicant, et Thracias Daciamque Ripensem occupant. ualens imp., qui eos Ariana perfidia infici curarat, diuina uindicta ab ipsis comburitur. 1270
    CAP. XXuII.---uesegothe, Theodosio imp. eis internecionem moliente, eo egrotante ad Thessaliam, Epiros, et Achaiam, et Pannoniam predandas digrediuntur. Gratianus imp. fedus cum iis init, quod et Theodosius sanxit. Ibid.
    CAP. XXuIII.---Atanaricus uesegotharum rex, Fridigerni successor, a Theodosio imp. Constantinopolim euocatus, magnis honoribus ab eo afficitur, ibique moritur: ubi et de Federatis, et de Theodosii aduersus Eugenium tyrannum, qui Gallias occuparat, auxilio uesegotharum uictoria. 1271
    CAP. XXIX.---uesegothe, subtractis sibi a Theodosii filiis consuetis donis, pertesi otii, Alaricum sibi regem eligunt, et Italiam inuadunt. Ibid.
    CAP. XXX.---Alaricus Stiliconem Gothos inopinato bello adorsum cedit; Italiam uastat, Romam spoliat. Inde, in Africam cogitans, cum spoliis moritur. uesegothe Alaricum in alueo fluminis Busentini mira ratione sepeliunt. 1272
    CAP. XXXI.---Athaulfus Alarici successor Italiam spoliat. Placidiam Honorii imp. germanam uxorem ducit. Ex Italia in Gallias, ad exigendos inde Wandalos et Alanos transit. Inde in Hispaniam; Ibi interficitur. Item Regericus tertius uesegotharum rex interficitur. 1273
    CAP. XXXII.---ualia quartus uesegotharum rex, pace cum Honorio imp. inita, Placidiam Romanis reddit. Item de Constantino, Constante, Iouino et Sebastiano, Gallie inuasoribus. 1274
    CAP. XXXIII.---De Wandalorum regum serie in Africa per annos fere centum, utque Belisarius de Gilimere Constantinopolim adducto triumpharit, et Africa rursum imperio Romano adiecta fuerit. Item de ualie morte. Ibid.
    CAP. XXXIu.---Theodericus quintus uesegotharum rex. In hunc Romani cum auxiliaribus Hunnis rupta pace exercitum ducunt. Federa firmantur. Attila pacatur. Item de Attile aula. 1275
    CAP. XXXu.---De Attile regis Hunnorum patre, fratribus, deque ipsius statura, forma et moribus. Item de gladio Martis, quem ipse usurpauit. Locus insignis e Prisco historico. 1276
    CAP. XXXuI.---Attila, suapte natura ad uastandum orbem paratus, a Gizerico Wandalorum rege multis muneribus ad id instigatur. Is omni ratione discordiam inter Romanos et Gothos serere conatur; sed frustra. Epistola ualentiniani imp. ad uesegothas eorumque responsum. 1277
    CAP. XXXuII.---De iis rebus que in ipsorum bellorum motibus, priusquam prelium inter Romanos et Hunnos committeretur, acciderunt. 1278
    CAP. XXXuIII.---Positio loci quo in Catalaunicis campis prelium inter Romanos et Hunnos est commissum, et descriptio utriusque aciei. Ibid.
    CAP. XXXIX.---Attile oratio ad Hunnos qua eos ad prelium aduersus Romanos ineundum exhortatur. 1279
    CAP. XL.---Successus prelii commissi inter Romanos et uesegothas aduersus Hunnos. Theoderici regis mors. Attila se plaustris uallat. 1280
    CAP. XLI.---Thorismundus Theoderico regi patri suo exsequias parat, et consilio Aetii patricii, qui Hunnis funditus interemptis, male a Gothis metuebat, imperio Romano se  recipit, et patri succedit. Franci et Gepide mutua clade se atterunt. Numerus cesorum in prelio inter Romanos et Attilam. 1281
    CAP. XLII.---Attila de uesegotharum recessu a Romanis certior factus, ad oppressionem Romanorum omnibus uiribus se confert. Aquileiam, Mediolanum, Ticinum uastat. Leo papa ad eum accedit, et pacem Italie certis conditionibus impetrat. Attila ad suas sedes ultra Danubium remeat. Ibid.
    CAP. XLIII.---Attila in Alanos trans Ligerim considentes mouet. A Thorismundo rege uesegotharum conserto prelio in suas sedes fugere compellitur. Thorismundi cedes. 1282
    CAP. XLIu.---Theodericus Thorismundi frater rex uesegotharum Riciarium Sueuorum regem, qui Hispaniam inuaserat, bello superat. Achiulphum clientem Sueuis preficit. Is tyrannidem affectans capite plectitur. Sueui permissu Theoderici Remismundum sibi regem eligunt. Theoderici regis mors. 1283
    CAP. XLu.---Euricus uesegotharum rex Theoderico succedit, Romanis imperatoribus aliis super alios cesis. Gizericus Wandalorum rex Italiam inuadit, Romam uastat. Euricus Gallias inuadit, Britones Romanorum auxiliarios profligat, Aruernam Gallie ciuitatem occupat. 1284
    CAP. XLuI.---Odouacer Turcilingorum rex Italiam inuadit et subiugat. 1285
    CAP. XLuII.---Euricus uesegotharum rex Arelatum, Massiliam et Burgundiones subigit. Moritur. Alaricus Eurici filius, nonus uesegotharum rex. Ibid.
    CAP. XLuIII.---Ostrogotharum regum ab Ermanarici regis decessione genealogia, usque ad Walamirum Thorismundi filium, et Attile mortem. Ibid.
    CAP. XLIX.---De Attile Hunnorum regis morte ex nimia ebrietate, et de magnificis exsequiis ei prestitis. 1286
    CAP. L.---Attila mortuo contentio inter innumeros eius filios de successione orta. Ardaricus Gepidarum rex Ellac Attile filium in prelio interficit, reliquos filios ad Ponticum usque mare fugat. Marcianus imp. uariis Gothis et Gepidis diuersas sedes concedit. 1287
    CAP. LI.---De Gothorum qui Minores dicuntur sedibus, et de uulfila ipsorum pontifice, qui eos litteris instituit. 1289
    CAP. LII.---De Ostrogotharum uariis post Attile mortem sedibus in Pannonia, utque Attile filios irruentes propulsarint in Scythiam; deque Ostrogotharum cum Romanis amicitia, obside pacis Constantinopolim misso Theoderico Theodemiri filio. Ibid.
    CAP. LIII.---Ostrogothe post Attile mortem in Satagas mouent. Hunnos, duce Dinzione Attile filio, obsistentes propulsant. uaria Ostrogotharum cum Sueuis et Sciris prelia. Walemiri mors. Sciri ad internecionem deleti. 1290
    CAP. LIu.---Sueuorum reges Hunimundus et Alaricus cum Sarmatis et Sciris, Gepidis et Rugis in Ostrogothas mouentes, maxima clade afficiuntur. 1291
    CAP. Lu.---Theodemirus rex in Sueuos mouet, eosque uastat, et pene subigit. Theodericus Theodemiri filius pene adhuc puer inscio patre Babai Sarmatarum regem adortus, interimit. Singidonum ciuitatem capit. Ibid.
    CAP. LuI.---Ostrogothe pertesi pacis, Italiam, Gallias et Illyricum infestant. Theodemirus federe cum Romanis inito moritur. Ibid.
    CAP. LuII.---Theodericus Ostrogotharum rex a Zenone imp. Romam euocatur, ab eo adoptatur, consulatu et equestri statua donatur, Odoacrum in Hesperia magna clade afficit. Insignia regis Romanorum assumit. 1292
    CAP. LuIII.---De Theoderici regis uxore Audefleda, et concubina, eiusque filiis et filiabus, earumque cum uariis regibus coniugio aliisque affinitatibus. Item de Mundone grassatore, et de tropeo de Francis parto. 1293
    CAP. LIX.---Theodericus rex senex Athalaricum filie sue Amalasuenthe filium, patre orbum, regem denuntiat, Athalarico immatura morte sublato, mater Theodatum consobrinum suum regem instituit, qui illam in insulam quamdam relegat, ubi strangulatur. 1294
    CAP. LX.---Belisarius a Iustiniano imp. aduersus Gothos cum exercitu mittitur. Siciliam occupat. Gothi Witigim regem sibi eligunt; Theodatum interficiunt. Witigis Rauennam cum Mathasuenta regiisque opibus dedit Romanis. 1295




FINIS TOMI SEXAGESIMI NONI.
