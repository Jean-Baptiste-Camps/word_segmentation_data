
PATROLOGIAE TOMUS XIII.

S. FELICIS II, PAPAE / FAUSTINI / MARCELLINI / S. DAMASI, PAPAE / THEODOSII MAGNI / PACATI / FILOCALI / SYLuII / S. uIGILII TRIDENTINI / LUCIFERI CALARITANI / S. PACIANI / HILARIANI / S. SIRICII, PAPAE

TOMUS UNICUS.


PARISIIS, EXCUDEBAT uRAYET, IN uIA DICTA D'AMBOISE, PRES LA BARRIERE D'ENFER. OU PETIT-MONTROUGE. 1845.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTR. IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I. -P. MIGNE, Cursuum Completorum IN SINGULOS SCIENTIAE. ECCLESIASTICAE RAMOS EDITORE.

PATROLOGIAE TOMUS XIII.


S. FELICIS II, PAPAE,



FAUSTINI

ET

MARCELLINI,



S. DAMASI, PAPAE,



THEODOSII MAGNI,



PACATI,



FILOCALI

ET

SYLuII,



S. uIGILII TRIDENTINI,



LUCIFERI CALARITANI,



S. PACIANI,



HILARIANI,



S. SIRICII, PAPAE,



TOMUS UNICUS.


PARISIIS, EXCUDEBAT uRAYET, IN uIA DICTA D'AMBOISE, PRES LA BARRIERE D'ENFER. OU PETIT-MONTROUGE. 1845.


uolume title page
SANCTORUM

DAMASI PAPAE

ET

PACIANI

NECNON

LUCIFERI

EPISCOPI CALARITANI

OPERA OMNIA

IUXTA MEMORATISSIMAS MERENDAE, GALLANDI, ET FRATRUM COLETI EDITIONES RECENSITA ET EMENDATA. INTERMISCENTUR

FELICIS PAPAE II,



FAUSTINI

ET

MARCELLINI,



THEODOSII MAGNI,



PACATI,



uARIORUM,



FILOCALI,



SYLuII,



S. uIRGILII TRIDENTINI,



IULII HILARIANI,



S. SIRICII PAPAE,



UNIuERSA QUAE EXSTANT OPUSCULA,

EX GALLANDI, COUSTANTII BOLLANDISTARUMQUE COMPLETISSIMIS COLLECTIONIBUS EXCERPTA, CASTIGATA, ET NUNC PRIMUM IN UNUM uOLUMEN COADUNATA.

PARISIIS, EXCUDEBAT uRAYET, IN uIA DICTA: RUE D'AMBOISE, HORS LA BARRIERE D'ENFER, AU PETIT-MONROUGE. 1845.


ELENCHUS OPERUM QUAE IN HOC TOMO CONTINENTUR. [1Kb]


S. FELIX PAPA II.
Epistole. 	Col. 9.



FAUSTINUS ET MARCELLINUS PRESBYTERI.
Liber de Trinitate. 	34
Faustini Fides. 	79
Faustini et Marcellini libellus precum. 	81
Rescriptum Theodosii pro Marcellino et Faustino. 	107



S. DAMASUS PAPA.
De S. Damasi opusculis et gestis. 	111
Diatribe due illustrantes gesta quedam pontificum Liberii et Damasi. 	281
S. Damasi Epistole. 	347
S. Damasi Carmina. 	375
S. Damasi opera apocrypha. 	423
Catalogus Romanorum pontificum sub Liberio descriptus. 	441



THEODOSIUS MAGNUS ET PACATUS.
Panegyricus Pacati Theodosio dictus. 	471
Selecta Theodosii de religione decreta. 	521



S. uIGILIUS TRIDENTINUS.
Epistole due. 	549



uARII AUCTORES.
Monumenta uetera ad Arianorum historiam pertinentia. 	557



DIONYSIUS FILOCALUS ET POLEMEUS SYLuIUS.
Kalendaria antiqua. 	671



LUCIFER CALARITANUS.
Liber de Non conueniendo cum hereticis. 	767
Liber de Regibus apostaticis. 	795
Pro. S. Athanasio libri duo. 	817
Liber de Non parcendo in Deum delinquentibus. 	936
Liber Moriendum esse pro Filio Dei. 	1008



S. PACIANUS.
Epistole tres ad Sympronianum. 	1051
Exhortatorius libellus ad penitentiam. 	1081
Sermo de Baptismo. 	1089



Q. IULIUS HILARIANUS.
Libellus de mundi Duratione. 	1097
Expositum de die Pasche et mensis. 	1105



S. SIRICIUS PAPA.
Epistole et decreta. 	1131





Main uolume text





ANNO DOMINI CCCLu-CCCLuIII.
SANCTUS FELIX PAPA II.






NOTITIA BIOGRAPHICA DE S. FELICE
EX LIBRO PONTIFICALI DAMASI PAPAE DESUMPTA.

 [a 2Kb] Felix natione Romanus, ex patre Anastasio, [b 1Kb] sedit annum unum, menses tres, dies tres. [c 1Kb] Hic declarauit Constantium filium Constantini hereticum, et secundo rebaptizatum ab Eusebio Nicomediensi iuxta Nicomediam in Aquilone uilla. [d 4Kb] Et pro hoc declaratu, ab eodem Constantio Constantini Augusti  filio, martyrio coronatur, et capite truncatur. Hic fecit basilicam uia Aurelia milliario ab urbe secundo, cum presbyterii honore fungeretur. Et ad eamdem basilicam emit agrum circa locum, quem obtulit ecclesie quam fecit. Hic fecit ordinationem unam in urbe Roma per mensem Decembrem, presbyteros  21, diaconos 5, episcopos per diuersa loca 19. Qui etiam [1 1Kb] passus est in ciuitate Corona cum multis clericis et fidelibus occulte iuxta muros urbis [2 1Kb] ad lacus Traiani, tertio idus Nouembris. Et exinde raptum est corpus eius a presbyteris et clericis noctu, cum  Damaso presbytero, et sepultum est in basilica supradicta, quam ipse uia Aurelia construxerat, [3 1Kb] duodecimo kalendas Decembris, milliario secundo. Et cessauit episcopatus dies triginta octo.





EPISTOLAE ET DECRETA. 





[a 15Kb] 1 1Kb] EPISTOLA S. ATHANASII ET AEGYPTIORUM PONTIFICUM AD FELICEM II PAPAM. De infestationibus Arianorum.


 Domino beatissimo et honorabili, sancto patri Felici, sancte sedis apostolice urbis Rome pape, Athanasius et uniuersi Aegyptiorum, Thebaidorum, et Libyorum episcopi, in sancta Alexandrina synodo gratia Dei congregati.

uestro sancto suggerimus  apostolatui, ut nostri, more solito, sollicitudinem gerere dignemini, iuxta uestram prudentissimam sapientiam, que omnibus luce clarius manifesta est: quia apostolicis uestra beatitudo uisceribus commota  super tribulatione nostra, nos omnes hortata est, ad tuitionem catholice et apostolice Ecclesie in unum conuenire, et de nostra oppressione canonice et  unanimiter tractare, dum constat uos una cum beato Paulo apostolo eadem compassibiliter dicere: Quis infirmatur, et ego non infirmor? Quis scandalizatur, et non ego uror ? satagentes ne aliqua de his, que uobis credite sunt, rationabilibus ouibus a bestiis capiatur. Ideo, pater beatissime, quia semper antecessores nostri, et nos a uestra apostolica sancta sede auxilium hausimus, et nostri uos curam habere agnouimus, prefatam apostolicam et summam expetimus iuxta canonum decreta sedem, ut inde auxilium capiamus, unde predecessores nostri ordinationes et dogmata atque subleuationes ceperunt. Ad eam quoque quasi ad matrem recurrimus, ut eius uberibus nutriamur, quoniam non potest mater obliuisci infantem suum. Sic et uos nolite  obliuisci nos uobis commissos, quoniam non leuibus nos inimici nostri implicauerunt afflictionibus,  et quotidie facere moliuntur, et apprehendere, aut ferris nos constringi minantur , nisi eorum consentiamus erroribus: quod nequaquam uobis  inconsultis agere presumimus. Canonibus quippe iubentibus, absque Romano nos de maioribus causis nichil debere decernere pontifice. Ideoque ad propositum recurrentes, et ad brauium properantes, uestre apostolice sedis imploramus auxilium: quia, ut credimus, non despexit Deus preces cum lacrymis sibi oblatas seruorum suorum, sed ob id uos predecessoresque uestros, apostolicos uidelicet presules, in summitatis arca constituit, omniumque ecclesiarum eis curam habere precepit, ut nobis succurratis, nosque tuentes, cui omne episcoporum iudicium est commissum, liberare ab hostibus nostris non negligatis. Nam scimus in Nicena magna synodo trecentorum octodecim episcoporum, ab omnibus concorditer esse roboratum, non debere absque Romani  pontificis sententia concilia celebrari , nec episcopos damnari, licet hec et alia quam plura necessaria ab hereticis, qui nos quotidie infestant et perdere nituntur, ut facilius nos capere possint, sint synodica capitula incensa, nobisque sublata. Qua de re, hac inuenta occasione indifferenter, omni canonica et apostolica postposita auctoritate, nos ui a propriis, uobis inconsultis, illicite expellunt sedibus: ouesque nobis a Christo Domino apostolica commissas gratia, inuadunt, gradibus priuant, et quod pessimum est, et omnibus Christianis legibus inimicum, interficere decertant. uos ergo  periclitantibus subuenite, oppressos roborate, tribulatis manum porrigite, taliaque  prohibete, et leges imponite, ut apostolica doctrina, que in Deo est, cito ad uictoriam iudicium  perducere ualeat nostrum, nosque  ab imminentibus periculis liberare. Nouimus namque in iam prefata Nicena synodo  generaliter esse decretum, ut nullus passim uageque episcopos, aut presumptiue lacerare, aut accusare, et qui non sunt recte fidei, uel bone uite, uel clare conuersationis, aut infamare presumat: sed prius, si erga episcopos uel auctores Ecclesie quisquam causam habuerit, eos cum caritate mansuete conueniat, ut ab eis uulnus, unde agitur, recte sanetur: aut ipse, si secus egerit, accusator excommunicetur. Quod si ab eis nichil ualuerit recte percipere, tunc primo summos adeat primates, et ipsi, tempore congruo, canonice eos  conuocare debebunt . Qui si aut suis rebus exspoliati, aut a propriis sedibus eiecti, aut exsulantes, uel oppressi aut inique tractati fuerint, primo eruantur, et canonice restituantur , atque omnia sibi sublata integerrime eis legibus reddantur : quoniam priusquam hec fiant , nec canonice conuocari, nec [1 1Kb] distingui a quoquam possunt, quoniam nec seculi leges hec fieri permittunt, quanto magis ecclesiastice! Similiter et a supradictis patribus est definitum consonanter, ut si quisquam episcoporum, aut metropolitanorum, aut comprouinciales, uel iudices suspectos habuerit, uestram sanctam Romanam interpellet sedem, cui ab ipso Domino potestas ligandi ac soluendi  speciali est priuilegio  super alios concessa. Ipsa enim  firmamentum a Deo fixum et immobile percepit, quoniam ipsam formam uniuersorum titulorum lucidissimam, Dominus iehsu Christus uestram apostolicam constituit sedem. Ipsa est enim sacer [2 16Kb] uertex, in quo omnes Ecclesie uertuntur, sustentantur, releuantur. [a 1Kb] Et sicut in Christo Christiani, et in petra, id est Christo, Petrus, Petri renouantur Ecclesie. Tu es enim  Petrus, et super fundamentum tuum Ecclesie columne, id est, episcopi, qui Ecclesiam sustinere, et propriis humeris portare debent, tibi sunt confirmate, tibique claues regni celorum commisit, atque ligare et soluere potestatiue que in terra et in celis  sunt , promulgauit. Tu profanarum heresium, et impetitorum, atque omnium infestantium depositor, ut princeps et doctor, caputque omnium orthodoxe doctrine, et immaculate fidei existis. Igitur ne despicias, pater, tuorum patrum pietatem, bonamque intentionem. Et sicut illi, patres et predecessores nostros a multis liberauerunt  oppressionibus et angustiis, ita nos liberare digneris. Nam fuit semper uestre sancte et apostolice sedi licentia, iniuste damnatos uel excommunicatos, potestatiue sua auctoritate restituere; et sua eis omnia reddere, et illos, qui eos condemnauerunt, aut excommunicauerunt, apostolico punire priuilegio, sicut etiam nostris et anterioribus cognouimus actum temporibus. Porro et ipsi primates, qui episcoporum et summorum ecclesiasticorum negotiorum causas suscipere debent, in prefixa Nicena synodo sunt dinumerati, ne in posterum contentio ex hoc oriretur. O sanctissime pater patrum , abscinde blasphemias, et iactantiam uaniloquorum, et insidiantium infestationes, nos et fratres nostros opprimentium, atque perdere uolentium, qui  ad uos, quasi ad caput confugimus, ut uestro suffulti auxilio liberemur, et uobis nobisque commissas Christi oues a luporum ore, Domino adminiculante, antequam deglutiantur, eripiamur. Nec enim fas est , supplicum apostolice sedis scripto, aut sine scripto preces oblatas despicere, sed  et nos et illi canonicaliter conuocemur, et ante uos de nostris obiectionibus canonice cum omni probitate concertemus, sicut predecessores nostri penes uestros fecerunt antecessores, et sicut canonica in predicta sancta synodo docent instituta, et ueluti palliati [3 1Kb] uerbi per uentilabrum canonice examinationis; plenam purgationem in communi consistentes auditorio, de maturis et enutrientibus catholice Ecclesie dogmatibus,  que confirmant cor hominis, per participationem paternarum consequamur institutionum. Antiquis enim regulis  sancitum est, ut quidquid quamuis in remotis, aut longinquis positis prouinciis super episcoporum querelis, aut accusationibus ageretur, non prius tractandum uel accipiendum esset, quam ad notitiam alme sedis uestre fuisset deductum, ut huius auctoritate, [4 1Kb] iuxta que fuisset, pronuntiatio infirmaretur, aut firmaretur: indeque sumerent normam, unde Ecclesie sumpsere predicationis exordium, nec passim ab insidiatoribus columne euerterentur Ecclesie. Certum est enim, eidem sancte sedi uestre, in honorem beatissimi Petri, patrum decreta peculiarem decreuisse  reuerentiam Dei, pro rebus inquirendis atque determinandis, que sollicite decet, iusteque ab ipso presulum examinari uertice apostolico, cuius sollicitudo semper fuit et est, tam mala damnare, quam probare laudanda. Quocirca humillimum uestro apostolico culmini persoluentes obsequium, ut ipse Dominus precepit, et sanctorum decreta patrum  statuerunt, cum lacrymis suggerimus, quod sine gemitu cordis reticere non ualeamus. Nam in tantum a persecutoribus sancte Dei ecclesie, nostrisque inimicis persequimur, ut magis nos tedeat uiuere, quam mori. Unde pre omnibus fatemur in tantum cor esse nostrum uulneratum , ut propheticum illum planctum exoptemus, dicentes: Quis dabit capiti nostro aquam, aut oculis nostris fontem lacrymarum, ut sedentes, ploremus die ac nocte ? Ecce enim Ecclesia Dei non leuiter perturbatur, columneque eius nimis infestantur, atque a prauis amoueri hominibus nituntur. Christianorum uero uoces ac gemitus episcoporum longe lateque resonant, nouitates insurgunt, calumnie crescunt, persecutio grassatur,  perditio fit populorum. uestrum est enim, nobis manum porrigere, quia uobis commissi sumus. uestrum est nos defendere atque liberare; nostrumque est a uobis auxilium expetere, uestris parere iussionibus. Pre nimio ergo dolore et gemitu, omnia que nobis instant, et nos infestant, [1 1Kb] necessario recordari, uobisque significare nequimus. Ideo almum uestrum exoramus apostolatum, ut super his legem, que in memorata Nicena synodo est promulgata, licet predictorum insidiatorum et aliorum malorum hominum  deprauatione sit suffocata, reparetis: et que necessaria fore cognoscitis, uestre sancte sedis auctoritate nos cunctosque fratres informetis, ut malorum insidias hominum,  uestra fulti auctoritate, illesi, Domino opitulante, euadere ualeamus: quia non est ouium, insidias luporum preuidere , sed pastorum est. Scimus enim  uos uniuersalis Ecclesie, et maxime episcoporum, qui oculi propter contemplationem et speculationem, uocantur Domini, curam gerere, ac de reuelatione et lege nostra assidue cogitare debere, sicut scriptum: Beatus uir qui meditatur in lege Domini die ac nocte : que meditatio  non lectione per figuram litterarum tantum conspecta, sed exuberante in uobis Christi gratia, in uestra cognoscitur conscientia immobiliter insita, et nullatenus de uestro corde  recedente lege Christi Dei Domini sacrosancta, sicut in psalmo dicit propheta: Os iusti meditabitur sapientiam, et lingua eius loquetur iudicium: lex Dei eius in corde ipsius : non atramento, sed spiritu Dei uiui uestra in arcana conscripta; neque in tabulis lapideis, sed in tabulis cordis carnalibus , sicut beatissimi apostoli Pauli ad Corinthios missa nos docet epistola. Quibus premissis, significamus Deo placite paternitati uestre,  die 17 kalendarum Augustarum [2 1Kb] , indictionis quarte, nostram humilitatem, diuina gratia, suo  munere preueniente, uestris sanctis ac Deo dignis precibus in sancta Romana [3 1Kb] Ecclesia pontificalis honoris accepisse consecrationem et stolam: in quo dignitatis fastigio, ut a Deo omnipotente regamur altissimo, et a malis omnibus liberemur, ut non sacerdotale nomen tantum, sed Christi Domini Dei nostri protegente auxilio, et meritum habeamus, uestris sanctis ac Deo acceptabilibus nos commendantes orationibus, poscimus, quatenus et uestris deprecationibus pro nobis ad Deum effusis muniti, et eruditionibus bonis instructi, digni efficiamur, cum omni nobis populo Christiano commisso, illesi, protegi uelamento diuino. Ad salutationem ergo  uestre sancte et honorande paternitatis uice nostra, [4 1Kb] Benedictum humilem uestrum fratrem, nostrum episcopum, et Alexandrum presbyterum, Crispinum quoque diaconum, uestros famulos destinauimus, quos postulamus celerius nobis a uestra beatitudine persolui, ut uestris cohortationibus roborati, et uestris regulis informati, inimicis uidelicet compressis, ad proprias prudenter consolati ualeamus Ecclesias ante hiemem, Deo propitio, remeare. uestrum est quippe, pater sanctissime, canonica districtione  sollicite, ecclesiastice regule aduersantibus, et fratrum insidiatoribus obuiare, nec permittere nouiter dici, quod patrum uenerabilium auctoritas omnino non censuit. Nos enim humiles corde, que recta sunt,  adiuuante Domino, sapientes, uno uinculo caritatis uobiscum sumus constricti, ueram fidem ac religionem catholicam in omnibus fortiter defensantes. Studiosius itaque a catholicis, improbis probe resistere innitendum est, ne torpentes desidia oppressi, culpe taciturnitatis teneamur obnoxii, et quasi fauorem impendentes iudicemur, dum aduersa catholice fidei propulsare negligimus. Unde dictum est: Negligere quippe, dum possis deturbare peruersos, nichil aliud est quam fouere. Nec caret scrupulo societatis occulte, qui manifesto facinori desinit obuiare. Liquet, doctor sanctissime, uenenosa serpentium sine simplicitate astutia dum manifesta est dolosa inimicorum fallacia. Succurrite, quesumus, oppressis, liberate nos de manu persequentium,  ut cum beato Iob cantetis: Benedictio perituri super me ueniebat, et cor uidue consolatus sum. Iustitia indutus sum, et uestiui me, sicut uestimento et diademate, iudicio meo. Oculus fui ceco, et pes claudo. Pater eram pauperum, et causam quam nesciebam, diligentissime inuestigabam. Conterebam molas iniqui, et de dentibus [5 1Kb] eorum auferebam predam , et reliqua. Nos enim quos tua maxima exspectat cura ,  id est, omnes episcopi, precipue tuum mereri debemus iudicium, et non ab aliis deuorari. Merito ergo nos Domini causa respicit sacerdotes, si silentio faueamus errori . Siquidem corripiantur huiusmodi, nec sit liberum eis, pro uoluntate facere iudicium. Desinat nouitas incessere uetustatem [1 1Kb] , desinat Ecclesiarum quietem inquietudo turbare. Nam ut omnes metropolitani uel reliqui episcopi sua odia aut uindictas in reliquos episcopos exercere non ualeant, ideo nominatim in Nicena synodo expressi sunt primates, qui reliquos episcopos audire et iudicare debeant, ne ulla fraus in iudicio episcoporum possit irruere. uos ergo, qui in summa specula gratia Dei estis positi, attendere eos et opprimere oportet, qui in fratres  seditiones et scandala excitant . Ideoque exoramus, ut minime despiciatis humilitatis nostre et omnium orientalium orthodoxorum sacerdotum et populorum afflictiones [2 1Kb] , et deprecationes cum lacrymis oblatas, sed sicut luminaria uniuerso mundo, uerbum uite retinentes, introductas exstinguite tenebras nefandissimorum insidiatorum, temporibus etiam nostris procaciter germinatas, quatenus funditus exstincta huiusmodi caligine, lucifer nobis resplendeat per uos, sanctissime pater, et dogmatica definitio ubique omnes letificans, quam gloriosi Ecclesie sancte patres per propria piissima dogmata in eterne uite firmam hereditatem predicasse noscuntur.

 Incolumem te et beneplacitum Deo , sanctissime pater patrum, orantem pro nobis, Dominus custodiat in euum. Amen.



[3 1Kb] EPISTOLA I FELICIS PAPAE II. RESCRIPTUM AD EPISCOPOS IN ALEXANDRINA SYNODO CONGREGATOS.

I. Ut nemo episcopum penes arbitros seculares accuset. ---II. Si quis aduersus episcopum causam habuerit. ---III. De eadem.---Iu. De episcopis rebus suis exspoliatis, aut a sede pulsis.---u. Infames et sacrilegos ad testimonium non admittendos.---uI. Si episcopus uocatus ad concilium, ire non potuerit.--- uII. De causis que legibus non continentur, uel prohibite  noscuntur.---uIII. De accusationibus episcoporum, et rerum suarum ablatarum redintegratione.--- IX. Quibus non liceat accusare, uel testificari.--- X. De eadem re.---XI. De personis accusatorum.--- XII. De primatibus et metropolitanis.---XIII. De accusationibus episcoporum, et ineptitudine accusantium. ---XIu. Qui non debeant admitti ad accusationem. ---Xu. De eadem re.---XuI. Licere in ecclesiasticis negotiis, dicta causa et finita, recedere, quod in secularibus non licet.---XuII. De accusationibus  episcoporum.---XuIII. De non terminandis causis episcoporum absque auctoritate Romani pontificis.--- XIX. Si episcopus a comprouincialibus, uel a metropolitano senserit se pregrauari.---XX. De iudiciis episcoporum, et de tempore concesso ad preparandum, et comparandum.---XXI. De iudicibus et accusatoribus, quales debeant esse.

Reuerendissimis atque dilectissimis fratribus, Athanasio et uniuersis Aegyptiorum, Thebaidorum, Libyorum episcopis, in sancta Alexandrina synodo congregatis, Felix alme Romane urbis et uniuersalis Ecclesie episcopus, et sancta synodus, que in urbem Romam conuenit, in Domino salutem.

Sacram uestram synodicam epistolam, per gratiam  sancti Spiritus, et Deo placitum studium conscriptam, uestre a Deo honorande sanctitatis gratia libenter suscepimus, atque instanter in synodo recitari per singula iussimus, et omnes intente eius colligere uerba precepimus: super que dum letari sperabamus et cupiebamus, uersa est in luctum cithara nostra, cantatio in plorationem, et omne totius synodi gaudium in merorem translatum est : quia non decuerat, ut hi qui corpus Christi quotidie proprio conficiunt ore , tantam paterentur persecutionem, quoniam Dominus Deus noster salutem prouidens generis humani, mandauit persecutiones non fieri, neque fluctuationes inferri, nec inuideri laborantibus in agro dominico, neque dispensatores  magni regis uexari aut expelli. Quiescite, inquit sancta magna Nicena synodus , et nolite persequi eos qui Deo perfecte ministrant, et sincera uoluntate Dei superni mandata custodiunt, et nostris legibus subiugantur; quia nec decet, nec ordo patitur, ut iniqui et carnales, spirituales persequantur. Omnis enim qui resistit alicui, nunc uertendo, nunc celando ueritatem, mentitur aduersus eum, contra quem litigat. Et qui infestus est alicui, omnia sicut hostis agit, et insuper loqui contendit. uos enim monemus, fratres, in speculis esse debere, ut in quantum potestis, et Dominus auxilium dederit, talibus nostra apostolica, uestraque auctoritate resistatis, nec quisquam uestrum a fratris auxilio se subtrahat, sed pro uiribus prestet  adminiculum. Quoniam, licet pauci sitis, si unanimes fueritis, nullatenus, iustitia suffragante, Domino quoque opem ferente, superabimini, quia funiculus triplex difficile rumpitur . Nam si officiis secularibus humana lex subuenit , quanto magis ecclesiasticis et Domini sacerdotibus, maximeque pontificibus, qui pupille oculorum Domini nuncupantur, diuina atque catholica lex suffragari debet! Ait enim diuinum de episcopis eloquium: Qui uos tangit, tangit  pupillam oculi mei . Et si seculares humana multipliciter explorantur homines lege, et requisitiones atque inducie [1 1Kb] eius multorum mensium conceduntur, ne iniuste damnentur: quanto magis episcopis, qui proximiores sunt Deo, et super hos constituti, positique in celesti militia, que impensius ponderanda est, tempora sunt concedenda multo ampliora, ne a quibusdam grauentur, opprimantur, uel subito damnentur! Incipiamus ergo , adiuuante Deo, et sancto Petro apostolo, per quem apostolatus et episcopatus in Christo cepit exordium, quoniam plures sepe emerserunt cause, que in quibusdam non erant cause, sed crimina: quia magis ut comperimus, iniquitate, quam caritate fratribus sunt imposite;  et ut de cetero sollicitudo sit ne talia eueniant, capitula quedam a sanctis patribus tam in Nicena synodo, quam et in hac sede constituta, ponamus, quibus fratres et cepiscopi nostri fulti, insidias inimicorum, auxiliante Domino, ualeant euadere, et prout Dominus posse dederit, paucioribus uerbis tantorum malorum imitemur compendium , et strictim, que in uolumine litterarum uestrarum comperimus, retractemus, et alia nonnulla instantis temporis necessaria, prout petitis, ponamus.

I. Est namque synodicis decretum institutis  ut nemo episcopum penes seculares arbitros accuset, sed apud summos primates.

II. Si quis aduersus episcopum causam habuerit,  non prius aliquos episcopos adeat, ut eum accuset, quam familiariter ei suam indicet querelam, et ab eo aut iustam emendationem, aut rationabilem percipiat excusationem, ipsa nos instruente ueritate: Si peccauerit in te frater tuus, uade, et corripe eum inter te et ipsum solum . Si te audierit, lucratus es fratrem tuum. Si te non audierit, adhibe duos uel tres tecum: et si non hos audierit, dic Ecclesie , id est, accusa eum publice [2 1Kb] , et non prius, et reliqua.

III. Si quis episcopum post hec elegerit accusare, summis primatibus episcoporum suam indicet causam, et non secularibus, qui magis ad pacem quam ad iudicium eos reuocent , ut caritas in omnibus et ab omnibus custodiatur. Si primates   accusatores episcoporum cum eis pacificare familiariter minime potuerint, tum tempore legitimo eos ad synodum canonice conuocatam, non infra angusta tempora, canonice conuocent, et non prius quam eis per scripta significent quid eis opponitur, ut ad responsionem preparati adueniant. Nam si aut ui , aut timore eiecti, aut suis rebus exspoliati fuerint, nec canonice euocari ad synodum possunt, nec respondere emulis debent, antequam canonice restituantur, et sua eis omnia legaliter reddantur.

 Iu. Si quis episcoporum fuerit suis rebus exspoliatus, aut a sua ecclesia ui aut timore expulsus, quod omni Christiano nomini est inimicum, oportet et decet [3 1Kb] episcoporum propositum semper prima fronte cedere, ut omnia que ei ablata sunt, potestati eius legaliter reddantur, et presul prius restituatur, et postea non statim, sed diu et per spatiosa tempora suis potestatiue dispositis, et ad suam necessitatem preparatis, ad tempus ueniat ad causam: et si iuste uisum fuerit, accusatoribus respondeat suis [4 1Kb] .

u. Nulli infami  atque sacrilego de quocumque liceat negotio aduersus religiosum Christianum, quamuis humilis seruilisque persona sit, testimonium dicere, nec de qualibet re, actione, aut inscriptione  Christianum impetere.

uI. Si quis episcopus legitime accusatus, et supradicto ordine ad concilium canonice conuocatus fuerit, absque ulla trepidatione ire debebit; et si ire non potuerit , pro se legatum ad synodum mittat.

uII. Nulle cause a iudicibus ecclesiasticis audientur , que legibus non continentur, uel que prohibite esse noscuntur.

uIII. Si quis aliter non acquieuerit, nisi ut episcopum accuset, supra taxato hoc tenore agere debebit, quia aliter rata non potest accusatio exsistere. Tunc primo accusati causam accusator apud primates canonice deferat . Nec a communione prohibeatur accusatus, nisi ad electorum iudicium  canonice conuocatus, infra tres aut sex uel plures menses pro suis rationem redditurus uenire distulerit. Quod si probare potuerit, quod non noluerit, sed non potuerit uenire, nichil ei nocebit. Ille uero, qui ui aut timore a sede pulsus, aut suis rebus exspoliatus fuerit, non prius uocetur ad synodum, quam ei omnia legibus redintegrantur. Et tamdiu in sede propria pacifice et potestatiue cuncta disponens resideat , quamdiu expulsus uel exspoliatus carere uisus est rebus . Cum autem ad iudicium uenerit, si uoluerit et necesse fuerit, inducie ei petenti a patribus constitute, absque impedimento concedantur, et iudices a se electi tribuantur, ut in loco unde est ille qui accusatur, aut  si alibi alicuius temerarie multitudinis uim metuerit, locum sibi congruum eligat, quo absque timore suos, si necessitas exposcerit, testes habere , et absque impedimento suam canonice sententiam finire ualeat, quia multa per subreptionem euenire solent.

IX. Ut testificandi, uel accusandi licentia denegetur his qui Christiane religionis et nominis dignitatem, et sue legis uel sui propositi normam, aut regulariter prohibita, neglexerint .

 X. Multum derogatio preualet quando derogatori creditur . Ideo uariis detrectationibus atque accusationibus non decet labefactari primatem, sed magis patrum regulis roborari . Nec facile aut indifferenter suscipere accusationes presumat, dicente Domino: Non suspicias uocem mendacii ; sed prius probare debet suspicionem et causam, aut quo animo hoc faciat, et postmodum suspicere: quia ueritatis professionem , propinquitatis, inimicitie, timoris, amoris, odii et cupiditatis intentio impedire, et aduersa fratribus irrogare solet.

XI. Persone  accusantium tales  esse debent, quarum fides et conuersatio et uita probabilis et absque reprehensione sit, et que omni careant suspicione: quia et hoc, te presente, ut bene nosti, in Nicena synodo, propter malorum hominum infestationem, ab omnibus diffinitum est, licet prauorum hominum insidiis sint hec et alia quamplura deleta [1 1Kb] .

XII. Primates illi, et non alii sint, quam in Nicena synodo sunt constituti. Reliqui uero, qui metropoles tenent sedes , archiepiscopi uocantur, et non primates, salua in omnibus apostolice sedis dignitate, que ei ab ipso Domino est concessa, et postea a sanctis patribus roborata.

XIII. Primo semper  in omni episcoporum accusatione, uita, persona et conuersatio accusantium  enucleatim inquiratur: et postmodum ea que obiiciuntur, fideliter pertractentur: quoniam nichil aliter fieri [2 1Kb] debet, nisi impetitorum prius requiratur fides, persone, uita et actus discutiantur: quia non debet, prauorum aut insidiantium hominum pernicie, uita lacerari innocentium. Sane sepissime boni a malis persequuntur, qui non cessant suis [3 1Kb] calamitatibus aliis derogare. Ideo summopere prouidendum est ne hec fiant.

XIu. Nullus seruus , nullus libertus, nullus infidus, nullus criminibus irretitus, nullus calumniator, nullus qui inimicitiis studet, nullus qui frequenter litigat , et ad accusandum uel detrahendum est facilis, nulla infamis persona, uel omnes, quos ad accusanda  crimina publica leges publice non admittunt, permittantur episcopos accusare; quoniam accusatores et accusationes, quas leges seculi non recipiunt, qua ratione sacerdotalis eas recipere debet ordo, inuenire nequeo, cum hec et in Nicena synodo prohibita sint, et illi magis ab istis, non isti ab illis iudicari debeant; et apostolus dicat: Spiritualis iudicat omnia, ipse uero a nemine iudicatur. .

Xu. Heretici, a quibus nimium opprimimur, excommunicatique, homicide, malefici, fures, sacrilegi,  raptores, uenefici, adulteri, et qui raptum fecerint, uel falsum testimonium dixerint, seu qui ad sortilegos magosque concurrerint , nullatenus ad accusationem uel ad testimonium erunt admittendi.

XuI. Nec ita in ecclesiasticis agendum est negotiis, sicut in secularibus . Nam in secularibus postquam legibus uocatus uenerit, et in foro decertare ceperit aliquis, non licet ante peractam causam recedere: in ecclesiasticis uero, dicta causa, recedere licet, si necesse fuerit, aut si se pregrauari uiderit.

XuII. Quoties episcopus  super certis accusatur criminibus, si tales fuerint accusatores, qui iuste et canonice recipi debeant, legitima in synodo,  suo in tempore congregata, ab omnibus canonice audiatur, qui sunt in prouinciis, episcopis. Quod si legitimi non fuerint accusatores, non fatigetur episcopus: quia sacerdotes ad sacrificandum uacare debent, non ad litigandum. Nec illi, qui throni Dei uocantur , prauorum hominum insidiis turbari debent, sed libere Christo Domino famulari.

XuIII. Quamquam comprouincialibus episcopis una cum eorum metropolitano, sue prouincie causas episcoporum liceat caritatiue et concorditer agitare, non tamen  licet definire absque Romani pontificis auctoritate. Quod si secus a quibusdam presumptum fuerit, ipsi qui hoc egerint, sue presumptionis  suscipiant damnum: et illi, qui ab eis perperam excommunicati aut damnati fuerint, auctoritate huius sancte sedis, et beati preceptoris nostri clauigeri Petri potestate soluantur, atque restituantur. Ipse enim ait Dominus: Quecumque solueris super terram, erunt soluta et in celis .

XIX. Quoties episcopi se a suis comprouincialibus,  uel a metropolitano putauerint pregrauari, aut eos suspectos habuerint, mox Romanam appellent sedem, ad quam eos absque ulla detentione, aut suarum rerum ablatione, libere ire liceat. Et dum predictam Romanam matrem appellauerint Ecclesiam, aut ab ea se audiri exposcerint, nullus eos aut excommunicare, aut eorum sedes subripere, aut eorum res auferre,  aut aliquam eis uim inferre presumat, antequam eorum causa Romani pontificis auctoritate finiatur. Quod si aliter a quoquam presumptum fuerit, nichil erit, sed uiribus carebit. Nam nec hoc perperam presumimus, sed et ipsum in Nicena synodo constitutum, et antecessores nostros egisse, bene, Athanasi, nosti: quoniam quando tu et Paulus Constantinopolitanus, Asclepius [4 1Kb] Gaze, et Lucianus Adrianopolites, ab Orientalibus episcopis, inconsulto sancte memorie Iulio predecessore nostro, damnati estis, et ad eum quasi ad totius orbis caput  confugistis, cognita eorum nequitia , et uestra iustitia, uos in communionem suscepit, et omnium uestrum curam gerens, propter sedis proprie dignitatem, suas singulis reddens ecclesias. Orientalibus scripsit, culpans eos, quod non recte tractassent uiros inculpabiles de suis ecclesiis expellentes, et constituta Niceni concilii minime conseruantes. E quibus ad certum diem nonnullos sibimet adesse precepit, ut de talibus presumptionibus certam redderent rationem, et coram eis ostenderet, iustum se super eis protulisse decretum. Interminatus est etiam non talia deinceps fratres esse passuros, et nisi ab huiusmodi presumptionibus cessarent, a propriis esse gradibus eos recessuros. Tali enim huius sancte sedis  priuilegio tu et fratres tui proprias recepistis ecclesias, cum omnibus sibi pertinentibus. His enim et aliis quam plurimis documentis manifestum est, nullum damnari, aut suis exspoliari rebus debere episcopum, qui hanc sanctam sedem interpellauerit, aut sibi defensatricem adsciuerit, donec iudicium de eo nostre apostolice auctoritatis , hoc est, principis apostolorum Petri agnoscat, quia solummodo Christus iehsu huic sancte sedi, id est, apostolice, facere commisit, utpote quoniam solus atque pre omnibus prefatus princeps apostolorum creditus est, atque percipere meruit a rege regum Christo Deo claues regni celorum .

XX. De induciis uero episcoporum , super quibus consuluistis, diuersas a patribus regulas inuenimus institutas. Quidam enim ad repellenda impetitorum machinamenta, et suas preparandas responsiones, et testes confirmandos, et consilia episcoporum atque amicorum querenda, annum aut sex mandauerunt menses concedi, quidam autem annum, in quo plurimi concordant. Minus uero  quam sex menses non [1 1Kb] reperi, quia et laicis hec indulta sunt, quanto magis Domini sacerdotibus! Nam et a nostris antecessoribus, atque reliquis sanctis patribus multoties inhibitum est, ne quis Domini sacerdotibus detractationes irroget; quanto magis accusationes, non ex radice caritatis prolatas [2 1Kb] ! Quiescite, inquiunt, et nolite persequi eos, qui perfecte Deo ministrant, quorum  orationibus et terrena bella sedantur, et recedentium a Deo angelorum pelluntur incursus, quique omnes demones, qui corrupti sunt, precum assiduitate confundunt . Inducie namque non sub angusto tempore, sed sub longo spatio concedende sunt, ut accusati se preparare, et uniuersos communicatores in prouinciis positos conuenire, testes preparare, atque contra insidiatores se pleniter armare ualeant.

XXI. Iudices enim et accusatores esse debent, qui omni careant suspicione , et ex radice  caritatis suam desiderent promere sententiam. His ergo tam legaliter , quam et canonice prolatis, etiam omnium Christianorum reuerentiam congaudere deposcimus, spirituali intercedente dilectione et timore dominico, per quem humana remouetur offensio, et ecclesiarum edificatio preponitur uniuersis, ut magis uniuersi ad edificationem fratrum laborent, quam ad damnationem; quoniam ait dominus: In hoc cognoscent omnes, quia mei estis discipuli, si dilectionem habueritis ad inuicem . Iam enim formam dedimus , et a predecessoribus nostris datam esse cognouimus, ut si quis se agnouerit Christianum, illud seruet quod ab apostolis noscitur esse contraditum, dicente  apostolo Paulo: Si quis uobis annuntiauerit preter quod accepistis, anathema sit . Christus enim Dei filius, Dominus noster, humano generi propria passione salutem plenissimam condonauit, ut nos liberaret . Et si Deus in tantum nos dilexit, ut etiam proprio filio non parceret, sed pro nobis omnibus illum traderet, ut nos liberaret: ut quid nos non diligimus fratres, aut eos temere iudicamus, cum predictus dicat apostolus: Nolite iudicare inuicem, sed hoc magis iudicate, ne ponatis offendiculum fratri, uel scandalum . Nam si illi qui fratres diligunt, ex Deo nati sunt, et uident Deum: quid ergo erunt illi, qui eos persequuntur, et eos detrahendo, machinando, accusando, infestando, damnare moliuntur? Si illi filii Dei, procul  dubio hi filii sunt diaboli, qui semper, sicut leo rugiens circuit, querens quem deuoret , ita fratres insequuntur, ut perdant. Qui uero adiuuare fratres refugiunt, maius peccatorum onus acquirunt, et fraternitatis solatio rei exsistunt. ue, inquit propheta, qui potum dat amico suo, mittens fel suum . Et iterum sapientissimus Salomon ait: Quoniam qui loquitur iniqua, non potest latere, nec preteriet illum corripiens iudicium. In cogitationibus [3 1Kb] enim impii interrogatio erit: sermonum autem illius ad Deum perueniet auditio, ad correptionem iniquitatum illius: quoniam auris zeli audit omnia, et tumultus murmurantium non abscondetur . Hec enim si amplecti uoluissent proprio et sano sensu, ad reprobum minime laberentur, sed per Dei timorem sermonum  suorum precauentes custodiam, piam sanctorum Patrum definitionem sine quadam nocumenti presumptione utique conseruarent: quoniam dicit sacrum eloquium: Consilium bonum conseruabit te, et mens bona custodiet te . Non enim de fontibus  salutiferis spiritualiter ad acquisitionem eterne uite procedunt tales accusationes et detractiones, atque ideo competenter nos B. Paulus admonens, ait: Non debere plus sapere, quam oportet sapere, sed sapere ad sobrietatem . In definitione pietatis perduremus.  Qui enim hanc pretereunt, non tantum ipsi sunt decidentes a corroboratione sua, sed insipientie sue dereliquerunt omnibus memoriam, ut in his, in quibus peccauerunt, minime latere potuissent. Gloria enim et contumelia in loquela: et in lingua hominis, casus illius est . Ideoque conueniens est, hanc quidem ostensionem reprehensionum illorum nostris actibus inseri, ne ulterius iam talia patiamini, seminantibus illis zizania et scandala, sed letari in officiis et dogmatibus uestris mereamini. Igitur erubescant talia, et [1 1Kb] huiusmodi blasphemia subtrahere festinent, si noluerint a sacerdotali nostro collegio segregari, et a Christiani populi societate diuelli. Licet namque de his plura et pernecessaria, que in decretis sedis apostolice et ab apostolis  eorumque successoribus, nostris uidelicet predecessoribus, statuta inueniuntur, dicere et conscribere potuissemus, tamen melius nobis uisum est, ut epistolam oratione claudamus . Deus omnipotens, et huius unigenitus filius et Saluator noster iehsu Christus, hoc uobis tribuat incitamentum, ut omnibus fratribus et cepiscopis nostris, quibuscumque tribulationibus laborantibus, totis succurratis uiribus, et cum eis compatientes, crucem eiusdem Domini Saluatoris portetis, ut ueri ipsius discipuli coram omnibus appareatis, ut et uos, et qui uobiscum sunt, hic et in futuro possideatis meliora, que oculus non uidit, nec in cor hominis ascenderunt, que preparauit Deus diligentibus se , per Dominum nostrum Iesum Christum,  per quem et cum quo omnipotenti Deo Patri gloria in secula seculorum, amen. ualere uos opto, fratres karissimi. Data idibus Februarii, [2 1Kb] Agario et Iuliano uiris clarissimis consulibus.



EPISTOLA II FELICIS PAPAE II AD EOSDEM ET AD RELIQUOS DOMINI SACERDOTES. De patienti sufferentia persecutionum et tribulationum.

Felix sancte uniuersalis Ecclesie papa, atque per gratiam Dei catholice et apostolice Ecclesie urbis Rome episcopus, una cum sancto concilio nostro reuerentissimorum sacerdotum, huc nobiscum conuenientium , in confirmatione piissimorum catholice  Ecclesie dogmatum, et reuelatione oppressorum fratrum, cepiscoporum uidelicet nostrorum, qui rectam Niceni concilii tenent fidem, et qui fratres non infestant, uniuersis spiritualibus fratribus nostris, et reliquis in sacerdotali collegio Domino consecratis, atque omni plenitudini Ecclesie catholice.

Gratia uobis et pax multiplicetur in confortatione et sancti Spiritus communione quatenus in eo proficientes, a gloria in gloriam, uirtutes annuntiemus eius, qui de tenebris nos uocauit in admirabile lumen suum , apud quem non est transmutatio,  nec [3 1Kb] uicissitudinis obumbratio. Portare, fratres, hortamur , persecutiones et tribulationes patienter, ut eius inueniamini filii, quem quotidie patrem uocatis Deum in celis; et in eo uincatis omnia, qui propter nos uicit omnia: Qui etiam proprio filio suo non pepercit, sed pro nobis omnibus tradidit illum . Imitatores quoque Dei conuenit in omni uerbo et opere imitari Deum . Ideoque illud oportet nos dicere, quod ipse de se perhibuit Dominus: ueniet princeps huius mundi, et in me nichil inueniet . uenerunt et illi qui uos et nos persequuntur, quia uos sine nobis persequi non possunt, quoniam unius Dei membra sumus, et unum illius sacerdotium per eius sanctificationem  retinemus, et in nobis de suis nichil inuenerunt: quia quidquid sumus, gratia Dei sumus, licet propterea calumniari nos irrationabiliter studuerint, quod facere solent inimici, suam ex hoc cooperire dementiam properantes, quatenus per mendacium ueritatem ualeant obumbrare. Scripsi enim uobis, inquit beatus apostolus, per multas lacrymas, non ut contristemini, sed ut sciatis, quam caritatem abundantius habeo in uobis . Etenim detrahentibus detrahere  non est bonum, [4 1Kb] ut non ad ea que scripta sunt, commoti, iniurie certamen efficiamus. Non debemus omnino timere opprobrium hominum , neque eorum exprobrationibus uinci, quoniam hoc nobis Dominus iubet per Isaiam  prophetam, dicens: Audite me, qui scitis iudicium, populus meus, in quorum cordibus lex mea est . Nolite timere opprobrium hominum, et blasphemias eorum ne timeatis . Considerantes etiam quod in psalmo scriptum est: Nonne Deus requiret ista? Ipse enim nouit abscondita cordis, et cogitationes talium hominum, quoniam uane sunt. uana autem locutus est unusquisque ad proximum suum, et labia dolosa in corde, et corde locuti sunt mala. Sed disperdet dominus uniuersa labia dolosa, et linguam magniloquam. Qui dixerunt, labia nostra a nobis sunt: quis noster dominus est ? Nam si hec in memoria retinerent, minime ad tantam prosilirent iniquitatem. Non enim  per probabilem et paternam doctrinam hoc faciunt, sed ut  suam exerceant in seruos Dei uindictam. Scriptum namque est: uia stulti recta in oculis eius. Et sunt uie, que uidentur homini iuste, nouissima autem earum deducunt ad mortem . Nos enim qui hec patimur, iudicio Dei  hec reseruare debemus, qui reddet unicuique secundum opera sua . Qui etiam per ministros suos intonuit, dicens: Mihi uindictam, ego retribuam . uos enim in recta fide, et pura ac bona succurrite uoluntate uicissim, nec aliquis a supplemento fratris subtrahat manum: quoniam in hoc, ait Dominus, cognoscent omnes, quia  mei estis discipuli, si dilectionem habueritis ad inuicem . Unde et ipse per prophetam loquitur, dicens: Ecce quam bonum, et quam iucundum, habitare fratres in unum . Spirituali dico  habitaculo et concordia, que in Deo est, et unitate fidei huius delectabilis, secundum ueritatem inhabitaculi, [1 1Kb] que uidelicet in Aaron magis decorabatur, atque sacerdotalem induentibus dignitatem, sicut unguentum super caput, principalem intellectum irrigans, et usque ad ipsam extremam scientiam deducens. In hoc enim habitaculo benedictionem et eternam uitam promisit Dominus. Huius ergo prophetice uaticinationis meritum amplectentes, fraternam presentem syllabam  exposuimus, nostra propter caritatem minime querentes, aut quesituri. Non enim detrahentibus bonum est detrahere, aut palo, secundum uulgarem fabulam, excutere palum. Absit. Non sunt nostra ista: quapropter hec auertat diuinitas. Non sunt edocti habitus nostri ita uincere, sed in patientia longanimitatis et spiritu humilitatis: quia sicut per duritiam minime  purgatur nigella , ita nec pacis soporatus fructus intelligentie per asperitatem exprimitur. Propter hoc enim et uerborum supportauimus colaphos, ut uel paulatim ualeamus eum imitari, qui propter nos se humiliare dignatus est, et extreme illius ultionis per hanc plagam uerba declinemus. Audiamus ergo, et consentiamus Ecclesie oratori, qui per linguam  Spiritus sancti clara uoce exclamat, dicens: Omnia uobis in caritate fiant . Ergo siue querimus, siue tantummodo dicimus, et tantummodo audimur, caritas intercedat. Ars aliqua existat ad compositionem concordie boni et coniunctionem. Oportet enim, de Deo querentibus nobis spiritu rectitudinis mentis nostre dinumerantes intentiones templum pacifice inhabitare in eum propter Dominum, qui per prophetam locutus est: Querens quere, et apud me habita . Speculum enim dedit nos Deus populo suo, et oportet eos, qui a Deo sunt deputati sacerdotium adipisci, ita in humilitate gressuum mentis adinuicem tendere, ut in melius edificentur hi, qui ad nos respiciunt, quam  per nostram discordiam  semitam pedum eorum concutere. Ad concordiam inclinemus nos ipsos, [3 1Kb] et unum in caritate sapiamus. Humilitatem ueneremur, per quam apprehendi solet altitudo spiritus. Si enim amplius usque adhuc taciturnitatem, quam uerborum garrulitatem [4 1Kb] dileximus, hoc quidem bene habere arbitrati sumus, ne scriptis uestris reciproca respondentibus,  iniurie fomitem exhortemur, et pusillanimitate diiudicemur ab eo, qui omnia ad caritatem dirigere promulgauit. Orauimus uero et tunc ostium circumstantie labiis nostris imponi, et uerbum insonitum concipere potius quam [5 1Kb] uerbum sonabile: et hoc tamen mihi donum est a domino, et factus sum sicut homo non audiens, et non habens in ore suo redargutiones . Sed quia tempus est loquendi et tempus tacendi , aperio uerbum, et claudo ostium per taciturnitatem, competenter exorans: Domine, labia mea aperies, et respondeam exprobrantibus mihi uerbum . Licet enim tacuissemus, non semper tamen tacebimus, adaperiente nobis domino claues uerbi. Igitur directi in presenti a beatitudine fraternitatis uestre apocrisarii,  post multas factas inter nos de ecclesiastica requisitione dissonantes sermocinationes, in fine ad hoc peruenerunt, admonentes nos atque hortantes interpretari unius ueri Christi Dei nostri uoluntatis intellectum, atque huiusmodi interpretationem destinare uestre sacratissime uenerationi. Nos autem acceptam habentes bone conscientie predictorum uenerabilium uirorum admonitionem, cognoscentes autem et que principatus apostolorum summitas docet , paratos esse ad satisfactionem omni poscenti uerbum de spe, que in nobis est, secundum Dei timorem, mansuetudinemque ad bonam scientiam temperantes, super tali tantummodo requisitione mentem nostram per has syllabas exponimus, superfluam exercitationem et altercationem  uerborum, propter satietatem et presentis temporis incongruitatem, declinantes ac precauentes, nichil omnino aliud intelligentes, aut proferentes uel dicentes, quam quod audiuimus et cognouimus a sanctis et uniuersalibus magnis apostolis, eorumque successoribus, et patres nostri enarrauerunt nobis, et audientes predicauimus, ad supernam tendentes uocationem. Nostrum est studium, ubi pacis constitutio manet his, qui in stadio pietatis sunt, bene unica gloria intercessori tribuitur et corona. Deo manifestati sumus, qui iudicat omnia, et comprobat. Non iurgialiter stamus, non ad contradictionem respicimus, nec fauorem inanem amplectimur: sed in uerbo Dei proposito, huiusmodi requisitionis resolutionem fecisse dignoscimur, confidentes quoniam pacis  Dominus Deus ad alterutrum nostrorum unitatem et dilectionem conseruabit in gloria eius benignissime maiestatis. Omnem cum uestra beatitudine in Christo existentem fraternitatem, tam nos, quam qui nobiscum sunt, multum salutamus. Data 8 kalend. Nouembris, Philemone [6 1Kb] et Attico uiris clarissimis consulibus.




ANNO DOMINI CCCLXuIII-CCCLXXXIu.
FAUSTINUS ET MARCELLINUS PRESBYTERI.



PROLEGOMENA.





DE FAUSTINO ET MARCELLINO.


I. Ex antiquioribus Gennadius meminit Faustini presbyteri  quem perhibet scripsisse ad personam Flaccille regine aduersum Arianos et Macedonianos libros septem. Et mirari quidem subit post adeo claram atque testatam auctoris haud ignobilis fidem, qui ab etate Faustini de quo loquimur, uno tantum seculo distabat, extitisse scriptores, primi etiam subsellii, qui opus Gennadio hic laudatum Gregorio Betico Eliberitano antistiti adscripserint. At nostro demum et superiori euo genuinus operis parens agnitus noster Faustinus  : qui preterea, Luciferianus cum fuerit ut mox dicemus, se ipsum secte  illius placitis fauentem sub sui operis finem satis prodit  : que est Tillemontii animaduersio  ; quamuis citatum locum aliter acceperit noster Baronius, operis  nimirum auctorem Gregorium Eliberitanum existimans ex inscriptione Romane editionis, quam anno 1575 Achilles Statius euulgauit. Scripsit ergo Faustinus libros septem iuxta Gennadium, seu potius librum unum in septem capita distinctum, aduersus Arianos; opusque suum nuncupauit Flaccille auguste, prime magni Theodosii coniugi, quam supremum diem clausisse anno CCCLXXXu, ex laudato Baronio erudimur  , cuius sententie Pagius  ac Tillemontius  accedunt. Aelia uero Flacilla et Flaccilla uocatur in nummis  , quemadmodum apud Gennadium; que tamen Gregorio Nysseno  , Theodorito   et Zosimo  , Placilla dicitur; Socrati autem  et Philostorgio  , Placidia: utrique minus recte, ut docet ualesius  . Hinc uero factum existimarim equidem, ut in nonnullos codices mss. et editos irrepserit error, quo Faustini presbyteri opus Galle Placidie fertur inscriptum; que uidelicet altera Theodosii senioris uxor fuerit existimata:  quum tamen eam, Gallam tantum, nusquam uero Gallam Placidiam, scriptores appellent: qua de re plura post Ducangium Bandurius  .

II. Utcumque autem res se habeat, prodiit Rome anno 1575, sub Gregorii Betici nomine, Faustini opus de quo uerba facimus. Et de hac quidem editione Baronius hec habet  : »Huius Gregorii commentarios carie obsitos, obliuione obrutos mendisque labefactatos purgauit ediditque noster Achilles Statius laudabilis memorie.« Atque huiusmodi Romanum exemplar sub eiusdem Gregorii nomine iterum iterumque typis excusum. At uero in uariis antiquioribus operum ueterum Patrum collectionibus idem opus Faustino auctori suo restitutum. Premittitur epistola ad augustam Flaccillam, que integra  exstat in utrisque Orthodoxographis Basiliensibus aliisque Patrum bibliothecis, nec non in Lugdunensi postrema: ut propterea minus probanda uideatur Oxoniensis editoris cura, qui Faustini opera in uulgus educens e theatro Sheldoniano, anno 1678, eamdem epistolam maiori ex parte mutilam exhibuit; Parisiensem scilicet, ut uidetur, anni 1644 editionem secutus, ubi postrema tantum pars illius epistole occurrit.

III. Librum aduersum Arianos excipit Faustini Fides Theodosio imperatori oblata. Editor Oxoniensis ad cuius pre ceteris nostram exegimus, eam desumpsit ex Codice canonum quem ad opera sancti Leonis Quesnellius adiecit  , sic illum scribens: Codex canonum ecclesiasticorum et constitutorum sancte sedis apostolice. At uero hunc non fuisse Romane  Ecclesie codicem, adeoque titulum quem prefixit Quesnellius, eidem codici nullo pacto congruere, luculenter demonstrarunt uiri docti, Coutantius  et Ballerinii  : ut proinde reformanda sint eiusmodi uerba: Fides . . . . in codicem canonum et constitutorum Ecclesie Romane recepta, que inscriptioni libelli fidei Faustiniani subiiciuntur  . Ceterum ex  auctoritate mss. Thuan. et uindob. Faustino asseritur hic libellus; exstatque preterea in uetusto codice Augiensi, quem inspexit Mabillonius  . Scriptum autem existimat codicis illius editor inter annos CCCLXXIX et CCCLXXXI, quo tempore scilicet Eleutheropoli uersabatur Faustinus, ubi et exagitatum se queritur  a Turbone illius urbis episcopo: »Ex quo, inquit, nata fortasse occasio condende confessionis fidei eiusque mittende ad Theodosium, cuius nomine et auctoritate usum esse aduersus schismaticos episcopum, pronum est existimare.«

Iu. »Scripsit etiam Faustinus librum, quem ualentiniano et Arcadio imperatoribus, pro defensione suorum, cum Marcellino quodam presbytero obtulit. Ex quo ostenditur Luciferiano schismati consensisse:  quia Hilarium Pictauiensem et Damasum urbis Rome episcopos in eorum libro culpat; quasi male consuluerint Ecclesie, quod preuaricatores episcopos in communionem et sacerdotium, pacis recuperande gratia, recepissent. Quod Luciferianis ita displicuit, recipere episcopos qui in Ariminensi concilio Arianis communicauerant, quo modo Nouatianis apostatas penitentes.« uerba sunt Gennadii  . De Marcellino autem uide sis incertum auctorem, qui appendicem ad Isidorum et Ildefonsum apposuit  . Porro libellus hic ualentiniano II, Theodosio et Arcadio augustis inscriptus, porrectus fuisse Constantinopoli, adeoque Theodosio, ex contextu comperitur. Loquentes enim hi presbyteri Luciferiani de Alexandro antistite, cuius precibus impius Arius interiit  :  Non ille Alexander, inquiunt, qui fuit diuine fidei episcopus in Alexandria, . . . . sed iste Alexander, qui IN HAC URBE CONSTANTINOPOLITANA fuit et ipse admirabilis episcopus, etc. Que quidem loci circumstantia ex rescripto unius Theodosii ad calcem libelli apposito confirmatur.

De tempore autem quo scriptus fuerit idem libellus, id uero inter annos CCCLXXXIII et CCCLXXXIu circumscribendum uidetur. Primum enim Arcadius, unus ex tribus imperatoribus quibus oblatus huiusmodi libellus precum, nondum renuntiatus fuerat Augustus a Theodosio patre ante annum CCCLXXXIII, ut post Baronium  demonstrat Pagius  . Deinde uero, uiuente adhuc Damaso Romano pontifice, scriptus fuisse uidetur ex his uerbis que in eo leguntur   : Sed et NUPER, inquiunt Luciferiani presbyteri, tentauit  grauiter persequi beatissimum Ephesium, etc.; que est Tillemontii  et Mazochii  sententia. Cum autem, exeunte anno  CCCLXXXIu, supremum diem clauserit sanctus Damasus; hoc ipso anno facile oblatus fuerit idem libellus: aut saltem, ut cum uiro erudito loquar  , anno quidem CCCLXXXIII porrectus fuit; rescriptum uero Theodosii quod ad calcem libelli exstat, ad Cynegium prefectum pretorio, usque ad insequentem annum CCCLXXXIu, quo Cynegius a medio Ianuario eam dignitatem obtinuit  , differri contigit: maxime si eiusmodi negotium nonnullam cause cognitionem requirere, nec expediri de plano debere imperatori uisum fuisset: quo spectat l. IX, § 1, D. de Offic. proc. Ita siue anno CCCLXXXIII, siue CCCLXXXIu, Marcellinus et Faustinus suum hunc libellum pro defensione Luciferianorum cause tradiderunt.

u. Iam uero sermo habendus de prefatione eidem  libello prefixa, que in narratione Ursiniani contra Damasum schismatis tota uersatur. Cui quidem prefationi coniicit Tillemontius  , nichil esse cum libello commune; adeoque suspicatur eamdem prefationem aut esse alterius operis, aut si quidem huiusce libelli sit, a diuerso plane auctore posterius additam. Atqui eruditissimi uiri coniecture minus solide uise sunt Mazochio u. C. qui propterea earum leuitate demonstrata, sententiam suam ita summatim exponit  : »Stylus qui utrique parti est, plane clamitat, prefationem ab eisdem auctoribus a quibus libellus est, esse profectam. Sed tamen ea non ante scripta et prefixa huic libello fuit, quam eo accepto Theodosius suum tandem euulgasset pro Marcellino et Faustino rescriptum.  Tunc enim uero hi duo uiri de prospero successu exsultantes, quum e re sua fore ducerent, si libellus una cum subiecto rescripto in uulgus spargeretur; id ut aptius efficerent, instruendos sibi lectores hac ipsa prefatione putarunt de initiis calamitatis sue. Nam presbyteros istos tunc quidem Luciferianos esse, omnes norant, et libellus id palam profitetur: at eosdem olim Ursinianos fuisse, et contra Damasum ante uiginti annos decertasse, non omnibus compertum erat; et si qui id scirent, ii, maxime consopito iam schismate, equiores se Damasi, quam Ursini cause prebebant.

»Itaque in hoc prologo rem omnem ab initio repetunt, ac de rebus olim gestis in Damasi et Ursini discidio cuius ipsi pars fuerunt, longam narrationem,  sed modo suo incrustatam, tota prefatione contexunt. Id enim initium sue calamitatis fuit. Nam Roma tandem expulsi, quod ultimum fuit, Luciferianis sese adiunxerunt: nisi forte mauis,  etiam antea, dum Rome essent, eos Luciferianos fuisse. Ut ut est, certe prefationis cum libello, hoc est Ursiniani discidii cohesio de quo dumtaxat in prefatione agitur, cum Luciferianorum causa quam tantum in libello tuentur, satis superque in fine prefationis sese legenti aperit, ad quam miror Tillemontium non attendisse. Exinde, inquiunt  , presbyteri partis Ursiniane diuersis modis afflicti, per exsilia et peregrina loca dispersi sunt. Ex quibus MARCELLINUS et FAUSTINUS presbyteri  de confessione uere fidei , ostentatione  sacre  communionis , et persecutione aduersantium ueritati, preces ualentiniano, Theodosio et Arcadio principibus obtulerunt ita. Hactenus prefatio, post quam libellus incipit. Quid autem clarius afferri poterat ad prefationem cum libello qui nunc exstat, glutinandam? An poterat per hec uerba que certe summam Luciferiani ueneni continent, prefari auctor alteri cuidam libello, qui Ursinianorum aduersus Damasianos preces exhiberet?« Huc usque uir doctus.

uI. Quamuis autem ex hactenus dictis de libello supplici Theodosio ceterisque imperii consortibus oblato, satis constet cuius commatis sint que in eo enarrant Marcellinus et Faustinus presbyteri Luciferiani: quo tamen cautus magis circumspectusque  reddatur qui ad eius lectionem accesserit; haud otiosum fuerit in medium afferre que ad eumdem libellum premonuit Sirmondus u. C. primusque illius editor. Sic autem se habent: »Qui schisma olim Rome aduersus Damasum cum Ursino conflarunt, aut ex Luciferianis erant, aut cum illis se Luciferiani coniunxerunt, et duplici dissidio Ecclesiam turbarunt. Atque in Ursini quidem causa quam inquieti fuerint, et quam importune magistratuum et principum aures fatigarint; que in annalibus ecclesiasticis exstant, ualentiniani ad Pretextatum, Olybrium et Ampelium prefectos Urbis, et Gratiani ad Aquilinum uicarium rescripta declarant: fidemque faciunt conciliorum Aquileiensis et Romani synodice in appendice codicis Theodosiani edite, que  et Damaso innocentiam integritatemque suam asserunt, et Ursini furorem ac dolos non dissimulant. Luciferianorum autem non disparem inuerecundiam atque insolentiam, duorum ex his presbyterorum hic liber ostendit: in quod non Theodosio solum augusto fraudulenta suggestione obrepunt; sed orthodoxos omnes qui obsistebant, canina, ut Hieronymus appellat, facundia sua sic proscindunt, ut non defuturi sint, qui publica luce dignum idcirco non putent. Tu uero, lector, ut spero, aliter senties, reque  ipsa comperies, illaudato quamuis operi suum fore pretium; cuius auctores et de se ipsis et de aliis non pauca doceant, que scire conducat, et aliunde nesciantur.« Hactenus ille. Atque in eamdem ferme sententiam antea Baronius  . Qua de re nos quoque alibi nonnulla attigimus, ubi de sancto Damaso uerba fecimus  . Quod superest, eumdem libellum Precum eruditus Sirmondianorum editor contulit cum codice ms. bibliothece Colbertine, indeque uariantes lectiones apposuit: itemque nonnullas ex codice Remigiano, quarum ei copiam fecit cl. Mabillonius. Quibus lectionibus paucas Mazochii prestantis uiri animaduersiones intextas uideas. De reliquis porro in Faustini opera subnotatis, equus et doctus lector iudicium ferat.





DE FAUSTINO.
Ex Schenemann Bibl.T. I, pp. 547-554.



§ 1. uita.

Presbyter Luciferianus, cuius secte causam cum Marcellino, presbytero et ipso, in libello imperatoribus ualentiniano, Theodosio et Arcadio augustis circa an. CCCLXXXIu oblato, defendit. uiginti fere annis ante contra Damasum quoque cum Ursinianis steterat, quibuscum plurimum tunc Luciferiani conspirauerant. Qua de causa et libello isti seu prefationi potius eidem premisse manifesta odii in Damasum uestigia impressa sunt, ac multorum ipsum et socios eius turpiter et inique gestorum insimulat, que quantum sint ueritati consentanea queri solet. Sed hoc certo scio, ipsam scripti huius lectionem apud equos  bonosque omnes opinionem ac fidem auctorum suorum eleuaturam.



§ 2. Scripta.

Preter Libellum Precum iam commemoratum, cuius tamen partes ad Marcellinum quoque pertinere aiunt, Prefatio, que antecedere illum solet, absque dubio ab iisdem proficiscitur auctoribus. Licet enim cum libello nichil commune habere uideatur, ac Tillemontio adeo tamquam alterius operis prefatio uel diuersi auctoris fetus ab eo segreganda uisa sit; haud deficit tamen explicandi huius discriminis ratio, nec immerito Gallandius acutam Mazochii sententiam exosculari censebitur.

Faustini Fides Theodosio imperatori oblata. Ser.  ex sententia Quesnellii inter annos CCCLXXIX et CCCLXXXI, quo tempore Eleutheropoli uersabatur Faustinus, ubi et exagitatum se queritur a Turbone illius urbis episcopo.

Faustini de Trinitate siue de Fide contra Arianos ad Flaccillam imperatricem libri uII, seu liber potius in uII capita distinctus. Scr. ante an. CCCLXXXu, quo scilicet Flaccillam Theodosii M. coniugem primam diem obiisse constat. Faustino disertis uerbis tribuit Gennadius  ; tametsi non defuerint recentiori etate,  qui Gregorio Betico Eliberitano episcopo adscriberent.



§ 3. Editiones.

Faustini opuscula paulatim singula prodierunt et sero satis collecta sunt in ed. Oxoniensi et nupera Gallandii. Primum quidem, an. 1555, Faustini libri de Trinitate per Basilium Ioan. Heroldum; deinde sub Gregorii Betici nomine partim peculiari uolumine ab Achille Statio, partim in quibusdam PP. Bibliothecis emissi sunt. Mox in alias collectiones sub ueri auctoris nomine recepti. Libellus precum cum prefatione, an. demum 1650, Iac. Sirmondus edidit; et seculo dimidio post, Quesnellius Fidem Theodosio oblatam, inter Canones et Constitutiones Ecclesie Romane dedit.


SAECULO XuI.


1555. Basilee, ap. Henr. Petri, in-fol. Faustini liber de fide contra Arianos; in Bas. Ioan. Heroldi Orthodoxographis, n. 31.

1569. Ibid., ex ead. officina, in-fol., idem liber inter Mon. Orthodoxographa I. Iac. Grynei, p. 1998-2028.

1575. Rome, in edibus Populi Romani, in-4o, Gregorii Betici, Heliberitane sedis antistitis liber de Trinitate, siue de fide, nunc primum editus studio Achillis Statii, Cat. Bibl. Bunau.

Paris., ap. Mich. Sonnium, in-fol. Gregorii Betici liber de Trinitate et fide, in tomo uIII Bibl. PP. Bign., p. 766, locum ultimum occupat. At in eadem  Bibliotheca, tomo u, p. 716, eumdem plane librum sub ipsius Faustini nomine, inscriptum Faustini opus in fide contra Arianos, exstare annotauit Ittigius  .

1577. Colonie, per Maternum Cholinum, in-8o, idem liber ex Achillis Statii editione, Cat. Bibl. Bunau.

1589. Parisiis, in-fol. Gregorii Betici Illiberitane sedis episcopi ad Gallam Placidiam Augustam de Trinitate et fide contra Arianos liber, in Bibl. PP. ed. sec. tomo Iu, p. 1273. Atqui in eodem tomo, p. 839, et ante hunc quidem exstat Faustini episcopi de fide contra Arianos opus. Animaduertit Fabricius  in eo apographo, quod sub Gregorii Betici nomine editio prima et secunda Bibl. PP. exhibet, epistolam  ad Flaccillam priore parte mancam esse, cum tamen in Orthodoxographis et uniuersis Collectionibus, in quibus sub Faustini nomine euulgatur, atque adeo in his ipsis Bibl. PP. editionibus integra illa exstet. Facile igitur coniici potest, defectum istum ad editionem Achillis Statii pertinere, unde haud dubie sine ulla cura et circumspectione, tanquam diuersus a Faustini opusculo liber, in Bibliothecarum primas editiones illatus est.


SAECULO XuII.

1610. Parisiis, in-fol. Faustini episcopi de fide contra Arianos liber, in Bibl. PP. tomo Iu, p. 765.

 1618. Colon. Agripp., in-fol. Faustini diaconi liber de Trinitate, seu de fide contra Arianos, qui liber etiam sub nomine Gregorii Betici fuit editus; in tomo Iu Bibl. PP., p. 545.

1624. Parisiis, in-fol. Faustini episcopi liber de fide contra Arianos; in tomo Iu Bibl. PP. ed. quarte.

1644-1654. Parisiis, apud tres bibliop. in-fol. idem liber in tomo Iu Bibl. PP. ed. quinte. Prefatio ad Flaccillam etiam hic maiori parte mutila comparet, ut Gallandius obseruat, qui propterea ed. Oxoniensem ad eamdem descriptam putat.

1650. Parisiis, ap. Sebast. et Gabr. Cramoisy, in-8o, Marcellini et Faustini presbyterorum partis Ursini aduersus Damasum libellus Precum ad imperatores  ualentinianum, Theodosium et Arcadium; nunc primum in lucem editus opera Iacobi Sirmondi, Soc. I. presb., Cat. Bibl. Reg. Paris. t. I, 393, sub seculo uIII.

Premittitur Prefatio de Schismate Ursini subiectumque est Rescriptum Theodosii pro Marcellino et Faustino presbyteris. Sirmondi Prefatio breuis et concinna, libri et cause totius argumentum luculenter exponit, atque subiuncta habet ueterum de Controuersia inter Damasum et Ursinum agitata testimonia.

1675. Lutetie Paris., Ioan. Bapt. Coignard., in-4o, Faustini presb. Fides missa Theodosio imperatori. Edidit Paschasius Quesnellius inter Canones et Constitutt. Eccl. Romane ad Leonis M. opera, t. II, p.  138.

1677. Lugduni, apud Anissonios, in-fol. Faustini diaconi seu presbyteri liber de Trinitate seu de Fide contra Arianos. Accessit libellus Precum ad imperatores cum rescripto Theodosii editus primum a Sirmondo, in tomo u Bibl. Max. PP., p. 637-661.

1678. Oxonii, e theatr. Sheldoniano, in-8o, Faustini presbyteri scriptoris seculi quarti et fidei orthodoxe aduersus Arianos uindicis acerrimi Opera.

Exhibentur: 1o Faustini presb. Fides Theod. imp. missa et in Codicem Canonum Ecclesie Romane recepta; 2o Marcellini et Faustini Libellus Precum cum prefatione de Schismate Ursini et Rescripto Theodosii, p. 1-61; 3o de Trinitate liber ad Flaccillam ,  pag. 65-161. Adiecta sunt in singulos libellos adnotata rerum memoriam illustrantia. Preter prefationem premittitur incerti auctoris 14 uitarum, que Catologo D. Isidori et Ildefonsi adnectuntur, notitie de Marcellino. Prefatio ad Flaccillam magna parte decurtata hic representatur incipiens a uerbis: Incipiamus ergo obedienter.

1696. Parisiis, ex typographia regia, in-fol. libellus Precum ex editione Sirmondi, in Operibus eius, tomo I, p. 230-262. Contulit editor operum Sirmondianorum cum cod. ms. Bibl. Colbertine, indeque uariantes lectiones apposuit, itemque nonnullas ex  Remigiano codice, quarum Mabillonius copiam ei fecerat.

1700. Lugduni, in-fol. Faustini presbyteri Fides missa Theodosio imperatori, in Codice Canonum et Constitutionum ecclesie Romane edito a Quesnellio in Appendice ad Opera Leonis M., tomo II, pag. 73, cap. 38.


SAECULO XuIII.

1757. uenetiis, in-fol. Faustini presbyteri Fides missa Theodosio imperatori in Codice Canonum et Eccles. Constitt. Sedis Apostolice ad Opera Leonis edito a Balleriniis fratribus, tomo III, p. 278.

 1770. uenetiis, ex typogr. Ioan. Bapt. Albritii, in-fol. Faustini presb. Opera. Accesserunt eiusdem Faustini et Marcellini libellus Precum ad imperatores; cura Andree Gallandii, in Bibl. PP. Aut. et uet. SS. Eccl., t. uIII, p. 441-474.

Primum locum occupant libri de Trinitate, deinde Fides Theodosio missa, postremo libellus Precum sequuntur. Preter uariantes ab editoribus diuersis ex cod. mss. allatas, accesserunt annotationes quedam Mazochii ex libro supra laudato et Gallandii coniecture quedam. Accedunt prolegomena de Marcellino et Faustino eruditissima. Prol. c. 10, p. XIII-Xu.





FAUSTINI PRESBYTERI AD GALLAM PLACIDIAM [1 1Kb] DE TRINITATE, SIuE DE FIDE CONTRA ARIANOS. 



FAUSTINUS AUGUSTAE FLACCILLAE.


Reginam te orbis Romanus suspicit: et quia iam nichil est, quo amplius creseere debeas in rebus humanis, sublimitatibus non contenta terrenis, sacra in Deum fide celestia desideras possidere, que uerus Filius Dei, in se pie credentibus pollicetur. Et hec quasi una de sapientissimis elaboras, intelligens omnem hanc regni sublimitatem nichil profuturam, si non ad celestem gloriam consequendam uere fidei cognitione et defensione contendas. Et tamen apparet, quam grata sis in Christo Deo et Domino nostro, qui uobis hoc regnum tribuit; cum sollicita interrogatione perquiris, quomodo capitula illa soluantur, que ab Arianis aduersus Catholicos sacre legis interpretationibus opponuntur. Habens affectum  uere fidei, cupis, prout possibile est, intelligere, quod fideliter credis. Quia et tunc magis anima religiosa, uelut diuinis epulis pascitur, cum quod credit, intelligit. Sed et cum exsecreris impias uoces hereticorum, tamen religioso studio instrui aduersus eos desideras, ut et rationem iam respuas: ne hoc quod exsecraris, quasi ex regni potentia, presumptionis uideatur esse, non probationis. Sed huic tam pio, tam necessario et pulcherrimo desiderio tuo, etsi me imparem uides, tamen ut resistens obuiam uenire non audeo. Confiteor enim quod hac me inhabilis conscientia, et imperitia squalidi sermonis suffundit, ut taceam: hac feruor fidei, periculum credit esse si taceam: quomodo enim periculum non uidetur, si aduersus hostem impium prouocati conscientia eloquendi,  que uerecundia, quasi terga uertamus? Maxime, cum in causa fidei non sermonum sublimitas requirenda est, quando ipsa sola testimonia diuina sufficiant, que potius operantur, quam queuis fecundior eloquentia. Sed nec uitiorum conscientia cogitanda est, quando potius releuatur, si primo Deum  non trepidet confiteri, exemplo illius euangelici latronis, qui quo die confessus est Deum, ipso die meruit cum eo in paradisum, quem confessus fuerat, introire. Incipiamus ergo, obedientes religiosissimis preceptis tuis, collidere cum aduersario, non quidem de nostris uiribus presumentes, sed habentes fiduciam de presidiali patrocinio Saluatoris, aduersus quem more gentilium et furore Iudeorum, bellum exagitat impietas hereticorum. Sed quia in his que scribere dignata es ex persona hereticorum, uidi plurima esse confusa, ut uidereris mihi non plenius nosse que asserant Ariani; melius opinatus sumpsi primum liquido palam lacere quomodo credant, et quomodo sub ambiguitate sermonis simplices animas capiant; et tunc maxime, cum sub communi confessione  impia sua uerba commendant: quia et tunc demum ad solutionem fidelis responsio manifesta est, si prius sacrilege secte impia tergiuersatio propaletur.



CAPUT PRIMUM. De professione impia Arianorum.

I. Ariana impietas [2 1Kb] asserit multa nobiscum quidem iisdem sermonibus, sed non iisdem sensibus , cum ad diuine fidei confessionem uocatur. Nam iisdem quibus et nos uocibus personat Deum Patrem, et Deum Filium, et omnia a Deo Patre per filium facta, et filium ante secula genitum. Sed cum nobiscum per hec uerba concordet, nichilominus sacrilegis uerborum interpretationibus a piis Ecclesie catholice sensibus [3 1Kb] abrumpit, ita dicens patrem,  ut non uere genuerit: ita filium quoque pronuntians, ut apud eum adoptione, non natura sit filius, id est, ut aliunde ad filii nomen assumptus, non uere de Deo Patre sit genitus. Nam licet et ante secula filium natum esse fateatur, tamen ei initium tribuit dicendo, Erat quando non erat. Sed et sic  quoque per eum facta dicit uniuersa, ut eum asserat ex nullis exstantibus substitutum, quia presumpsit non uere de Deo Patre genitum: et inde est, quod ita uult habere persuasum, Christum Deum quidem esse, sed non uerum, cui initium deputetur; et filium quidem ita, ut factus intelligatur esse, non natus. Si quidem non uere de patre natus est, sed de nichilo substitutus; ob hoc quoque et [1 1Kb] mutabilem credit, quia in fide eius non uere Deus, non uerus filius est: et ut hos impios sensus apud ignaros uel simplices commendet, adhibet quoque, ut sibi uidetur, Scripturarum diuinarum testimonia, dicens ex persona Sapientie [2 1Kb] probatum, Dominus creauit me initium uiarum suarum in opera sua . Christum autem sapientiam esse Apostolus quoque  confirmat dicendo, Christum Dei uirtutem, et Dei sapientiam . Constat ergo Christum, qui est, Apostolo interprete, sapientia, esse creaturam:  consequens est, ut non sit uerus Deus, qui sit creatura: iam nec uerus filius, qui non sit a Deo genitus, [3 1Kb] sed creatus: erat ergo, quando non erat.

II. Hec sunt nequitie arma proposita, aduersus que ire [4 1Kb] prouocamur, ut assertionis aduerse propaletur impietas; non quidem, ut diximus, nostro ingenio, sed gratia Dei adiuuante semper pios conatus. Tu modo, queso ne squalido sermone fatigeris, sed rerum intenta uirtutibus, da calculum ueritati. Hoc autem non ut librum [5 1Kb] scribimus, sed quasi cum presente aduersario certis disputationibus dimicamus. Et imprimis contra hoc quod dicunt, Erat  quando non erat, occurrendum est, quod semper fuerit; et opponendum de Euangelio testimonium, dicente Ioanne, In principio erat uerbum . Sicut enim Christus Dei sapientia et Dei uirtus est, ita et Dei uerbum est. Cum ergo ait, In principio erat uerbum, quomodo Ariana impietas dicit, Erat quando non erat? In principio, inquit, erat uerbum; non dixit, In principio factum est uerbum: et utique quod in principio erat, semper fuisse credendum est. Si enim, ut putat impietas, factura est filius; sine dubio Scriptura diuina hoc ipsum quod factum est principio prodidisset, ex illa utique institutione, qua et Moyses locutus est [6 1Kb] dicendo: In principio fecit Deus celum et terram. Si enim et filius Dei factura esset, dixisset Ioannes, In principio factum  est uerbum. Sed preuidens euangelista, magis autem Spiritus sanctus per euangelistam, futuros impie mentis homines, qui dicerent de filio, Erat quando non erat, ideo sic cepit: In principio erat uerbum; nichil enim illo anterius est, qui inuenitur ante principium. Scripture diuine ob hoc edite sunt, ut secundum illarum sensum nostram fidem dirigamus, non ut nostros sensus illarum sacris dictionibus inseramus. uiderit, si sunt quedam capitula, que sui obscuritate dare putantur occasionem ambiguitatis; certe in hoc capitulo nulla ambiguitatis  occasio est. Non licet interpreti aliter sentire, quam scriptum est; nec opus est, ut nunc nostros sensus ingeramus: sufficit ad plenam percipiende fidei notitiam, ut diuina uerba recitemus. In principio, inquit, erat uerbum. Numquid aliqua hic est opinio temporis, numquid aliqua suspicio seculorum, uel aliquod interuallum puncti aut momenti alicuius, ut dicere audeas, Erat quando non erat?

III. In principio erat uerbum; et ne forte uerbum intelligas, quod est loquentis officium, sequitur, et uerbum erat apud Deum: non dixit, »uerbum quod locutus est Deus, sed, et erat uerbum apud Deum: ipse postremo interpretatus est, quid sit uerbum, dicens, et Deus erat uerbum. Si in principio erat uerbum, et hoc ipsum uerbum apud Deum erat, et Deus erat  uerbum, confusa est impietatis intentio. Probatur enim de capitulo hoc, Christum filium Dei et semper fuisse, et semper inseparabilem a Patre, et semper Deum. Sicut enim sine initio est, cum dicitur, In principio erat, sic et cum dicitur, apud Deum erat, inseparabilitas eius a Patre sine initio declaratur. Sed et cum hoc uerbum Deus esse definitur, non est ambiguum, quod sine initio Deus creditur. Hoc enim quod premisit dicens, In principio, ad omnia referendum est, id est, In principio erat uerbum; et cum sequitur, et uerbum erat apud Deum, et Deus erat uerbum; sine dubio, in principio, subaudiendum est. Denique et ipse ita concludit, dicens: Hoc erat in principio apud Deum; quomodo ergo »erat quando non erat,« qui semper est? quomodo »ex nullis exstantibus  est,« qui semper apud Patrem est? quomodo creatura, qui semper Deus, imo et per quem uniuersa creatura est? Sequitur enim, Omnia per ipsum facta sunt. Quomodo »ex nullis exstantibus factus est,« per quem omnia facta sunt? Si enim et ipse factus est, quomodo per ipsum omnia facta sunt? non enim cum fieret, potest sui auctor esse, qui non fuit: atque ideo infectus credendus est, per quem omnia facta sunt; quia uanum est, et absurdum, ut et ipse, cum non exstaret, factus per se esse dicatur.

Iu. Similiter et Paulus docet Christum semper fuisse, et Deum esse, et equalem Patri. Tunc enim uere Deus est, cum equalis est Patri: quia nec equalis esse diceretur si non uere Deus haberetur. Iniuria est enim ueri Dei, si ei non Deus uerus dicatur  equalis. Ponit itaque in Epistola sua: Hoc enim existimate in uobis, quod in Christo Iesu: qui cum in forma Dei esset , non rapinam arbitratus est, esse equalem Deo, sed semetipsum exinaniuit formam serui accipiens . Si uere homo est Christus, cum formam serui accipit; uere quoque Deus est, cum in forma Dei esse perhibetur: nec alia ratione equalem diceret, nisi in forma Dei esse uerum Deum uoluisset intelligi. Et qui uerus Deus est, utique semper est: et qui semper est Deus, non potest dici de eo, Erat quando non erat. Sed et per  ipsum omnia facta ait apostolus Paulus scribens: Quia in ipso creata sunt omnia, siue que in celis, siue que in terra, uisibilia et inuisibilia, siue throni, siue dominationes, siue principatus, siue potestates; omnia per ipsum et in ipso creata sunt, et ipse est ante omnes . Ergo ipse semper est, per quem et in quo omnia facta sunt. Sed et Hymnidicus cantans ait: Omnia in sapientia fecisti . Non tamen ipsam dixit factam esse sapientiam: quia et Apostolus cum dicit, et ipse est ante omnes, factum negauit. Si enim eum qui non erat, factum credi uoluisset, ita posuisset, et ipse factus est ante omnes: at cum dicit et ipse est ante omnes, omnibus dedit initium, quorum anterior, immo et factor est: ipse uero sine initio est, qui ante omnes non factus, sed esse memoratur. Item Apostolus: Unus, inquit, Deus  pater, ex quo omnia, et nos in ipso: et unus Dominus noster iehsu Christus, per quem omnia, et nos per ipsum : et heic cum dicit per Christum esse omnia, apertissime factorem discreuit a factis, nec posse intelligi naturam facture in eo qui fecit omnia.

u. Sed uideamus si et Moyses hoc idem docuit, quod apostoli annuntiauerunt, id est, omnia ex Deo facta esse per filium. Inter cetera, cum fabricam mundi refert, ait: Et dixit Deus, Fiat firmamentum in medio aque, et sit diuidens inter aquam et aquam: et factum est sic. Et fecit Deus firmamentum, et diuisit Deus per medium aque . Cum dicit, Et dixit Deus, Fiat firmamentum, in dicente patris intelligenda  persona est: cum autem dicit, Et fecit Deus, in faciente filii intelligenda persona est. Nam si non putas ita intelligendum, apostolica periclitabitur assertio, dicens: Unus Deus pater, ex quo omnia et nos in ipso: et unus Dominus noster iehsu Christus, per quem omnia et nos per ipsum: nisi enim totam fabricam mundi per filium factam esse credideris, immo et omnia inuisibilia siue et uisibilia, quemadmodum in fidem recipis uocem Apostoli dicentis: Unus Dominus noster iehsu Christus, per quem omnia, et illud quoque quod supra retulimus, quia in ipso creata sunt omnia, nec non et illud, Omnia in sapientia fecisti? Sed et hoc Ioannes prosecutus est: Omnia per ipsum facta sunt: quomodo omnia, si negas de filio Dei dictum, et fecit Deus firmamentum:  Et diuisit Deus per medium aque? Ergo et Moyses factorem inducit filium, non factum. Si enim factum sancto Spiritu reuelante didicisset, inter cetera que facta describebat, ipsum quoque prius factum esse memorasset.

uI. Sed absolutius inferius prosequitur, ubi iam fabricati mundi incola faciendus est: Et dixit Deus, Faciamus hominem ad imaginem et similitudinem nostram . Non est enim unius persone dicere, faciamus ad imaginem et similitudinem nostram, sed neque diuerse deitatis. Nam pluralitas  horum uerborum, id est faciamus, et nostram, patris et filii personas significat. Quod autem singulariter imaginem dicit, una deitas, una uirtus utriusque persone manifestatur. Si creatura est Christus quomodo in opera Deo consors adhibetur? ad ipsum enim dicitur, faciamus. Si non est uerus filius, quomodo una illi cum patre imago est? Adoptiuus filius non habet imaginem adoptantis: potest quidem habere munificentiam, non autem potest imaginis habere naturam. Scio quidem esse discretiones imaginum, quas nunc exsequi longum est, et non necessarium. Sed quod facit ad causam, uindico, dicens: Hoc in loco nulla discretio est imaginis, ubi patris et filii una imago perhibetur. Non enim dixit, Faciamus ad imagines nostras, sed, ad imaginem nostram. Et ne forte stupida mente, o quisquis ille es hereticus,  usurpares etiam de una persona dici potuisse faciamus, ut scilicet apud se cogitantis affectio sit, non designatio personarum; subsequitur, et fecit Deus hominem, ad imaginem Dei fecit eum . Que coram in luce posita sunt, si quis non uidet, cecus est: Deus, inquit, fecit, ad imaginem Dei fecit. Nonne apertissimum est, quod iam tunc Spiritus sanctus per Moysen euangelica sacramenta tractabat dicens, Deum et Deum, non tamen duos deos, quia una imago est patris et filii? Et, o quam prospecte omnia edita sunt! Deum et Deum sacra Scriptura pronuntiat, ut Sabellium excluderet defendentem patris et filii unam esse personam: et ne duos deos introduceret, inter uerba quibus pluralis  significatio personarum est, unam imaginem inseruit. Hoc ita esse inuenies, intendens testimonio dicenti, Faciamus hominem ad imaginem nostram. Quid [1 1Kb] agis, impietas Ariana? Si creatura Christus est, quomodo creature et creatori una imago est?

uII. [2 1Kb] Sed ne iterum Arius sub occasione personarum, diuersitates induceret naturarum, diuersitas nature non admittit unius forme communionem. Multe sunt uoces in libris Moysi, quibus redargui possint impii in filium, immo et in patrem: nam quomodo non et in patrem hec tendit impietas, que profano spiritu exercetur [3 1Kb] in filium, cum patri adimunt quod uere patris est, auferentes filio quod uere filii est: quomodo enim pater est uere, qui secundum ipsos non genuit? quomodo Christus uere  filius est, quem negant uere de ipso generatum? Sed, ut dixi, multe sunt uoces in libris Moysi, quibus redargui hec eorum possit impietas: sed quia hec ipsa non studio librum scribentis exsequimur, sed ueluti in scheda certas summas quasi properantes [4 1Kb] delimamus, ut tuo qualitercumque uideamur obedisse precepto, cetere uoces pretereunde sunt, maxime quia in diuinis uocibus non numerus testimoniorum, sed auctoritas requirenda est; que idonea est etiam si una uoce proferatur. Sufficit interim de hoc uno capitulo Moysen concordasse cum Euangeliis  et apostolis. Deum et Deum predicat Moyses: sicut superius testimonium [1 1Kb] loquimur de Genesi, ita et Ioannes Deum et Deum annuntiauit dicens: In principio erat uerbum, et uerbum erat apud Deum, et Deus erat uerbum . Nemo dixit duos deos, licet Deum et Deum diceret: nemo non unam imaginem patris et filii annuntiauit, et ideo unum Deum nouit dicere in confessione fides catholica: non tamen ut per confessionem [2 1Kb] unius Dei filius negetur esse quod Deus est: quia sicut pater Deus est, ita et filius Deus est: nam si non sicut pater Deus est, ita et filius Deus; quomodo illis una imago est secundum Moysen? uel quomodo secundum Paulum, in forma Dei Christus est equalis existens Deo?

uIII. Sed et Ioannes cum uerbum Deum asserit  in principio apud Deum esse, non extra Deum esse; per hanc uerbi Dei a Deo inseparabilitatem idem mihi uidetur significare, quod in significantia imaginis et forme est. Nam si per unam imaginem eamdemque formam, patris et filii inseparabilitas ostenditur, cur non cum Ioannes Dei et Dei inseparabilitatem annuntiat per hoc quod ait, et uerbum erat apud Deum, et hoc erat in principio apud Deum, unam imaginem eamdemque formam patris et filii significasse credatur? Plane hic sensus uideatur ambiguus, si non idem euangelista hoc ipsum paululum infra apertius prosecutus est dicens, et uidimus gloriam eius, gloriam quasi unigeniti a patre : sicut una imago, eademque forma, ita et gloria non alia est filii, quam que patris est. Interea  qui Christum de adoptione filium dicis, quomodo intelligis gloriam eius quasi unigeniti a patre? Quod si plures esse Dei filios, de adoptione profiteris: quod si et Christus adoptiuus est, quomodo unigenitus a patre est, cum non sit unigenitus existentibus quoque aliis per adoptionem filiis? Quod si uere unigenitus a patre est ideo quia ipse solus de ipso uere patre generatur, quomodo adoptiuus asseritur, cum adoptiuus inter plures adoptiuos proprietatem unigeniti a patre habere non possit? Sed etsi adoptiui sunt, de nullo tamen eorum dictum est, et uidimus gloriam eius, gloriam quasi unigeniti a patre. Sed de Christo solo dictum est, et uidimus gloriam eius, gloriam quasi unigeniti a patre: non ergo adoptiuus est, de quo hoc dicitur, quod de adoptiuis dici non  potest. Et merito illi una imago cum patre est, quia ipse solus unigenitus a patre est. Quid ergo mirum, si in filii imagine patris imago signatur? Ideo et ipse Saluator dicebat, Qui me uidet, uidet et patrem : non hoc, ut Sabellius, dico quasi se ipsum patrem dicat esse, qui sit et filius. Confiteor enim patrem esse, qui genuit: filium uero esse, qui natus est. Sed cum dicit, Qui me uidet, uidet et patrem, sicut patris et filii non unam ostendit esse personam, ita unam ostendit esse deitatem; cum in patris et filii substantia nulla diuersitas inuenitur.

IX. Iterum in hoc quoque loco dicam, si creatura est filius, quomodo qui uidet filium, uidet et patrem?  Nemo in uisione creature patrem uidet: de inspectione enim creature creator uideri potest; pater autem non uidetur nisi de inspectione filii. Si ergo Christus creatura est, et non uere filius, non potest in creature uisione pater uideri: et quomodo ait, Qui me uidet, uidet et patrem, nisi quia uere filius de Deo patre natus est? et ideo cum uideris filium, necesse est ut et patrem uideris. Sine filio enim pater non est, sicut nec filius sine patre. Inde etiam subdidit, Ego in patre, et pater in me : non utique per quamdam passiuam confusionem; sed quia consequens est ut ubi pater est, illic esse cognoscatur et filius; et ubi filius est, illic etiam patrem exstare cognoscas. Est et alius sensus dicti istius, Qui me uidit, uidit et patrem: non qui corporeis  oculis in corpore uidisset Iesum, uidisse patrem refertur; alioquin absurda est increpatio Domini ad Philippum dicentis, Tanto tempore uobiscum sum, et non me nosti, Philippe ? secundum corpus enim non solum Philippus uidebat Iesum, sed et omnes Iudei qui ei aduersabantur: nec tamen per hoc quod uidebant secundum corpus Iesum, patrem quoque uidisse credendi sunt. Quid ergo est, Qui me uidit, uidit et patrem? intende cordis aciem, et uide secundum fidei spiritualis obtutus, Christum filium Dei non creaturam esse, sed creatorem: intende eum uere esse Deum sine initio sempiternum; et secundum hoc, quod Deus, inuisibilem, inestimabilem, incorruptibilem, indemutabilem, et per omnia talem, qualis est et pater eius qui eum genuit: et ita uidens  filium, patrem quoque te uidisse non dubium est.

X. Hoc sensu accipe et illud quod ait, Ego in patre, et pater in me. Pater cum sit perfectus, perfectum filium genuit; et cum sit inuisibilis, incomprehensibilis, inestimabilis Deus et uerum lumen; et filius talis natus est, qualis est ille qui eum genuit: et ideo ait, Ego in patre, et pater in me: cum enim omnia que sunt paterne uirtutis et deitatis habeantur in filio, pater in filio est, et filius in patre: et ideo premisit; Si me sciretis, et patrem meum sciretis ; et hic ostenditur quod eadem sit patris et filii substantia, eo quod sit una utriusque cognitio. Sed creature et creatoris non est una cognitio, quia non est una substantia. Patris autem et filii una cognitio est; ergo non est filius creatura,  sed creator est, sicuti et pater creator est: et Deus est, sicuti et pater, non tamen per hec duos deos dicimus. Hic est ubi, impie heretice, diabolico furore quasi in stultitiam istius confessionis inardescis, cum Deum et Deum audis, nec tamen duos deos dicimus. Inflatus enim de littera seculari, in hac questione insanabiliter egrotas; et putas te debere constringere, ut duos deos dicamus, cum Deum et Deum confitemur. Noli infelix aduersus Christum Dominum totius creature, Aristotelis artificiosa argumenta colligere, qui te Christianum qualitercumque profiteris, nec aduersus piam confessionem inenarrabilis de Deo sacramenti ut calculo calumniator,  quasi ex disciplina terrene supputationis [1 1Kb] circumscriptor aduenias. Inspice potius diuinos libros, et de diuina fide diuinis utere sermonibus. Legisti utique, Et in lumine tuo uidebimus lumen . Que hic distantia luminis a lumine est? posuisset enim et distantiam, si fuisset, ne quis luminis a lumine nullam distantiam crederet: quod si nulla distantia est, non ergo duo lumina, sed unum lumen est, cum in lumine patris, filii lumen agnoscitur. Hoc lumen est de quo et Daniel loquitur dicens, Et lumen cum ipso est : non enim de aliqua creatura hoc dicitur, sed de splendore ipsius Dei existentis sempiterni luminis. Si pater sempiternum lumen est, sine dubio et filius lumen est sempiternum. Si uero negatur filius Dei lumen  esse sempiternum, quomodo in patris sempiterno lumine lumen filii, quod non est sempiternum, uidetur? Sed in laudibus Dei non est hec falsa dictio sanctorum: Et in lumine tuo uidebimus lumen. Ergo et filii lumen sempiternum est, quod non distat a patris lumine sempiterno; et ideo licet lumen sit filius, et pater lumen sit; unum tamen patris et filii lumen est, quia in patre et filio nulla discretio est, nulla separatio luminis est, quomodo nec imaginis secundum Moysen, nec forme secundum apostolum Paulum.

XI. Sacramentum autem inseparabilis unitatis secundum hoc, quod uterque, id est, pater et filius equaliter et indiuise, neque secundum portionem, Deus unus: et pluralitatis secundum hoc, quod unus  pater est, et unus filius. Etiam de hoc capitulo manifestatur quod legimus in Euangelio, ipso Saluatore dicente, Ego et pater unum sumus . Sumus enim pluralitatem significat personarum, quia hic pater, et hic filius: Unum autem unam eamdemque in patre et filio substantiam deitatemque consignat, ut uere pater et filius unus Deus sit; cum ambo, id est, pater et filius unum sunt secundum deitatem, non unus secundum personas. Ego et pater unum sumus: hac una uoce et Sabellius excluditur, et Arius [2 1Kb] confutatur. Sabellius enim ipsum dicit patrem, qui sit et filius, hoc modo, tamquam si unus habeat duo nomina, et interpretatur unum ideo dictum, ut unius persone singularitas crederetur. Contra uero Arius respiciens ad hoc quod ait, sumus,  in hoc sermone, pluralitatem intelligens, introduxit impiam pluralitatem deorum, credens unum sempiternum Deum, et alium qui esse ceperit Deus; unum omnipotentem, et alium qui non sit omnipotens. Sed, o cecitas in utrisque! habent ante oculos quod pie uideant, et incautis offensionibus impie litigare contendunt: saltem commodent sibi sensus suos, et pie fidei perspicient ueritatem. Sabellius admiratione uirtutum quas Christus operabatur, Christum Deum uerum esse credit, et non qui aliquando ceperit, sed qui semper fuerit, et possit omnia: credat hoc  Arius, et non blasphemet in Christum, quem filium confitetur. Item Arius negat Christum esse patrem: neget hoc et Sabellius, et pie credat, quod Christus uere Deus est, non existens pater, sed filius. Adhuc apertius dicam. Sabellius uincat Arium, quod Christus uerus Deus est; et Arius uincat Sabellium, quod Christus sub confessione ueri Dei uerus et filius est: et mihi catholico ambo uicerunt, immo et mecum ambo uincunt impietatis errorem, cum mecum intellexerint sacre fidei ueritatem, que et pluralitatem personarum intelligit, et unitatem deitatis in hac pronuntiatione Domini dicentis, Ego et pater unum sumus. Sed hanc diuinam pronuntiationem, et hanc piam diuine pronuntiationis intelligentiam Arii sectatores cum querunt subuertere, alio modo  interpretantur, et dicunt, unum sunt quidem, sed non substantia, non deitate, non potestate, sed uoluntate: id est, quia unam eamdemque habeant uoluntatem, ideo ait, Ego et pater unum sumus. Dicite, [3 1Kb] o impiissimi, substantiuum uerbum Dei est; et qui lingue sermonem dedit, nescit loqui, et ignorauit altum sensum uestrum propriis et competentibus sermonibus explicare, et inefficax fuit dicere, Ego et pater unum uolumus, si tamen hoc in loco unitatem uoluntatis, et non substantie ac deitatis uolebat intelligi.

XII. Sed nunc, queso, Regina, memineris que capitula ex persona hereticorum scribere dignata es. Ipsi heretici aiunt, Qui me misit pater, ipse mihi preceptum dedit, quid dicam et quid loquar : et Descendit de celo, non ut faciam uoluntatem meam, sed uoluntatem eius qui misit me, patris . Hoc artificium hereticorum est, ut alibi negent, quod alibi confitentur: ut cum se uident presentium questionum absolutionibus uehementer astringi, serpentino lubrico semper eludant. Certe dicitis, o heretici, preceptum dedisse filio patrem, quid dicat, quid loquatur: et quomodo quasi nesciat loqui, uos uerba eius emendatis, immo iam patris; quia filius quod dicit, quod loquitur, secundum preceptum quod dedit ei pater, et dicit et loquitur. Iamne intelligitis, quia cum profano spiritu aduersus filii deitatem exercere contenditis uestram amentiam, etiam in patrem prorumpitis insanientes? Clamat filius, Ego et pater unum sumus: et uos quas  grammatici uelut inefficaciam dominice pronuntiationis suppositi uerbi demutatione supplentes emendatis, et dicitis: Hoc quod ait, sumus, uolumus intelligendum est; ut scilicet sic dictum sit, Ego et pater unum uolumus. Sed reclamat filius etiam contra uos dicens illa, que dixit ad uestre impietatis participes Iudeos: Quare loquelam meam non cognoscitis ? Habeant locum suum parabole et allegorie et enigmata: hoc tamen loco apertissime et plene dictum est, Ego et pater unum sumus: et quomodo unum sunt, alibi quoque declarat, cum dicit:  Credite mihi, quia ego in patre, et pater in me est : et ne uideretur ipse de se usurpare, quod non erat; ut ueritatem dictionis ostendat, premisit dicens: Non creditis quia ego in patre, et pater in me? uerba que ego loquor uobis, a me ipso non loquor: pater autem in me manens ipse loquitur, et opera que ego facio ipse facit . Sed et alibi: Sicut docuit me pater, hec loquor: et qui me misit, mecum est, et non reliquit me solum, quia que placita sunt ei, facio semper . Non quia filius ignoraret quid sibi loquendum erat: quid est enim quod Dei sapientia ignoret? Sed ut duritiam indomite fidei tue ad piam diuine unitatis intelligentiam patris quoque auctoritate molliret, ait: Pater in me manens ipse loquitur ; uel  illud, sicut docuit me pater, hec loquor . Sicut autem opera filii, opera patris sunt, eo quod faciente filio, pater in ipso manens faciat: ita quod loquitur filius, pater in ipso manens loquitur non aliud, quam quod loquitur filius; quia nec filius aliud loquitur, quam quod loquitur pater in ipso manens. Eadem ergo patris et filii loquela est, sicut eadem et operatio; et ideo dicebat, alioquin propter opera ipsa credite . Que utique similiter faciebat ut pater: ut postremo uel auctoritate operum crederetur, quia filius in patre est, et pater in filio.

XIII. Hoc autem quo modo intelligendum est quod ait, Ego in patre et pater in me, iam supra expositum est. Sed et nunc breuius dicam. Secundum indifferentiam  substantie audiendum est, Ego in patre et pater in me. Sed et illud quod ait, Ego et pater unum sumus, secundum indifferentiam substantie unum sunt pater et filius. Nolo ergo, impie heretice, ut indifferentiam substantie patris et filii adimas, et importune unitatem uoluntatis interseras, quam alibi impie negas dicendo: Scriptum est, Descendi de celo, non ut faciam uoluntatem meam, sed uoluntatem eius qui misit me patris . Qui in hoc capitulo ignorans dictionis eius sacramentum, tam impie negas patris et filii unam esse uoluntatem; quomodo tibi credam, quia sinceriter confiteris, quod una eadem uoluntas patris et filii significetur in hoc quod pronuntiauit Dominus dicens, Ego et pater unum sumus? Tu si uere credis, quod pater et filius unum  sunt uoluntate, non uideo quomodo negare possis quia et substantia et diuinitate et potestate unum sunt. Quare enim non una substantia sit, una diuinitas et potestas, quibus una uoluntas est? Si enim ex equo illis uoluntas est, ex equo diuinitas est. Si non ex equo diuinitas, nec ex equo uoluntas. Dei enim uoluntas, et cuiuslibet, non tamen Dei, uoluntas [1 1Kb] pariare non potest: quia alia est uis uoluntatis  eius qui Deus est, et alia uis uoluntatis eius qui Deus non est. uoluntas Dei naturaliter bona est, perfecta est, indemutabilis est, semper eadem existens, et sine initio existens, et sine fine perseuerans. uoluntas uero eius qui non est Deus, eo quod habeat initium, sicut et ipse qui non est Deus potest et nutare, potest et uerti, sicuti et ipse qui non est Deus: ac per hoc non uere bona, quia non naturaliter bona, nec uere perfecta, que potest uerti et minui: ita ut quod [2 1Kb] hodie uoluit, crastino nolit, et quod hodie noluit, crastino uelit.

XIu. Dicam exemplo apertius: Angelus iste qui nunc diabolus est, antequam fieret diabolus, bonam habuit uoluntatem; sed ubi factus est diabolus, proprii arbitrii agitatione amisit bonam uoluntatem;  ideo scilicet, quia ex factura [3 1Kb] subsistit, et non naturaliter Deus est. Hoc et de omni creatura rationabili sentiendum est: etsi enim quidam eorum non declinauerunt, neque declinant a bona uoluntate; tamen [4 1Kb] in natura habent posse declinare, quia creature sunt, et non Deus. Hoc enim quod non declinant, ex discipline perpetua obseruatione obtinent, non ex [5 1Kb] nature indemutabilis ueritate. Deus autem [6 1Kb] ipse solus sine initio bonus et perfectus et inconuertibilis est sine initio, habens quoque bonam uoluntatem et perfectam et inconuertibilem; non institutione, neque ex profectu obseruationis habet bonam et perfectam et inconuertibilem uoluntatem, sed ex nature indemutabilis ueritate, qua et bonus et perfectus et inconuertibilis Deus est. uiderit, si qua  fortassis est heresis, que hunc sensum respuat: tu tamen precipue ad hoc, Ariane, consentis, qui et ipsum filium Dei quem totius creature Dominum confiteris, [7 1Kb] uertibilem et mutabilem dicis, quod eum a Deo factum de nichilo predicas, non [8 1Kb] tamen de Deo uere natum. Si hec tibi sententia est, quod omnis creatura uertibilis est et mutabilis, Christum autem dicis esse creaturam: ergo et ipse, secundum te, ex conditione [9 1Kb] nature uertibilis et mutabilis existens, non habet inconuertibilem et indemutabilem uoluntatem. Et quomodo interpretaris, quod pater et filius unum sunt uoluntate? cum patris et filii, secundum te, diuerse sint uoluntates et contrarie; quia scilicet una est indemutabilis et inconuertibilis, alia uero mutabilis et conuertibilis, deprehenderis et detegeris,  heretice fraudulente, quomodo conaris simplices animas circumuenire et capere. Constrictus enim et coarctatus testimonio dominice pronuntiationis dicentis, Ego et pater unum sumus, ut de hac uoce qualitercumque [10 1Kb] euoles, que claris sermonibus in patre et filio unitatem deitatis ostendit, succubuisti necessitate, non arbitrio, ad hoc ut uel [11 1Kb] ad monumentum in presenti capitulo summis labiis, et ut ita  dixerim, superficie sola uerborum, unitatem uoluntatis interseras, quo expressius et uiuacius et medullitus unitatem deitatis excluderes. Tollis enim sensum, unitate substantie, qui facile creditur ex ipsa simplicitate uerborum; et interpretaris sensum, unitate uoluntatis; [1 1Kb] ut quia supra dicta ratio eius non facile apud omnes intelligitur, interim simplicem decipias auditorem, cum illud agis ne unitatem diuinitatis intelligat. Nam et unitatem uoluntatis in patre et filio, fides catholica sincerissime et uerissime credit, non labiis  sed et toto corde, que et unitatem substantie et diuinitatis agnoscit. Sicut enim indemutabilis et inconuertibilis est substantie cum Patre Filius, ita et indemutabilis et inconuertibilis uoluntatis est cum Patre Filius. Atque ideo una  uoluntas est Patris et Filii, sicut et una uirtus et una imago, magis [2 1Kb] aut dixerim quod ipse Filius uoluntas est Patris. Sicut enim Patris et Filii una imago cum sit secundum Moysen, tamen et ipse Filius imago Dei inuisibilis  scribitur ab Apostolo; ita et una uoluntas cum sit Patris et Filii,  definitur quod uoluntas Patris est Filius.  Dei inuisibilis imago, similiter et de uirtute intellige. Fides enim catholica dicit, unam uirtutem esse Patris et Filii; et tamen scribit Apostolus, Christum Dei uirtutem esse et Dei sapientiam . Pie ergo dictum est, quod Filius uoluntas est Patris, sicut idem ipse est sapientia Dei. Et tamen si adhuc mouet hic sensus, intende ad ea que dicimus: certe Dei sapientia Christus est. Quid autem est Dei uoluntas,  quam Dei sapientia? non enim in Deo aliud uoluntas, et aliud sapientia: in hominibus quidem potest esse uoluntas, non tamen hec ipsa sapientia; quia uoluntas hominis eruditione et meditatione et profectu ad sapientiam sibi possibilem peruenit. Dei autem uoluntas non eruditione, non meditatione, non profectu ad sapientiam peruenit, sed ipsa nichil indigens, naturaliter [3 1Kb] substantiua sapientia est. Unde et Christus Dei sapientia existens, Dei quoque uoluntas est; quia in Deo non aliud uoluntas, et aliud sapientia.



CAPUT II. De eo quod heretici dicunt. Ex nichilo, inquiunt, Deus sibi filium fecit: si fecit eum ex nichilo, creatura est, et non filius.


I. Dauid uno lapidis ictu Golie frontem percutiens magni corporis fortem strauit inimicum . Sed nostre non est uirtutis de uno lapide uincere; duplici, ut opinor, ex causa: quia nec nos tales uires habemus, quales habuit et Dauid; et isti nimis frontem preferunt [4 1Kb] impudentie impietatibus obduratam: unde iam licet multos lapides non in  uacuum miserimus, tamen adhuc in Dei gratia repetendum nobis est, et impudens [5 1Kb] eorum frons illa que est sine signo Domini, crebris testimoniorum lapidibus elidenda est; ut, etsi non caro eorum effundit cruorem, multis [6 1Kb] effossa uulneribus tamen uel [7 1Kb] pudor suffusione sanguinis erubescat, si etiam [8 1Kb] ex iis que illorum esse scripseras, opprimantur. Hec uerba hereticorum ais esse. Ex nichilo, inquiunt, Deus sibi filium fecit. Si fecit eum ex nichilo, [9 1Kb] creatura est, et non filius. Et quid est, quod filium dicis, quem creaturam esse confirmas, cum dicis eum factum ex nichilo esse? non ergo potes et filium eum dicere et creaturam: filius enim ex natiuitate consistit, creatura uero ex factura. Quid tibi contraria profiteris? unum elige de duobus: dic aut filium uere filium,  aut creaturam uere creaturam. Si ita filium dicis, ut uere filium dicas, negasti eum esse creaturam. Et quomodo de nichilo factum eum esse dicis, quem uere filium confiteris? Si autem dicis eum uere esse creaturam, cur eum filium nominas, cum in eo istius nominis abneges ueritatem?

II. Sed  uiuis lapidibus diuine uocis percutiamus frontis eius impudentiam. Tu dicis eum esse creaturam: ego dico eum esse filium: quis inter nos de professionis ueritate pronuntiet? puto, quod libenter habeas, ut ille iudicet, a quo tu, renuentibus nobis, factum dicis Christum ex nichilo. Audiamus ergo quid de celis ipse pronuntiet. Hic est filius meus dilectus, in quo mihi bene complacui . Numquid dixit, Hic est quem ego feci ex nichilo?  Et uide, quia hoc tunc primum dixit, quando iehsu ut homo accessit ad baptismum: et, puto, non alia ratione quam quia poterat credi non esse filius Dei, qui corporeus uidebatur, et inter ceteros homines ipse quoque ut homo peccator ueniebat ad baptismum, cum peccata propria non haberet. Ne ergo,  sacramentum baptismatis in homine assumpto [10 1Kb] consummat iehsu, non uere Dei filius crederetur, clamat de celo Pater, Hic est filius meus dilectus. Intellexerat quidem et Ioannes suum illum esse Dominum, quando et [11 1Kb] uenienti ad baptismum ait; Ego a te debeo baptizari, et tu uenisti ad me ? Sed ne forte apud alios Ioannis testimonium non tam magnum uideretur, ut uinceret fidem carnis et humilitatis in Christo, et omnia omnino  que per carnem eius agebantur; ipse quo nemo maior, ipse quo nemo melior cognitor, dat testimonium de celis dicens: Hic est filius meus dilectus, in quo bene complacui. In quantum enim manifesta fides erat circa carnem Saluatoris, in tantum et manifesta fides esse debuit circa deitatem Saluatoris: tunc enim et uerus Deus est, si sit et uerus filius. Carnem quidem eius, uel potius hominem dicam, nemo ambigebat,  quia nec ambigi poterat: sed illud quod in homine erat, et natum cum homine, quia uideri per naturam non poterat, ne esset incertum, uoce et quasi digito patris ostenditur dicentis: Hic est filius meus dilectus, in quo bene complacui; et [1 1Kb] interea pari auctoritate fides utriusque substantie, id est, Dei et hominis commendatur in Christo. Hominis enim in se fidem Dei filius ipse [2 1Kb] signabat per conceptionem et partum uirginis, per infantie uagitum, per cunas et in uolumenta, per ipsa matris ubera, per ipsa materni lactis alimenta, per incrementa [3 1Kb] corporee etatis, per hoc ipsum quod uenit, ut baptizaretur. uides quomodo interim usque ad baptismum [4 1Kb] expressit in se hominis ueritatem, tanto pressius hoc agens, quanto et difficilius credi poterat,  Deum  hominem fieri. Et ne forte ad hoc coactum putes, et non sponte filium Dei, filium quoque factum esse hominis, audi Apostolum dicentem de eo: Qui cum in forma Dei esset constitutus, non rapinam arbitratus est, esse se equalem Deo, sed semetipsum exinaniuit, formam serui accipiens . Si ergo semetipsum exinaniuit, formam serui accipiens, non coactus est, sed sponte factus  filius hominis, existens in forma Dei, Deo equalis. Habes igitur filium exprimentem in se fidem hominis.

III. Item uideamus fidem in eo diuinitatis expressam: et licet sufficienter supra de fide eius diuinitatis expressum est, et adhuc sint alia quoque multa copiosiora quibus fides diuinitatis apparet; tamen illa nunc taceo: sufficit enim mihi si [5 1Kb] fidem diuinitatis  in Christo solus interim pater ostendit dicens: Hic est filius meus dilectus, in quo bene complacui. Quid ais, heretice? credis sine dubio Christo, quod se filium hominis fecerit: quis [6 1Kb] censes de patre? estne ueridicus apud te, cum Christum filium suum esse testatur? [7 1Kb]  credis patri, cum Christum filium suum esse testatur, iam maioris apud te auctoritatis est Christus, cui de fide in se hominis credis; et minus idoneus est pater, cui de filii testatione non credis. Et quomodo patrem maiorem Deum uindicas, cuius uocem quasi minimi depretias? uel quomodo Christum Deum minorem asseris, cui tantum credis, quantum nec ei, quem maiorem predicas? Magnus iste [8 1Kb] honor tuus est quem patri defers, ut ei non credas de filio suo profitenti. Qui tamen iterum  et alibi profitetur illum suum filium esse, quando cum apostolis Petro et Iacobo et Ioanne Dominus ascendit in montem, et refulsit facies eius sicut sol . Percutiat iterum diuinum testimonium tue frontis impudentiam: Et ecce, inquit nubes lucida inobumbrauit eos: et ecce uox de nube dicens: Hic est filius meus dilectus, in quo bene complacui:  ipsum audite . Certe Moyses et Elias pariter uidebantur cum eo loquentes, quos utique de adoptione factos esse filios Dei negare non potes: et quomodo de solo Christo uox diuina testatur dicens; Hic est filius meus dilectus, in quo mihi complacui: ipsum audite? Si enim et Christus de adoptione filius est, cum staret inter duos filios adoptiuos, dixisset utique, »Et hic filius meus est,« ne Christus solus filius esse crederetur: at cum dixit, Hic est filius meus dilectus, adoptionis filios separauit, ut proprietas uere natiuitatis in Christo solo filio crederetur. Sed non sufficit ut Christum tantummodo filium suum esse profiteretur; addidit etiam quod uero filio debebatur, dicens, ipsum audite. Magnam, immo et parem sibi auctoritatem ostendit in filio, cum ita  audiendus est filius, ut audiendus et pater est: Ipsum, inquit, audite. Quidquid ergo iam dixerit Christus, audiendus est. Et uideamus, si nusquam se dicit esse filium Dei, si nusquam se Deum patrem habere profitetur. Ipsius uox est: Ommis plantatio quam non plantauit pater meus, eradicabitur . Et iterum: Domum patris mei fecistis domum negotiationis . [9 1Kb] Alibi quoque: Et tu credis in filio Dei ? Numquam presumeret dicere, Pater meus, patris mei, et tu credis in filio Dei, nisi esset confidentia nature, que uindicat uocabulum ueritatis in patre, de conscientia proprie natiuitatis. Quid enim insolenter ille loqueretur, Qui semetipsum humiliauit factus obediens usque ad [10 1Kb] mortem crucis.

 Iu. Sunt et alia testimonia plurima: sed nos nunc non librum scribimus ut omnia prosequamur, sed causa breuitatis paucis testimoniis summas claudimus, ut uox illa obruatur, que negat Christum esse filium Dei. Sane dicit se Christus filium quoque esse hominis, cum ait: Et uidebitis filium hominis . Et, Quem dicunt esse filium hominis ? Hoc est enim sacramentum fidei in Christo, ut cum illum filium Dei esse credideris, credas quoque et filium hominis esse eum factum. Illud enim quod filius Dei est, naturaliter possidet; hoc autem quod filius hominis factus est, [11 1Kb] qua beneficius nobis prestitit [12 1Kb] : et ideo qui Christum filium Dei esse non credit, impius est; sed et qui Christum filium hominis esse factum confiteri [13 1Kb] dedignatur, ingratus  est. Tu tamen, heretice, credis quod Christus filius quoque hominis factus est, et cum hoc ipsum de se Saluator dicat, non abnuis. At uero cum dixerit pater, Hic est filius meus, et cum dixerit filius, Pater meus; tu ut cor Pharaonis [14 1Kb] obduras, et non credis? Superest impudentie tue, ut quasi melancholicus non uera perspiciens, patrem et filium dicas esse  mentitos. Non, inquit, nego filium; sed nego uerum filium: ergo et Petrus ideo beatitudinis uocem promeruit, quia Christum uerum filium esse non credidit, licet filium Dei uiui sit confessus. Magnum reuera confesse fidei sacramentum est in Petri conscientia, ut cum labiis dicat, Tu es Christus, filius Dei uiui , in corde tamen habeat, quod non sit uerus filius Dei uiui. Ego homo sum: uerba audio, uerba intelligo, interpretationem tacitam cordis audire non possum. Christum filium dixit Dei uiui: nisi et adoptiuum adiecerit, ego aliud nichil intelligo, quam quod et loquitur. uiderit si Christus, [1 1Kb] qua Dominus et Deus cor aspicit: mihi tamen qui auribus tantum audio, debuit etiam per uocem fieri cordis eius manifesta confessio, propter quem et Petrus  interrogatur: non enim sibi soli Petrus interrogatus est, sed et omnibus ; ut cum ille de Christo bene confitetur, et nos similiter disceremus pari confessione ad beatitudinem peruenire. Et interea uideamus [2 1Kb] si digne Petrus beatitudinis preconium consequitur, credens in corde quod non sit uerus , sed adoptiuus: si digna hec patris reuelatio est, et non potius carnis et sanguinis. Plurimi certe adoptione sunt filii Dei: et non solum Ieremias, qui adhuc cum esset in uulua matris, sanctificatus est ; neque solus Ioannes Baptista, qui in utero matris infans exsultauit in spiritu : sed neque solus Elias, qui mortem adhuc usque passus non est, uel quilibet ex numero prophetarum, ex quibus unus, ut in Euangelio relatum est , putabatur Christus: sed ad hoc nomen adoptionis, meretrices et publicani, quamuis emendatione [3 1Kb] uenerunt. Et ne quis me putet blasphemare, audiat in Euangelio dici: Meretrices et publicani precedent uos in regno celorum , ubi non nisi filii adoptionis sunt. Cum ergo nec blasphemis nec turpibus adoptionis gratia denegatur, si corrigant se: hoc pro magno sacramento Pater Petro reuelauit, quod scilicet filius quidem Dei uiui est, sed adoptione potius, et non natiuitate, et tantum nomine, non etiam et nominis ueritate? Plane qui hoc credit, non beatus ille est, sed miserrimus omnium hominum, habens non solum intelligentiam carnis et sanguinis, uerum etiam et spiritum diaboli. Sed queso, Regina, sentias, quod multa in hoc  loco dici poterant, que ad consequentia festinans pretereo; credens quod data occasione, quasi una de sapientissimis plus possis sentire quam loquimur, secundum sententiam Salomonis: Da sapienti occasionem, et sapientior erit .

u. Hec uestra, Ariani, doctrina est, hec uestra interpretatio singularis, hoc secretum fidei uestre mysterium: Adoptione, inquit, Christus est filius, et non uerus filius. Interrogemus et Ioannem: potest et hic uerum didicisse, siue quia interfuit cum Petri  laudata confessio est, siue ex peculiari dilectione Saluatoris, [4 1Kb] qua ita erat ei proximus, ut etiam supra pectus eius recumberet . [5 1Kb] uideamus, quid herens pectori eius hauserit. Deum nemo uidit umquam, nisi unigenitus filius qui est in sinu patris . Nulla creatura uidet Deum, secundum hoc quod Deus est; et ideo ait:  nemo uidit umquam. Sed sequitur, et dicit: nisi unigenitus filius: ergo unigenitus filius non est creatura, qui Deum uidet quem nulla uidit creatura. Et ne forte unum [6 1Kb] eum de adoptiuis filiis crederes, amputauit sensus impii occasionem, cum eum dixit non solum filium, sed etiam unigenitum filium. Hoc nomem non habet socios: et licet dicantur alii filii; adoptione tamen, non natura sunt filii. Sed Christus solus unigenitus  filius est, quia solus uerus filius est, non adoptione, sed natura, non nuncupatione tantum, sed et genere: solus  uerus filius est, qui etiam in sinu patris est. Filii adoptiui in sinu Abrahe sunt: qui autem uerus filius est, et unigenitus filius est, in sinu patris est. Intellige tamen et in hoc inseparabilem paterne substantie filium, quod in sinu patris dicitur esse. Item legimus: Sic enim dilexit mundum Deus, ut filium suum unigenitum daret: ut omnis qui credit in eum, non pereat, sed habeat uitam eternam . Non uideo, quomodo dilectio Dei commendetur ad mundum, si non uerus et unigenitus est filius, quem dedit pro mundi redemptione. Mundus sine dubio creatura est; si Christus creatura est, quid contulit mundo, dans pro creatura creaturam? Omnis creatura  seruili conditione censetur: si Christus creatura est, seruus est: quomodo [7 1Kb] redemit ad libertatem, cum seruus nullo iure possit conferre libertatem? et tamen Abraham, ut commendaret dilectionem quam habebat ad Deum, proprium et uerum unigenitum et dilectissimum filium obtulit in holocaustum, cum hoc ipsum Deus ad probandum cunctis eius in se dilectionem fieri precepisset. Et tu dicis, impie, quia Deus uolens commendare dilectionem suam mundo, non habuit uerum filium quem daret, sed usus est necessitate, more sterilium, ut, quia uerum de se genitum filium non habuit per naturam, uel ex nichilo factum daret?

uI. Dic, impie,  maiore uirtute dilectionem commendauit Abraham, proprium et unigenitum  filium offerens, quam Deus qui non habuit proprium, neque uere unigenitum dedit. Et est, [8 1Kb] quod uelit Deus magnopere commendare: et inferius  commendat, cum commendauerit homo. Et ille Deus quem maiorem predicas, minor est homine in commendanda dilectione: minus enim commendauit dilectionem, si non uerum et unigenitum filium dedit pro mundi dilectione: et Abraham plus commendauit, qui proprium et unigenitum obtulit. Sed absit hec impietas, ut uel in dilectione commendanda minor  sit Deus, qui est per omnia inestimabilis: uerum enim et unigenitum filium dedit, diligens mundum. Hoc [1 1Kb] enim Paulus uas electionis exsequitur, uolens Dei in nos commendare dilectionem dicens, Qui suo filio non pepercit, sed pro nobis omnibus tradidit illum ; cum dicit, Filio suo, proprietatem ueritatis expressit in nomine: et uide tamen, quo sermone usus est, dicens, Qui suo filio non pepercit. Legisti utique dicentem Deum ad Abraham, cum filium pro Dei dilectione uellet occidere: Ne iniicias manum tuam in puerum, ne facias illi quidquam: nunc enim cognoui, quia times Deum tuum, et non pepercisti filio tuo dilecto propter me . Dicit et Paulus: Qui filio suo non pepercit, sed pro nobis omnibus tradidit eum: dicit Apostolus ex Dei uoce, quomodo  [2 1Kb] commendaret dilectionem: improprie usus fuerat uerbis diuinis, si non et hic de uero filio loqueretur: et tamen, quis [3 1Kb] nesciat in patre Abraham et Isaac filio eius imaginem precessisse future ueritatis? In Deo patre et Christo unigenito filio eius sacramentum precedentis figure monstrauit Apostolus, consignans ipsis sermonibus ueritatem, quibus et primum figura signata est, dicens: Qui proprio filio suo non pepercit, sed pro nobis omnibus tradidit eum. Si ergo figura erat in Abraham, cum offerret filium; ueritas autem in Deo patre, cum tradidit filium: quid ais doctor impietatis? ubi maior uis uersari debet, in figura, an in ueritate? sine dubio in ueritate. Et quomodo tu minorem exhibes ueritatem, pleniorem uero figuram? plenior enim  est figura, ubi uerus filius offertur: et minor est ueritas, ubi secundum te, non uerus filius traditur. Sed plane maior est ueritas, et minor est figura. [4 1Kb] Hoc si uis probari, crede uerum unigenitum filium Dei; et intelliges, quod multo plus quam Abraham, gessit Deus, dans filium suum unigenitum pro mundi dilectione secundum Euangelium , uel cum secundum Paulum, suo filio non pepercit, sed pro nobis omnibus tradidit eum. Abraham enim licet filium obtulerit, tamen pro Dei dilectione obtulit, cui quidquid obtuleris, non equas ad quod dignus est; et obtulit filium, quem posteaquam per naturam habere non potuit, per Deum tamen contra naturam est adeptus: obtulit ergo Deo, quod ei contra spem nature dederat Deus, et obtulit filium.

 uII. Facit ad causam, si dixero se minorem, et sine illa conditione presenti quandoque mortalitatis lege moriturum: contra, examina [5 1Kb] quid Deus prestiterit: filium suum prestitit unigenitum, quem non sero ex alicuius adeptus est gratia, sed semper habet sine initio ex proprietate nature natum de se talem, qualis et ipse pater est qui eum genuit, inuisibilem, inestimabilem, sempiternum, impassibilem et immortalem et omnipotentem, sicut ipse pater  est, et postremo per omnia, secundum hoc quod Deus est, equalem ei qui eum genuit. uides qualem dedit filium pater. Ecce iam Deus inestimabiliter superior inuenitur in filio: et nunc considera, quod hunc talem unigenitum filium pro mundi dilectione prestiterit: et expende nunc, quidnam sit mundus; utique creatura est: similiter et Deus quid sit, expende: utique creator est: et nunc iam compara, quem dilexerit Abraham, et quem dilexerit Deus. Abraham quidem Deum. Sed recense quanta Deus Abrahe prestiterit, et inuenies, quod Abraham multo minus Deo dilectionis debitum reddidit quam debebat, licet reddiderit quantum reddere potuit. Deus autem mundum diligit pro nulla sibi data ab eo gratia. uides quia multo est commendabilior dilectio Dei que non  ex debito prestatur, quam illa Abrahe que prestatur ex debito. Sed uide adhuc supereminentiam dilectionis qua Deus diligit mundum, non solum sibi, qui eum condidit nullo merito iustitie commendatum, uerum etiam peccatorem et aduersum se impium. Mundum ergo dilexit Deus peccatis et impietatibus reum, non quia peccata et impietates dilexerit mundi, sed dilexit mundum, ut de peccatis et impietatibus mundus ipse liberetur. Et audi Apostolum per hec mire commendantem Dei dilectionem, cum scribit ad Romanos: Ut quid enim Christus, cum adhuc infirmi essemus, secundum tempus pro impiis moruus est? uix enim pro iusto quis moritur. Nam pro bono forsitan quis audeat mori. Commendat autem Deus caritatem suam in nobis: quoniam si cum adhuc peccatores  essemus, Christus pro nobis mortuus est; multo magis iustificati nunc in sanguine ipsius, salui erimus ab ira per ipsum .

uIII. Intelligo quidem, [6 1Kb] quod hoc testimonium discuti desiderat: sed nunc quod faciat ad causam breuiter pandimus. Mundum, habitatores mundi interpretatus Apostolus ostendit, quod pro impiis, et peccatoribus mortuus est Christus, ut suam caritatem commendaret in nobis, qui sumus in mundo: et moritur, inquit, Christus, pro impiis, et peccatoribus; quandoquidem uix pro iusto quis moritur, licet forsitan pro bono quis audeat mori. Iamne intelligis quam inenarrabiliter precellat dilectio Dei ubi est ueritatis expressio, et quam minor sit dilectio Abrahe ubi figura signata est? Non hoc dico quasi non multum dilexerit Abraham; immo tantum dilexit  Deum quantum et potuit, quantum nemo ex natis mulierum supergredi potest. Sed licet multum dilexerit Deum, et de toto corde et de totis uiribus anime sue dilexerit: tamen inenarrabili supereminentia diuine dilectionis in infinitum superatur. Quis enim possit explicare dilectionem quam Deus mundo prestitit, dans unigenitum filium suum ita, ut homo nasceretur qui Deus est; et haberet secundum [7 1Kb] carnem humana sorte initium natiuitatis, qui sine initio  de patre natus est; et ille equalis Deo in forma Dei existens semper, accepta forma seruili minor fieret, non solum patre, uerum etiam angelis, immo et hominibus, nescio, si non et multum infra, [1 1Kb] uermis quoque comparatione; et postremo, ut secundum naturam suscepte [2 1Kb] anime, usque ad mortem tristitiam pateretur, qui totus gaudium est, non solum Abrahe, qui diem eius cupiens uidere, uidit et gauisus est , sed et omnium hominum sanctorum. Prestitit ergo mundo unigenitum filium suum, ut qui uera uita est, pendens in ligno secundum carnem, mortem crucis pateretur, occultata interim sempiterna et inuiolabili diuinitate eius, que illi una est cum patre eius. uide dilectionem, ut pro mundi salute Dominus maiestatis crucifigatur in terra qui se filium Dei credentibus  uitam eternam prestat in celis. O te beatissimum, patriarcha Abrabam, cuius maxima dilectio in Deum non nisi inexplicabilis diuine dilectionis inundatione submergitur: et nescio si non hoc  pro respectu tue dilectionis et fidei Deus impio prestitit mundo. Tibi enim et semini tuo promiserat Deus, ut heres esses mundi per iustitiam fidei , sicut docet apostolus Paulus.

IX. Sed satis tardo, si hunc locum uoluero plenius exsequi: ad te conuertar, heretice, commonens, ut intendas quomodo Deus diligens mundum, dedit unigenitum suum filium, uel, ut ait Apostolus, quomodo suo filio non pepercit, sed pro nobis omnibus tradidit eum. Si sacramentum istius ineffabilis diuine  dilectionis agnosceres, numquam aduersus filium Dei impias componeres questiones; quas qui pie mentis est, per illa que supra diximus, intelligit absolutas. Sed adhuc reliquam partem propositi testimonii [3 1Kb] uideamus, ut tue frontis impudentia multo pressius [4 1Kb] obteratur. Nam cum dixisset: Sic enim dilexit Deus mundum, ut filium suum unigenitum daret, prosequitur, et dicit: Ut omnis qui credit in eum, non pereat, sed habeat uitam eternam. Iterum dicam, est unigenitus filius: quomodo qui credit in eum, non perit, sed uitam habebit eternam, cum credere in creaturam, sit Diuinitatis offensio? Respice ad apostolum Paulum; considera, que opprobria, quas [5 1Kb] obscenitates de his referat, qui, ut ipse ait, commutauerunt ueritatem Dei in mendacio, et coluerunt  et seruierunt creature potius quam Creatori . Tu si sic credis, et sic colis, et seruis unigenito filio Dei, ut eum dicas esse creaturam, illa te mala miser exspectant quibus illi puniuntur, qui commutauerunt ueritatem Dei in mendacio, et coluerunt et seruierunt creature potius quam creatori. Adoptione, inquit, Christus filius Dei est, et non uerus filius. Omnia leguntur Euangelia, et nusquam scriptum est, quod Christus adoptione  sit filius, et non uerus filius. Et bene, quod Ioannes, ille Ioannes recubans supra pectus Domini, causam scripti Euangelii referens posuit, et dixit: Multa quidem et alia signa fecit iehsu coram discipulis suis, que non sunt scripta in libro hoc: hec autem scripta sunt, ut credatis, quoniam iehsu est Christus filius Dei, et ut credentes uitam eternam habeatis in nomine ipsius . Estne opus adhuc apertius explanare? multa, inquit, et alia signa fecit iehsu: et licet non sint omnia scripta, quia nec scribi poterat infinita rerum copia; tamen hec ipsa ideo scripta sunt, ut credamus, quod iehsu est Christus filius Dei; et ut fidem singulorum prouocaret, ostendit et premium dicens: ut credentes uitam eternam habeatis in nomine eius. Si [6 1Kb] uere adoptione  esset filius Dei, et non natura, si sola nuncupatione, et non etiam quod in nuncupationi intelligentia est; nusquam magis hoc ipsum explanasset, quam in ultimo scriptionis, ne fides in ambiguo derelicta, uitam eternam perderet per credulitatis incertum. Sed Euangelista, qui ad hoc positus est, ut habens gratiam sancti Spiritus illa maxime lucidius panderet, que ad uite eterne premia pertinerent, non ambiguo clausit Euangelium, sed manifestissime expressit, ideo scripta Euangelia, ut credatis, inquit, quoniam iehsu est Christus filius Dei, et ut credentes uitam eternam habeatis in nomine eius. Etiam ne hic suspicio est creature in filio Dei, ubi, qui crediderit quod filius Dei est Christus, eternam uitam possidet, et non aliter quam  in nomine eius? qui utique non est creatura, sed creator, et non adoptione filius, sed [7 1Kb] uerus filius Dei: in nomine enim creature ne quidem uitam temporalem potest quis assequi, nisi si aliquis eam non auferendo prestare dicatur.

X. De nichilo, inquit, fecit Deus sibi filium. Pretereo multa testimonia: loquatur Ioannes Christi Domini dilectione perspicuus. Scribens Epistolam ait: Omnis qui diligit patrem, diligit eum qui ex eo natus est : numquid ait, diligit eum quem fecit Deus ex nichilo? sed nec patrem omnino nominasset, nisi scisset de eo natum filium [8 1Kb] . Et fac nunc, quia ita intelligendum est, ut tu, heretice, interpretaris; quod scilicet ab eo factus sit ex nichilo, quem ex patre natum dicit Ioannes: et quero, numquid secundum  te solus Christus factus est ex nichilo? Nonne, ut taceam de aliis, etiam mundus ipse ex nichilo factus est? ergo et mundus a nobis diligendus est, si diligendus est pater. Sed clamat idem Ioannes: Nolite diligere mundum . Numquid tam leuis est Ioannes, ut ipse sibi contraria predicaret? Absit hec impietas, ut dicatur, Ioannes repugnantia sibi [9 1Kb] loquitur, qui in sancto Spiritu loquebatur. Scit distantiam facti et nati in ipso iam principio Euangelii sui,  sicut supra expositum est, cum de ipso capitulo tractaretur: et ideo non ut facturam intelligit eum, quem dicit ex patre natum; quia nec singulariter poneret, si hoc quod ex patre natum est, facturam uoluisset intelligi, sciens multos factos esse ex nichilo; sed singulariter ponens, de solo uero filio posuit dicens, quod ex patre natus est, quia ipse solus ex patre natus est, ceteri autem omnes facti sunt ut a conditore. Noli ergo facere diuinis sermonibus uim: quid infers, quod ille non loquitur? quid doces, quod ille non docuit? Si Christianus es, et si apud te uerus doctor est Ioannes, crede quod docuit. Ex patre, inquit, natus est: hoc  credideris, si diligis patrem, et diligendo patrem, diligis filium qui ex eo natus est: quod si non credideris, quia ex patre natus est; quod  neque patrem diligis, neque eum qui ex eo natus est: non autem diligis hoc modo, cum in patre negas esse quod patris est, id est generare, et in filio negas esse quod filii est, id est nasci. Et audi nunc, quale tibi beatus Ioannes nomen imposuit dicens: Hic est antichristus, qui negat patrem et filium . Tu quidem falso Christiani tibi cognomen imponis; sed [1 1Kb] a ueridico Ioanne pro secte tue merito antichristus uocitaris. Mentior, si non tu in patris uocabulo intelligis creatorem, si non in filii nomine asseris creaturam. Ioannes patrem et filium nuncupat: et tu in his nominibus creatorem et creaturam interpretaris. Merito ergo uocaris antichristus, qui negas patrem et filium sub interpretatione impia.

XI. Sed adhuc audi, o quisquis ille es insolens et  contumax in filium, et de patris persona gloriaris: et intellige, quia patrem habere non potes, si non confitearis et filium. Idem prosequitur Ioannes: Qui negat filium, neque patrem : qui confitetur filium,  et patrem habet . uides ubique Ioannes ipsa nomina ponere, ut nichil aliud intelligatur, quam quod est in natura nominum: et tamen, si adhuc frons impudentie tue potest ictus lapidum sustinere, et si tanta obstinatio duritie tue est, ut cum audis patrem et filium, non tamen uerum patrem neque uerum filium credas; ecce idem Ioannes qui est dilectus a Domino, uicem reddens dominice dilectioni, fortiori lapide iam non tantum frontem, sed ipsum caput serpentinum tue conquassat impietatis, scribens in ultimo epistole sue: Scimus  quia filius Dei uenit , et incarnatus est propter nos, et passus est, et resurgens de mortuis assumpsit nos, et dedit nobis [2 1Kb] intellectum bonum, ut cognoscamus ipsum uerum, et simus in ipso uero filio eius Iesu Christo. Hic est  uerus et uita eterna, et resurrectio nostra in ipso. Explicari non potest, quantos aduersum te sermonum lapides et saxa congessit sub uno hoc testimonio. Scimus, inquit, quia filius Dei uenit. Habes unam de filio confessionem, et paululum infra post sacramenta incarnationis et passionis eius et resurrectionis, que  utique propter nos exercuit, subsequitur dicens: et dedit nobis intellectum bonum: sine dubio quia ipse dator bonus est, dans intellectum bonum. Non impie intelligimus, si hunc intellectum bonum dixerimus Spiritum sanctum esse, qui et dicitur Spiritus intelligentie, in quo cognoscimus ipsum uerum. Sine Spiritu enim sancto non potest ueritas cognosci: habes testimonium in Euangelio, ubi et [3 1Kb] Deum ipsum sanctum Spiritum pollicetur, et de ipso ait, quod ipse mihi testimonium perhibebit ; utique per apostolos, uel per quoslibet filii Dei predicatores, dans eis intelligentiam, qua [4 1Kb] Spiritus intelligentie uerum cognoscendi. Unde et apostolus Paulus scribens ad Corinthios ait: Nos autem non spiritum huius mundi  accepimus, sed spiritum qui ex Deo est: ut sciamus, que a Deo donata sunt nobis. Dedit ergo intellectum bonum, id est Spiritum sanctum, ut cognoscamus ipsum uerum .

XII. Adhuc si non intelligis de tot supra editis dictionibus, uel ex consequentibus animaduerte omnes suspiciones impie interpretationis exclusas: Ut simus, inquit, in ipso uero filio eius Iesu Christo. Et adhuc amplius densat piam fidem dicens: Hic est uerus Deus: et nondum tacuit, sed cumulat et exaggerat, ut impius sensus sophisticis confidens argumentationibus obruatur: subsequens enim ait, Et uita eterna, et resurrectio nostra in ipso. Ubi sunt nunc illa impia uestra sophismata que Aristotelis episcopi uestri magisterio didicistis dicentes:  Filius est, sed non est uerus filius: Deus est, sed non est uerus Deus? Ecce uno testimonio tot modis filii uerum nomen expressum est, immo quia et uerus Deus est. Quomodo enim non uerus Deus, qui uerus est filius? quandoquidem non solum de ueri filii nomine Deus uerus probatur, sed etiam per hoc, quod uita eterna est. uita enim eterna non habet initium neque finem: ergo Deus uerus est Christus, non habens initium neque finem, existens ipse uita eterna, que est sine initio et fine. Sed et cum resurrectio nostra est, potestas in eo uere diuinitatis agnoscitur, cum mortem per uirtutem resurrectionis excludit, exemplo sui quem assumpsit hominis, in quo et de uirgine nasci dignatus est, in quo et nos iam resurreximus, habituri  unusquisque nostrum specialem resurrectionem pro merito fidei ac uite, siue ad refrigerium, siue ad ustionem. uide, miser, ne adhuc non credas uerum esse filium, et incipias habere resurrectionem ad penam perpetuam gehenne in tenebris exterioribus, ubi erit fletus oculorum et stridor dentium , si tamen non adhuc aliquid [5 1Kb] tetrius manet impios in filium.

XIII. Satis, ut opinor, licet pauculis testimoniis comprobatum est, quod sit uerus Dei filius, natus de patre, non factus ex nichilo. Sed adhuc queso,  exhibe infatigabilem patientiam, ut hoc ipsum de ueteri Scriptura uel uno testimonio comprobemus. Dicis, heretice, ex nichilo filium factum, cum hoc nusquam legeris: negas illud quod scriptum est: quia ex patre natus est. Dic mihi, cuius uerba sunt: Ex utero ante luciferum genui te ? Si ambigis, respice ad initium Psalmi eius, et lege scriptum: Dixit Dominus Domino meo, Sede ad dexteram meam, donec ponam inimicos tuos scabellum pedum tuorum . Hoc testimonio ipse Saluator usus est, [1 1Kb] ut cum uult se Dominum credi, loquens ad eos qui illum solum hominem natum ex semine putabant Dauid, non etiam et Deum qua Dei filium. Sed et Paulus apostolus hoc ipsum credens, quod et olim Spiritus sanctus in Dauid locutus est et  postea exposuit, ait in Epistola sua: Ad quem autem angelorum dixit aliquando, sede ad dexteram meam ? hoc explanans, quia nemo de angelis talis est, qualis et filius: omnes enim angeli facti sunt, solus autem filius natus est, cui et dicit, sede ad dexteram meam; quia et solus ipse est unigenitus filius qui est in sinu patris . Non autem nunc expositio totius psalmi necessaria est, sed illud solum probandum, quia Dominus Pater dicit Filio Domino meo, Sede ad dexteram meam; ut et illud quod in sequenti dicitur, non alius quam pater dixisse credatur, id est, Ex utero ante luciferum genui te. Nonne etiam hoc testimonio uerissime probatum est, sepultam uocem impiam esse dicentium, quod ex nichilo fecerit Deus filium? Quomodo enim  ex nichilo, cum ipse pater clamet, Ex utero ante luciferum genuit te? Et uide, ne putes nos intelligere, quod Deus membrorum partiumue compositione [2 1Kb] consistat. Absit hec impietas. Deus enim, quodcumque illud est, simplex est; totus idem est secundum substantiam, non pars et pars, non membrum et membrum; sed, ut diximus, simplex nescio quid, quod sit integrum, et perfectum, et inestimabile [3 1Kb] tamen et inexplicabile. Licet ergo talis est, ut non membris partibusue subsistat, tamen Scriptura diuina cum uult nobis fabricatoris ueram intelligentiam commendare, ex his que nouimus, loquitur dicens: Opera manuum eius esse celos , uel unamquamque creaturam: quia apud homines uere et proprie opus uel fabrica intelligitur,  quod efficitur : denique cum uisum est arte aliquid fabricatum, ad manus refertur artificis. Similiter autem [4 1Kb] inter nos uolentes filii designare naturam, uteri facimus mentionem: nemo enim de ueris filiis non de utero nascitur. Et Deus ergo uolens ex se natum filium demonstrare, dixit quod eum ex utero genuerit, ne tu, heretice, calumniareris ex nichilo. Sed sicut cum Deus manibus fecisse dicitur, ut Deo dignum intelligendum est; ita et  cum ex utero genuit, non contra quam Deo dignum est, opinemur. Illud [5 1Kb] tamen certissime confitendum est, quod uerus est conditor in significatione operis manuum, et uerus est pater in significatione uteri gignentis, etsi nichil in se membrorum habeat.

XIu. Sed quia soletis dicere, o Ariani, »In Deo id ipsum est facere, quod et generare,« opportune et hanc uestram peruersitatem de presenti occasione conuincam. Multa sunt nempe opera [6 1Kb] manuum, sed unus est unigenitus filius uentris: non ergo id ipsum est facere, quod et generare: et omnia quidem per uerbum, et in sapientia facta sunt; uerbum autem siue sapientia, non per aliquem, sed ex Deo nata [7 1Kb] sunt: unde non id ipsum est facere, quod et generare. Nisi enim esset distantia inter facere et  generare, nichil prohibebatur dicere, manus mee generauerunt te, et celi uentris mei sunt opera.  sicut dictio multam habet differentiam, ita et res quas dictio determinat. Ex utero, inquit, ante luciferum genui te. Hoc autem dicit pater ad filium, non quod filius [8 1Kb] ignoraret, sed ut nos scire possemus proprietatem patris ad filium, uel filii ad patrem: ideo ita scriptum est, sicut et ipse unigenitus filius existens sapientia ait: Ante omnes autem colles genuit me . Unde et hoc loco ante luciferum genitus esse dicitur. In luciferi uocabulo omnis ubi ubi lucidior creatura signatur: unde cum dicitur, ex utero ante luciferum genitus hoc, specialiter docetur, quod uere ex patre sit natus, et non factus: quod autem ait, ante luciferum, ante  omnem creaturam significat, secundum quod dictum est, Et ipse est ante omnes .



CAPUT III. Quod Dei filius sit omnipotens, et indemutabilis, et quod una sit omnipotentia Patris et Filii, sicut et una deitas: et de sacramento incarnationis filii, uel potius suscepti ab eo hominis.

I. Percutiamus et aliam eorum blasphemiam, per quam, ut scribis, dicunt quod non sit omnipotens filius. Et hoc breuiter faciam, ne longius extendens, laborem legenti [9 1Kb] tribuam. Dicant, quando non est omnipotens, per quem, ut ipsi quoque confitentur, omnia facta sunt: dent unum opus patris quod non fecerit et filius, ut probent non esse omnipotentem  filium: at cum nullum sit opus, quod non patris existat et filii, sine dubio omnipotens est filius, faciens quecumque facit omnipotens pater. Sufficit, si hoc ipsum etiam diuinis testimoniis approbemus. Apud prophetam Zacariam legimus: O, o, fugite a terra Aquilonis, dicit Dominus, quoniam a quatuor uentis celi colligam uos in Sion: resaluamini, qui inhabitatis filiam Babylonis, quoniam hec dicit Dominus omnipotens: Post honorem misit me super gentes  que exspoliauerunt uos; quoniam qui tangit uos, sicut qui tangit pupillam oculi ipsius: quoniam ecce ego infero manum meam super eos; et erunt spolia, qui spoliauerunt illos: et [1 1Kb] scietis quia Dominus omnipotens misit me . Si intendas huic capitulo, inuenies quod filius omnipotens a patre omnipotente sit missus, ut positis in captiuitate subueniat. Considera enim prophetam dicere: Hec dicit Dominus omnipotens: et audiamus, [2 1Kb] propheta referente, quid dicit Dominus omnipotens: Post honorem, inquit, misit me super gentes: sine dubio filius est, qui post honorem [3 1Kb] missum esse se dicit super gentes, quem propheta dicit Dominum omnipotentem. Hic ergo filius existens Dominus omnipotens in ultimo testimonio, et scietis quia Dominus omnipotens  misit me, ut supra dictum est, ab omnipotente missus est patre. Sed et apostolus Ioannes in Apocalypsi hec dicit: Amen, testis fidelis, initium creature Dei , qui est, et qui erat, et qui uenturus est Dominus Deus omnipotens . Et Salomon inter cetera ait de sapientia, que utique Christus filius Dei est: Splendor [4 1Kb] est enim lucis eterne, et speculum sine macula; Dominus omnipotens, nomen est ei : Item: Ipse et qui redemit illos, Dominus omnipotens nomen est illi. Item in Mach.: Nondum enim omnipotentis, et omnia possidentis Dei iudicium, maiestatis, et imago bonitatis illius, et cum sit una, omnia potest. Quomodo non omnipotens est, cum possit omnia? Nam et supra de eadem sapientia dixerat, omnem  habens uirtutem : ergo omnipotens est, omnem habens uirtutem. Sed adhuc ipse Salomon ait de eadem sapientia: Et permanens in semetipsa manet . Et alibi Salomon: Non enim impossibilis est omnipotens tua manus . Item: ipse: Omnipotens sermo tuus exsiliens de regalibus sedibus .

II. Agnosce omnipotentiam eius, cum omnia innouat: agnosce interea et quod indemutabilis est, cum in semetipsa permanet omnia innouans: id est, licet omnia innouet, ipsa tamen indemutabilis perseuerat; quod nisi non Dei omnipotentis est. Sed quia uere indemutabilis est filius et conditor omnium, etiam his Psalmiste uersibus approbatur: In initio tu Domine terram fundasti, et opera manuum  tuarum sunt celi: ipsi peribunt, tu autem permanebis, et omnes sicut uestimentum ueterascent: et sicut opertorium mutabis eos, et mutabuntur: tu autem idem es, et anni tui non deficient . Hoc de filio Dei scriptum interpretatus est Paulus scribens ad  Hebreos . Habes ergo per hec capitula et omnipotentem filium, et indemutabilem, et omnium conditorem, sicut et omnium artificem, dicente Salomone: Omnium enim artifex docuit me [5 1Kb] sapientia . Sed ne duos omnipotentes inteiligas, precauendum est: licet enim et pater sit omnipotens et filius, tamen unus est omnipotens, sicut et unus est Deus: quia Patris et Filii eadem omnipotentia est, sicut et eadem deitas, secundum quod supra pro uiribus et conditione temporis coarctantis expressum est. Sed et nunc inferius explanabitur testimonio Esaie prophete: Fatigata est Aegyptus, et negotiatio Aethiopum, et Sabaim uiri excelsi ad te transibunt, et tui erunt serui et post te sequentur alligati uinculis, et adorabunt te, et in te  deprecabuntur: quoniam in te est Deus, et non est Deus preter te. Tu enim es Deus, et nesciebamus, Deus Isrel Saluator. Erubescent et confundentur omnes, qui aduersantur ei, et ibunt [6 1Kb] cum confusione. . Intende, quia ad filium dicitur, et tui erunt serui, et post te sequentur alligati uinculis, et adorabunt te, et in te deprecabuntur. Ergo et hinc Deus uerus ostenditur filius, cum adoratur. Dei enim est adorari: siquidem et alibi [7 1Kb] docet Apostolus de filio Dei esse scriptum: Et adorent eum omnes angeli Dei : scilicet quia uere Deum et Dominum. Sed in presenti testimonio Esaie, sicut ipse Deus, sic etiam in ipso Deus est: ait enim, Quoniam in te Deus est, et non est Deus preter te. Et cum dixerit in Deo Deum esse, subsequitur, et  dicit: Tu enim es Deus, et nesciebamus, Deus Isrel Saluator. Ergo cum Deus in Deo est, et non est Deus preter eum in quo Deus est, et ipse est Deus Saluator Isrel; ostenditur unitas diuinitatis in Patre et Filio, sicut et omnipotentie, et quidquid omnino diuine substantie est: hoc solo differens a patre filius, quod ille pater est, et hic filius; id est, quod ille genuit, et hic natus est: non tamen quia natus est, minus habet aliquid, quam quod in Deo patre est, imago Dei inuisibilis existens , et splendor glorie, et character substantie eius . Hoc qui de filio Dei non credunt, Esaie sententiam sustinebunt dicentis: Erubescent, et confundentur omnes qui aduersantur ei, et ibunt [8 1Kb] cum confusione. Sed et [9 1Kb] Ieremias de filii deitate exprimit  dicens: Hic Deus noster est, et non [10 1Kb] deputabitur alius absque eo: qui inuenit omnem uiam prudentie, et dedit eam Iacob puero suo, et Isrel dilecto sibi: post  in terra uisus est, et cum hominibus conuersatus est . Non utique pater Deus, sed  filius factus homo in terra uisus est, et conuersatus est cum hominibus, naturam in se hominis exercens sine peccato propter nostram salutem; de quo et legimus: Et uerbum caro factum est, et habitauit in nobis: et uidimus gloriam eius, gloriam quasi unigeniti a patre .

III. Si ergo uerbum caro factum est, et habitauit in nobis, natus ex uirgine nobiscum Deus; quo nunc, heretice, proficis? Si infirmitates assumpte carnis obiicias, si anime humane quam cum carne susceperat, [1 1Kb] utiles nobis estus describas; cum constet cum, secundum quod Deus est et Dei filius, esse per omnia ut Patrem impassibilem. Ideo enim et illa que sunt deitatis eius premisimus, ut iam si quid humilitatis et infirmitatis in Christo legitur, non deitas  eius uiolata credatur, sed nature suscepti hominis, et discipline quam tradebat, exsecutio [2 1Kb] probetur. uanum est enim noluisse ut hominem nasci, licet ex uirgine [3 1Kb] tamen hominem, nec infirmam hominis in se designare naturam. uanum est precepta dare, quibus homines uiuerent, et ipsam iam, quia semel homo esse dignatus est, sine preceptorum obseruatione concurrisse. Ille si non hominis infirmitatem factus homo exercere uoluisset, quis crederet, quod homo factus fuerat ex originis nostre matrice, licet sine uiri complexu? quandoquidem hodieque non desunt, qui negent eum nostram gestasse corpulentiam, etiam postea quam infirmitatem carnis exercuit. Ille si factus homo non seruasset, quam docere uenerat disciplinam, non bonum  magisterii dedisset exemplum. Quis enim discipulorum seruare conaretur, quod non magister ipse seruasset factus ut homo; cum hodie iam quicumque seruat ipsius exemplo, releuatur ut seruet? uides quia et infirmitates pati debuit, ut homo natus probaretur; et factus homo obseruare quodcumque docuisset, ut ceteros inuitaret; magis autem dixerim ut ceteros subleuaret: iam enim caro nostra didicit eius carne releuari. Si enim infirmitates hominis pati noluisset, ut quid et de uirgine [4 1Kb] homine natus est? et si nolebat obseruare precepta, quia Dominus; ut quid et formam serui acceperat, que preceptis et obedientie obnoxia est? [5 1Kb] atquin totum sacramentum a Deo assumpti hominis hoc, [6 1Kb] quod in Adam non est de inobedientia seruatum, in Christo  homine de obedientia seruaretur. Hoc ipsum Apostolus Paulus inter cetera que diuine tractat, asserit: Sicut enim per inobedientiam unius hominis peccatores constituti sunt multi, ita et per unius obeditionem iusti constituuntur multi . .

Iu. uideamus nunc et sacramentum passionis. Totus Adam peccauerat; totus Adam expulsus de paradiso fuerat: totum suscipere debuit expulsum, qui totum saluare uenerat. Non autem uidebatur totum expulsum in se suscepisse, nisi illum suscepisset per substantiam carnis et anime: hoc enim totus homo est per naturam. Hoc autem tunc probari potuit, si ipsas infirmitates carnis eius et anime sustineret, licet sine uitio peccatorum; ut uere non aliam substantiam carnis et anime suscepisse putaretur: ut cum in se hominem ab infirmitatibus et passionibus liberat, etiam hos qui secundum uestigia eius sectantur, liberatos esse crederemus. Sed  patrocinetur huic sensui gentium doctor Apostolus uiuacius, et ut mysticus scribens: Sicut enim in Adam omnes moriuntur, ita et in Christo omnes uiuificantur . Sed naturam suscepti in eo hominis melius describat Esaias: Domine quis credidit auditui nostro? et brachium Domini cui reuelatum est? Annuntiauimus coram ipso sicut puer, sicut radix [8 1Kb] inueterata sitienti: non est species ei neque honor forme: et uidimus eum, et non habebat speciem neque decorem: sed species eius sine honore, deficiens preter ceteros homines: homo in plaga positus, et sciens ferre infirmitatem, quia auersa est facies: depretiatus est, nec estimatus est. Hic peccata nostra fert, et pro nobis dolet: et estimauimus eum in dolore esse et in plaga et in malo: ipse autem uulneratus est propter iniquitates  nostras, et infirmatus est propter peccata nostra: doctrina pacis nostre super eum: plaga eius nos sanati sumus. Omnes sicut oues errauimus: homo a uia sua errauit, et Dominus tradidit eum pro peccatis nostris: et ipse propter quod male tractatus est, non aperuit os. Sicut ouis ad occisionem adductus est, et sicut agnus coram tondente se, sic non aperuit os suum: in humilitate iudicium eius sublatum est. Generationem eius quis enarrabit? quia auferetur a terra uita eius: ab iniquitatibus plebis mee adductus est ad mortem; et dabo malos pro sepultura eius, et ipsos diuites pro morte eius. [9 1Kb] Quia iniquitatem non fecit, neque dolum in ore suo locutus est .

u. Sufficit hoc testimonio probatum, quod omnem in se hominis naturam peregit, sine peccato  tamen suo, licet peccata nostra [10 1Kb] portaret. Sed ne homo tantummodo crederetur, interposuit, et dixit: Generationem eius quis enarrabit? illam utique [11 1Kb] quia de Deo patre generatus est, que sine initio est: et ideo de ea ait, Generationem eius quis enarrabit? non quasi ignorabilem, sed quasi inexplicabilem dicens. Omnes enim catholici scimus, quia de Deo patre natus est, sed inenarrabiliter: et ideo ait, Generationem  eius quis enarrabit? Hanc autem generationem qua de uirgine nascitur secundum carnem, refert Euangelium, eius quoque tempora describens. Diuine autem generationis initium, ut diximus, inuestigari non potest, sicut nec diuinitatis que illi una cum patre est: et ideo ait, Generationem eius quis enarrabit? Si ergo in sacramento fidei hoc accepimus, ut Christum Deum credamus et hominem; Deum quidem, de Deo sine initio tantum; hominem autem, quia de uirgine in temporibus natum: non calumniemur diuinitati eius, cum pro nostra medela que sunt hominis exsequitur, habens in se acceptam hominis naturam: quia nec homo negandus est, cum proprie diuinitatis naturalem exerit potestatem, accepta in se forma seruili. Si ergo et orat patrem,  et si nichil a se facere se dicit , nisi quod patrem uiderit facientem; ut nichil nunc aliud dicam, certe humane extollentie modum, qua magister imponit; ut tanto magis discat homo Deo deferre, quanto detulit et uerus filius, qui causam subiectionis propriam non habebat, qui et formam orandi dederat, ut non tam fieri nostram uoluntatem rogaremus, sed uoluntatem Patris qui in celis est . Et ideo quod docuerat ut impleret, ait: Non ueni meam uoluntatem facere, sed uoluntatem eius qui misit me . Sed et quod minor factus est, quod crescit, quod proficit, quod esurit, quod sitit, quod laborat, quod flet, quod dolet, quod tristis est, postremo quod moritur: ad naturam assumpti hominis referendum est, quam pro nostre sacramento  salutis mystice exercuit, sub intelligentia qua supra in testimonio Esaie relatum est. Sub hoc fidei sacramento non solum illa capitula soluuntur de quibus interrogare dignata es, sed et omnes questiones quas contra filii diuinitatem coaptant impii heretici.



CAPUT Iu. De hoc quod ait Filius: PATER MAIOR ME EST.

I. Accipe [1 1Kb] nunc et has questiones, quas ex diuersa [2 1Kb] parte proposueras fortiores, specialiter absolutas. Dicunt, inquis, heretici ad depretiandam filii perpetuam et perfectam in omnibus deitatem, Pater maior me est . Sed requirendum est, quando hoc filius dixit: nonne quando impletum est in eo quod scriptum est: Minorasti eum paulo minus  ab angelis, gloria et honore coronasti eum ? Quomodo minoratus est, exponat apostolus Paulus tertii celi conscius: Paulo minus, inquit, ab angelis minoratum uidemus Iesum propter passionem mortis; gloria et honore coronatum, ut gratia Dei mortem gustaret pro omnibus . Pro omnibus, ait, non pro se: ergo qui pro omnibus gustauit mortem, quid mirum si pro omnibus et minoratus est? Pro omnibus  gustauit mortem; non pro se, eo quod pro omnibus in peccati reatu positis ipse homo factus, nullo proprio peccato tenebatur obnoxius. Et uide quomodo hoc ipsum, quod minoratus est propter  passionem mortis, et quod gratia Dei pro omnibus gustauit mortem, ad decorem operis interpretatur sapientissimus Paulus ita subsequens: Decebat enim eum propter quem omnia, et per quem omnia, multis filiis in gloriam adductis, ducem salutis eorum per passiones consummare . uides quam pulchrum, quamue decorum nostre salutis sacramentum in eo, quod filius est, minoratus ostenditur. Quomodo ergo ad offuscandam diuinitatem eius improperas, quod exsequitur ad decorem? Pater maior me est: hoc tunc dixit, postea quam uerbum caro factum est, et habitauit in nobis.

II. Et uide ne demutabilem credas, quasi desierit esse uerbum, postea quam caro factum est; sed manens semper uerbum Deus, et caro quoque factum  est. Etsi enim dixit, Et uerbum caro factum est, pressius loqui uoluit, ne quis in eo non ueram carnem crederet. Siquidem et post tam pressam locutionem non desunt qui dicunt, carnem illum habuisse putatiuam. Ut autem manifestum sit uerbum carnem factum, non demutatione diuine substantie, sed susceptione carnis humane, intende quid sequitur: Et habitauit in nobis. Non ergo interceptum est uerbum demutatione, quod per carnem assumptam habitauit in nobis: habitatio enim probat perseuerantiam uerbi. Hoc ideo interposui, ne quis filium Dei demutabilem credat, cum legit: Et uerbum caro factum est. Dicit ergo filius, Pater maior me est, postea quam uerbum caro factum est, et suscepit officium ministrantis. uenit enim non ministrari, sed ministrare. Pater maior  me est . Quid ais [3 1Kb] deitas? quomodo dicis patrem te esse maiorem? certe una tibi et patri imago est secundum Moysen, eademque forma secundum apostolum Paulum, qui me etiam docuit, quod sis splendor glorie et character substantie eius . Sed et tu ipse docuisti dicens: Qui me uidit, uidit patrem; et ego in patre et pater in me . Ego et pater unum sumus . Sed et quecumque facit pater, facis et tu similiter: tua enim uerba sunt: Quecumque enim ille facit, hec et filius similiter facit: et sicut pater suscitat mortuos et uiuificat, sic et filius, quos uult, uiuificat, et ut honorificent filium, sicut honorificant patrem . Cum ergo eadem tibi imago est, eadem forma eademque substantia, eadem nature unitas, eadem  potestas, eadem libertas uoluntatis, idem honor, et omnia omnino que patris sunt, tua sunt, quia que tua sunt, patris sunt; quomodo dicis, Pater maior me est, cum in omnibus que sunt deitatis, talis es qualis et pater? Loquatur apostolus Paulus in quo Christus loquebatur, secundum quod ipse ait: An experimentum queritis, qui in me loquitur Christi ? Quid dicit Apostolus? qui cum in forma Dei esset constitutus, non rapinam arbitratus est, esse se equalem Deo . Ergo secundum hoc, quod in forma Dei est et quod equalis est Deo, non est maior pater. Et quomodo maior est pater,  subsequentia demonstrant: Sed semetipsum, inquit, exinaniuit, formam serui accipiens .

III. uide ne et hic interceptionem diuinitatis intelligas, cum audis, semetipsum exinaniuit: intende enim ad hoc quod sequitur, formam serui accipiens. Manere ergo in suo statu ostenditur, qui formam serui dicitur accepisse. Sed quamuis maneat et perseueret in eo status diuinus; tamen semetipsum exinaniuit, scilicet per occultationem diuinitatis, formam serui accipiens in similitudine hominum factus, et habitu inuentus ut homo. Humiliauit seipsum factus obediens usque ad mortem, mortem autem crucis. Iam talis est si dicat, Pater maior me est: Non impugnat equalitatem diuinitatis, sed designat sacramentum humanitatis per hoc quod semetipsum exinaniuit formam  serui accipiens. Iam talis si dicat, Qui misit me Pater, mandatum mihi dedit, quid dicam, et quid loquar ; et: Descendi de celo, non ut faciam uoluntatem meam, sed uoluntatem eius qui me misit ; ostendit, quod semetipsum exinaniuit, formam serui accipiens, in similitudinem hominum factus, et habitu inuentus ut homo: humiliauit se ipsum factus obediens usque ad mortem: et tamen que est in his diminutio eius diuinitatis, si ad amputandam in hominibus arrogantiam ipse non sibi arrogans loqueretur? Mentior, si non hoc ipsum testimonium ideo posuit apostolus Paulus, ut ad humilitatem Saluatoris exemplo singulos prouacaret. Hoc ita inuenies, si eamdem Epistolam quam scribit ad Philippenses, intentius legeris. Sed et heretici nolunt ob sacramentum  exinaniti Dei per acceptionem forme seruilis esse dictum, Pater maior me est. Dicamus et nos patrem maiorem de solo sacramento generationis: et hunc enim pium sensum nonnulli catholici prosecuti sunt dicentes, patrem et filium eiusdem substantie, et ideo secundum substantiam alterum altero non esse maiorem. Qualis enim pater est Deus, talis et Deus filius est: nichil enim minus ex se genuit, quam ipse est: perfectus enim existens perfectum genuit. Etsi ergo, qua Deus, Deo equalis est filius; tamen, qua filius, minor dicitur patre: id est, quia filius de patre sit, et plenitudo existens plenitudinem genuit: pater autem genuit filium, et ideo non dixit, »Deus maior me est,« sed, Pater maior me est.



CAPUT u. Quod in Actibus Apostolorum legitur: CERTISSIME ITAQUE SCIAT OMNIS DOMUS ISRAEL, QUIA DOMINUM ILLUM ET CHRISTUM DEUS FECIT HUNC IESUM, QUEM uOS CRUCIFIXISTIS.


I. Inter cetera hereticorum, ut scilicet Dei filius factura credatur, etiam hoc ex persona diuerse partis [1 1Kb] posuistis, quod legimus in Actibus Apostolorum beato Petro dicente: Certissime itaque sciat omnis domus Isrel, quia et Dominum illum et Christum Deus  fecit hunc Iesum, quem uos crucifixistis.  Sed huius quoque questionis absolutio manifesta est secundum superiorem expositionem, in qua diximus filium Dei etiam filium hominis factum. Qui etsi pati non potest, quia filius Dei est uerbum et sapientia Dei existens, quia secundum hoc semper impassibilis perseuerat sicut et pater eius; tamen per hoc quod homo factus est, natus de Maria uirgine, passibilis est: quippe qui et mortem sustinuit, et mortem crucis, manens in se semper, quia Deus inuiolabilis, etiam cum uersatur in homine et crucifigitur. Hunc ergo Iesum qui est secundum carnem, Dominum illum et Christum fecit Deus. Nam secundum hoc quod est unigenitus filius Dei, qui est uerbum et sapientia Dei, non est aliqua factura,  neque exspectans promotiones, quippe existens in omnibus Deus perfectus, sicut et pater eius. Hic autem iehsu, secundum carnem [2 1Kb] Christus factus est, quando primum forma illa seruilis quam acceperat de Ade peccato, liberata est. Adam enim de dominio in seruitutem recidit ex commissione peccati: Omnis enim qui facit peccatum, seruus est.  Saluator autem renouauit multo firmius, immo et incorruptibilius in assumpto homine dominium, cum in eo ipsum peccatum quod per Adam fuerat causa abiecte seruitutis, abstersit. Sed factus est iterum uere Dominus, cum in illum populi credentes se eius dominio subdiderunt. Prouocatus enim per hortamenta sacre Scripture dicentis, Seruite Domino in timore ; unusquisque iam  cognoscens in Christo salutare dominium ait: Nonne Deo subdita est anima mea ? Huius seruum fieri summi decoris est, et quasi quedam supereminens mundo nobilitas. Ideo et Apostolus gloriam suam scribit: Paulus seruus Iesu Christi . uides quomodo sit factus Dominus, quando illum et is qui persecutus fuerat, suum Dominum pro summa sibi gloria confitetur.

II. Factus est autem [3 1Kb] iehsu secundum carnem non solum Dominus, sed et Christus. In Christi autem nomine, regis sacerdotisque sacramenta uersantur. Legimus in ueteri Scriptura, sacerdotes et reges apud Isrelitas olei unctione consignatos, atque ideo christi uocabantur. Christus enim quod Grece dicitur, hoc apud Latinos unctus siue linitus  est interpretatus. Sed Saluator noster uere Christus secundum carnem factus est, existens uerus Rex, uerus et Sacerdos: utrumque idem ipse, ne quid in Saluatore minus haberetur. Audi itaque ipsum regem factum cum dicit: Ego autem constitutus sum rex ab eo super Sion montem sanctum eius . Audi quod etiam sacerdos sit de patris testimonio dicentis: Tu es sacerdos in eternum secundum ordinem Melchisedech . Aaron primus in lege ex unctione chrismatis factus est sacerdos; et non dixit, secundum Aaron, ne et Saluatoris sacerdotium  successione haberi posse crederetur. Illud enim sacerdotium quod fuit in Aaron, successione constabat: sacerdotium uero Saluatoris non in alterum successione transfertur, eo quod ipse sacerdos iugiter perseueret, secundum quod scriptum est: Tu es sacerdos in eternum secundum ordinem Melchisedech. Est ergo Saluator secundum carnem, et Rex et Sacerdos, sed non corporaliter unctus, sed spiritualiter. Illi enim apud Isrelitas reges et sacerdotes olei unctione corporaliter uncti, reges erant et sacerdotes; non utrumque unus, sed singuli [1 1Kb] quoque eorum aut rex erat aut sacerdos: soli enim Christo perfectio in omnibus et plenitudo [2 1Kb] debetur, qui et legem uenerat adimplere. Sed licet non utrumque singuli eorum essent, tamen regali aut sacerdotali  oleo uncti corporaliter christi uocabantur. Saluator autem qui uere Christus est, Spiritu sancto unctus est, ut adimpleretur quod de eo scriptum est: Propterea unxit te, Deus, Deus tuus oleo letitie pre consortibus tuis . In hoc enim plus quam consortes istius nominis unctus est, cum est unctus oleo letitie, quo non aliud significatur, quam Spiritus sanctus.

III. Hoc uerum esse, ab ipso Saluatore cognoscimus. Nam cum accepisset librum Esaie, et legisset, Spiritus Domini super me, propter quod unxit me , adimpletam tunc dixit prophetiam in auribus auditorum. Sed et Petrus princeps Apostolorum illud chrisma unde Saluator Christus ostenditur, docuit esse Spiritum sanctum, id ipsum et uirtutem  Dei, quando in Actibus Apostolorum ad fidelissimum et misericordem  qui erat tunc Centurio, loquebatur. Nam inter cetera ait: Incipiens a Galilea post baptismum quod predicauit Ioannes, Iesum [3 1Kb] Nazareth, quem unxit Deus Spiritu sancto et uirtute, hic circuiuit faciens uirtutes et magnalia, [4 1Kb] atque omnes liberans obsessos a diabolo . uides quia et Petrus dixit hunc Iesum secundum carnem unctum esse Spiritu sancto et uirtute. Unde et uere ipse iehsu secundum carnem factus est Christus: qui unctione sancti Spiritus et rex factus est et sacerdos in eternum. Hec autem ideo prosecutus sum, ut liquido appareat Iesum filium Dei non secundum quod est uerbum et sapientia Dei, crucifixum, uel factum esse Dominum et Christum; sed  secundum hoc quod assumpsit de Maria: quamuis per assumpti hominis passionem, et unigenitum fidelium Dei passum esse dicamus; non quia uere ipse unigenitus filius, qua est uerbum et sapientia Dei, passus est, sed quia quidquid in assumptum hominem eius iniurie uel passionis illatum est, id totum ad ipsum unigenitum impassibilem Deum quadam ratione reuocatur. Unde et apostolus Paulus scribens ad Corinthios ait: Si enim cognouissent , scilicet principes huius seculi, numquam Dominum maiestatis crucifixissent. Si ista manifesta  sunt, apparet iam quomodo dictum sit, Certissime itaque sciat omnis Isrel, quia et Dominum illum et Christum Deus fecit, hunc scilicet Iesum quem uos crucifixistis; quem et idem Petrus supra uirum nominauit dicens: uiri Isrelite audite uerba hec: Iesum Nazarenum, uirum a Deo probatum in uobis uirtutibus et prodigiis et signis ; hunc scilicet Iesum Christum, quem et Paulus hominem dixit scribens ad Timotheum: Unus Deus, unus et mediator Dei et hominum, homo iehsu Christus . Qui et dicebat in Euangelio: Nunc autem queritis me occidere, hominem qui ueritatem locutus sum uobis .

Iu. Non pro impio Photino hec loquimur, qui nudum uult esse hominem sine Dei uerbi incarnatione,  sed contra Arium antichristum recitamus, qui uult ipsum unigenitum filium, qui est uerbum et sapientia Dei, qua Deum, et non qua hominem crucifixum, et ipsum esse factum Dominum et Christum. Sed etsi durissima obstinatione contendunt dicentes de ipso Deo uerbo scriptum esse, quod Deus illum fecerit et Dominum et Christum; nec sic pertimescimus fiducia ueritatis, ne forte per hoc quod scriptum est, uerbum Dei factura credatur. Fac enim uerbum Dei factum esse Dominum et Christum; [5 1Kb] quid hoc preiudicat eius substantie, qua semper est uerbum Dei? Intende enim quia non substantiam uerbi Dei dixit esse factam, sed hoc ipsum uerbum quod semper est filius Dei, factum esse Dominum et Christum. Non enim id ipsum est, hoc quod omnino non erat,  fieri, et id quod erat, aliquid fieri. Nam et Deus fit aliquoties adiutor et protector, non tamen quia factus est adiutor et protector, iam etiam hoc quod Deus est, factus esse credendus est. Nam et Moyses postea quam diuinum sensit auxilium et protectionem, de Deo qui  contra Pharaonem adiuuerat et protexerat, dixit: Adiutor, et protector factus est mihi in salutem ; et multa simillima testimonia inuenies, que ego, ne multum adhuc prolongem, pretereo. Si ergo cum Deus sit adiutor, et protector, non hoc quod Deus est, fieri creditur, sed hoc ipsum quod adiutor et protector esse designatur: quid est quod cum uerbum Dei factum esse Dominum et Christum dicant, putemus Dei uerbi substantiam factam? Numquid quia legimus, Et uerbum  caro factum est, ideo ipsum quoque uerbum factum esse credendum est? Sed manifestissime expressum est, non tam uerbum esse factum quod erat in principio apud Deum ; sed ipsum uerbum quod semper erat, postea factum esse carnem, ut factura; non hoc, quod caro factum est. Ita ergo et cum dicitur uerbum Dei factum esse Dominum et Christum, non eam substantiam uerbi Dei factam esse intelligendum est; sed quia Dominus et Christus [6 1Kb] factum est hoc ipsum uerbum, quod semper Deus erat.

 u. Fit autem Dominus eorum, qui se eidem mancipant proposito seruiendi. Et da mihi ueniam, beatissime Matthee, si dixero, quod nondum tibi Christus Deus erat Dominus, quando adhuc telonio seruiebas. Sed et Apostolis uniuersis tunc primum Dominus factus est, quando derelictis omnibus eidem seruire maluerunt. Ipsarum quoque gentium tunc Dominus factus est, quando idolorum uana superstitione derelicta, ipse gentes se eius dominio tradiderunt: in quantum enim quis peccati seruus est uel mammone, in tantum Dei seruus esse non potest. Cum ergo peccato et mammone quis abrenuntiauerit, faciens iustitiam habendique cupiditatem respuens; tunc iehsu Dominus eius efficitur. Eadem quoque ratione eum etiam Christum fieri intelligitur:  siquidem, ut supra dictum est, reges et sacerdotes Christi uocabulo taxabantur. Factus est ergo Saluator rex eorum, qui regno mortis ulterius non tenentur adstricti; in quorum mortali corpore cessauit regnare peccatum, postea quam [1 1Kb] per diuina magisteria didicerunt docentibus Apostolis: Non ergo regnet peccatum in uestro mortali corpore . Sed et cum fungitur pro nobis sacerdotis officio, Christus uerissime factus est, maxime defensor et aduocatus pro nobis semper assistens, interpellans quoque patrem, qua solus purissimus sacerdos; ut expiata labe delinquentie, diuina eius propitiatione seruemur. Per hec ergo, quod iehsu factus est Christus et Dominus, non tam substantie eius diuine aliquid confertur, quam prospectum est, quibus  regni eius et sacerdotii ac dominii potestas uelut munus salutare collatum est. Non uidetur absurdum, si illud similiter intelligas, quod ait: Ego autem constitutus sum rex ab eo supra Sion montem sanctum eius : etsi enim constitutus rex dicitur, tamen cum [2 1Kb] addidit, supra Sion montem sanctum eius, ostenditur, quod non de illo regno eius dicat quod habuit etiam ante quam constitueretur rex supra Sion montem sanctum eius. Rex enim est ante omnia eua euorum, continens  approbatur, quod possit omnia continere que facta sunt.



CAPUT uI. De hoc quod Salomon: DOMINUS CREAuIT ME INITIUM uIARUM SUARUM IN OPERA SUA.


I. Tangamus et illam in ultimo questionem, quam inter ceteras addidisti: Dominus, inquit, creauit me initium uiarum suarum in opera sua . Dicit hereticus: uides creaturam esse sapientiam, que utique interprete Paulo apostolo Christus est. Ergo Christus, inquit, qui est sapientia, non est uerus filius, sed creatura factus adoptione exsistens filius. Hoc uenenum Arianorum est. Sed o quam ceca impietas ad id uidere, quod pium est! Iam semel quia, ut scriptum est, Oderunt sapientiam Domini  et uerbum non assumpserunt , nichil in illa sincerissimi decoris aspiciunt: sicut et lippientibus oculis nulla est uisio ueritatis, quandoquidem aliter eorum renuntiat aspectus, quam in fide rerum est; sed et cui saporem proprium redundans sui fellis amaritudo uitiauit, si dulcia mella degustet, ut amaram dulcedinem mellis infamat, non recognoscens malum proprie amaritudinis. Sed, o miser heretice, quid potes ueri luminis uidere, cum [3 1Kb] cecutias uel ambules in uiis tenebrarum, omnia que sunt impietatis excogitans? Clamet licet uir ille spiritualis suauissimo experimento diuine epulationis inuitans: Gustate, et uidete quam suauis est Dominus : sed tibi, si gustaueris, nichil suaue sentitur in Domino, eo quod, sicut scriptum est,  uenenum aspidum sub labiis tuis est, eo quod os tuum maledictione et amaritudine plenum est . Denique cum infinita et ipse Salomon de Dei sapientia predicauerit, et ita diuine de ea fuerit prosecutus, ut non aliud in illa crederetur, quam quod in natura Dei est: in illis omnibus hereticus cecutiens hoc solum uidere se credidit, per quod probaret eam esse creaturam. Sed scriptum est, inquit, Dominus creauit me initium uiarum suarum in opera sua. Sed nos non ibimus longius, neque de aliis libris Salomonis, que sunt pro sempiterna Dei sapientia, proferemus. Sufficit nunc, si de hoc ipso loco unde testimonium protulit, pars diuersa superetur.

II. Ais, heretice, scriptum: Dominus creauit me initium uiarum suarum in opera sua: sed intende, quia  hec ipsa sapientia nichilominus ait: Ante omnes autem colles genuit me . Quomodo ergo hec ipsa sapientia in eodem loco et creatam se esse dicit, et genitam? Prius est, ut uideamus, quid primum sit: utrum quod genita est, an quod creata est. Sed licet primum dixerit: Dominus creauit me initium uiarum suarum in opera sua; tamen, ne se creaturam putares, recurrit ad illud quod prius est, in sequenti dicens: Ante omnes autem colles genuit me. uide enim ne putes postea genitam, quia primum premiserit se creatam. Etsi enim in ordine sermonum primum positum est quod creata est, deinde autem quod genita; tamen sensus hoc iudicat, quod primum est genita, quam creata, ut sit sensus ita sapientie dicentis: Dominus creauit me initium uiarum  suarum in opera sua. Sed ne quis me putet per hoc esse creaturam, aut tunc primum esse cepisse, quando me creauit initium uiarum suarum in opera sua, subsequor et dico: Ante omnes autem colles genuit me; ut scias prius me genitam, quam creatam. Cum enim dicit: Ante omnes autem colles genuit me, fecit illud esse postea quod creata est, ut precedat et sit anterius illud, quod genita est. Si ergo sic creata est, ut ante fuerit genita; sensus impietatis exclusus est, [4 1Kb] qua eam dixerat creatam; ut tunc primum substitisse sapientia crederetur, quando et retulit se creatam a Domino initium uiarum suarum  in opera sua. Ecce enim sensus manifestat, etiam ante quam crearetur, sapientiam substitisse, quippe que prius est genita, quam creata.

III. Sed magis commendabitur hic sensus catholicus, si et ipsa uerba, prout nobis possibile est, discutiantur, quibus uel genitam se referat sapientia uel creatam. Dominus, inquit, creauit me initium uiarum suarum in opera sua. Intende, quia cum dixerit: Dominus creauit me, non tacuit, ne uere creatura putaretur, sed prosequitur explanans quid sit creata, et ob quam causam sit creata. Ait enim, creauit me initium uiarum suarum: et cum sequitur, in opera sua, palam est, quod ostendit et causas cur creata sit initium uiarum Domini. Non ergo sapientia, quasi que non esset, creata est ad hoc ut esset; sed cum  semper substantialiter fuerit, tunc creata est secundum dispensationem initium uiarum Domini, et in opera Domini creata est. Initium ergo uiarum Domini creata est, et in opera Domini creata est sapientia: non tamen, quia substantialiter ante non erat, ideo creata est sapientia. At uero cum dicit se ante omnes colles genitam, non propter  patris sempiterna progenies, ob quasdam causas creatam se dicit, initium uiarum Domini, id est, in opera Domini. Ergo et ex hoc manifestum est non esse creaturam sapientiam, que in aliud creata est, id est, in opera Domini; cum ipsa sit genita, non in opera, sed de patre, ut diximus, exsistens sempiterna progenies.

Iu. Sed et hoc intendendum est, quod aliud est  dicere creari sapientiam, et aliud est dicere quod sit creatura. Quamuis enim legatur creata esse sapientia, nusquam tamen legitur quod sit creatura. Non enim omne quod creatum est, iam creatura dicendum est, licet omnis creatura creata sit: sicut nec omne quod factum est, iam factura asseueranda est, licet omnis factura facta sit. Si uidetur obscurum, exemplo dilucidabo. Legimus quemdam gratulari, ac dicere ad Deum: Ego autem cantabo uirtutem tuam, exaltabo mane misericordiam tuam, quia factus es susceptor meus, et refugium meum in die tribulationis mee . Ecce Deus factus est susceptor et refugium; non tamen Deus factura est: et hoc est, quod dixi: Non omne quod factum est, iam factura dicendum est. Deus enim non exsistens factura,  qui semper est, factus est susceptor et refugium in die tribulationis homini; ut quod factus est susceptor et refugium in die tribulationis homini, uideatur contulisse, quod factus est; non tamen quia susceptor et refugium homini factus est, etiam Deus quoque factura esse credendus est, cuius diuina substantia sempiterna est. Similiter et sapientia si creata dicacur, non tamen creatura est, que semper est: sed cum exsistat semper, creatur ad aliquid ut prosit, non ut creatura dicatur quasi facta, que non fuit. Erat enim inseparabilis a Deo Dei sapientia: et hec ipsa exsistens Dei sempiterna progenies, creata est initium uiarum Domini.

 u. Sed adhuc apertius edisseram. Certe sapientia Dei ipsa est, que et uerbum esse scribitur, ut in superioribus ostensum est. Et numquid quia de uerbo Dei scriptum est: Et uerbum caro factum est, iam et uerbum facturam asseueramus, quasi tunc primum esse ceperit, cum caro factum est? Sed bene, quia apertissime demonstratum est per uerbum omnia facta, et in ultimis temporibus hoc ipsum uerbum carnem factum. Non ergo factura est uerbum Dei, licet factum caro esse dicatur: ita et sapientia licet dicatur creata esse initium uiarum et in opera , non tamen creatura est; quam constat ante omnem esse creaturam, quandoquidem omnia in sapientia facta sint . Addo et hoc, quia non omne quod creari dicitur, quasi fiat in substantia,  intelligendum est. Denique quidam uir uidens cor suum quibusdam sordibus infectum, precem fundit ad Dominum dicens: Cor mundum crea in me, Deus : non utique cordis substantiam in se fieri precabatur, sed ut hoc ipsum cor in eo exsistens, quod ei erat sordidum, creari mundum. Non omne quod creari dicitur, iam statim et secundum substantiam fieri intelligendum est: quandoquidem cor quod erat, id ipsum, ut mundum crearetur a Domino, precabatur. Ergo et sapientia cum creata dicitur, non tam substantia eius, quasi que non erat, facta est; sed ipsa exsistens, ut sepius dictum est, creata est initium uiarum in opera eius. Ergo quod creata est sapientia, ad mysterium uel rerum creandarum uel humane dispensationis intellige, quam  cum Dei sapientia dignanter assumit, creata dicitur: quod uero se genitam dicit, ut nichil in illa minus diuinitatis agnoscas, quam habet ille qui genuit. ualde enim impium est credere, quod aliquando Deus sine sua fuerit sapientia. Unde et quia uere genita est a Deo sapientia,  exsistens secundum substantiam quod est genitor; sapientia autem ipsa Christus est : ergo Christus qui est sapientia, non est adoptione filius, sed uerus filius, exsistens Dei progenies, et non factura.



CAPUT uII. De Spiritu sancto.

I. Uniuersas quas de Patre et Filio scripseras questiones, prout Dei gratia prestitit, arbitror absolutas:  si tamen hoc apud te uerum est, tua religiosa prudentia iudicabit: quamuis fatear et coarctatione temporis, et rei festinatione, et ipso arido angusti mei sermonis eloquio, summas earum me potius tetigisse quam plenitudinem prosecutum; quia non ut librum, sicut predixi, scribere ceperam, sed ut quasi cuiusdam abbreuiationis de fide quedam taxatio signaretur; [1 1Kb] ne ad hoc me tua mira beneuolentia prouocatum infidelem crederes, si tacerem. Sed nunc de sancto Spiritu, etsi breuiter, confitendum est: ne si non aliquid de eo specialiter dixerimus, credamur similiter blasphemare, sicuti et illi qui dicunt illum esse creaturam. Horum tamen miramur  insaniam, quod impie sentiant de eo quem sanctum Spiritum confitentur. Si enim Spiritus sanctus est, quomodo creatura est? non enim sic sanctus est, ut ceteri, qui ad sancti uocabulum fide et Deo placita conuersatione atque ipsius sancti Spiritus signatione uenerunt: sed ipse naturaliter semper sanctus est ita, ut alios sanctificet, non tamen ut ipse, quasi ut [1 1Kb] qui ante non habuerit, extrinsecus acceperit sanctitatem. Hoc nomen sancti ita possidet Spiritus, ut possidet Pater et Filius: possidet autem, non ipse aut Pater exsistens aut Filius, sed Spiritus Dei. Si autem Spiritus Dei dicitur, non ut angelus Dei, neque ut homo Dei, quorum natura a diuina substantia inestimabiliter discreta est; sed sic est Spiritus Dei, ut sit eiusdem  substantie cum Patre et Filio: quia et una sanctitas est Patris et Filii et Spiritus sancti: quandoquidem idem Spiritus sanctus usque adeo uere et naturaliter sanctus est, ut hoc ei naturaliter et uerum sit uocabulum. Intende enim ad uerba Saluatoris dicentis: Euntes ergo nunc, docete omnes gentes, baptizantes eos in nomine Patris et Filii et Spiritus Sancti . Sicut enim uerum uocabulum est Patris, et uerum uocabulum Filii est; ita uerum est uocabulum Spiritus sancti. Et quomodo uerum uocabulum Patris dicatur, scire poterimus, si animaduertamus quomodo uerus Deus dicatur.

II. Multi dicuntur dii, sed non sunt uere dii; et tadeo nunc de satana ac demoniis eorumque similibus, qui usurpatione impia dii uocantur. Dicti sunt  quidem et homines dii secundum hoc testimonium: Ego dixi: dii estis, et filii Excelsi omnes : sed quam non uere sint dii, subsequentia manifestant, que ita se habent: uos autem sicut homines moriemini, et sicut unus de principibus cadetis . Si ergo ubi quilibet sancti, dii uocantur; hoc illis pie et cum iustitia uiuentibus ex Dei gratia prouenit, maxime cum in eis Spiritus sanctus inhabitet; de quo quidem uocabulo excidunt, si non ambulare in uiis Domini perseuerent: nemo ergo de creaturis uerus est Deus, quia nemo naturaliter Deus est. Solus autem Deus naturaliter uerus Deus est, hoc ipsum exsistens sine initio et fine. Per hanc nunc ueri Dei intelligentiam intelligamus et uerum uocabulum patris. Apud homines exinde pater quis  dicitur, ex quo genuit filium: sed licet ex se genuerit filium, tamen non proprie uerus est pater, cui accessit hoc uocabulum, et hoc ipsum a Deo prestitum: [2 1Kb] qui quidem et tam diu pater dicitur, quam diu eius uiuit filius. Sicut enim nato ex se filio uocabulum patris adeptus est, ita et morte filii uocabulum patris amittit. Deus autem solus proprie uerus est Pater, qui sine initio et fine Pater est. Non enim aliquando cepit esse quod Pater est; sed semper Pater est, semper habens Filium ex se genitum; sicut et semper uerus est Deus, sine initio et fine perseuerans. Ergo sicut uocabulum ueri Dei solus  obtinet, qui sine initio et fine solus Pater uocatur; ita intelligamus et uerum uocabulum Filii Dei. Apud homines enim qui filius est, cepit esse quod filius est, et morte patris amittit hoc uocabulum. Frequenter autem et de filii uocabulo transit in uocabulum patris, cum genuerit filium: non est ergo proprium et uerum uocabulum filii in creatura, qui et esse cepit filius, et potest hoc uocabulum non habere uel patris occasu, uel cum idem ipse transfertur in uocabulum patris, etiam ante quam conditio mortis obueniat. Solus autem Filius Dei uerus est filius, exsistens hoc sine initio, sine fine, semper habens Patrem, et numquam ipse, ut est unigenitus, generans accipit uocabulum patris. Unde et proprium et uerum uocabulum filii in solo Filio Dei est, habens hoc naturaliter,  sicut et naturaliter uerus Deus est. Si ergo cognouimus quomodo proprium et uerum uocabulum patris est, et quomodo proprium et uerum uocabulum filii est; sequitur, ut intelligamus ita, quomodo proprium et uerum uocabulum est Spiritus sancti.

III. Scilicet cum hoc ipsum est naturaliter Spiritus sanctus, sine initio, sine fine; numquam enim ex equa nominis auctoritate cum Patris et Filii ueris uocabulis sancti Spiritus uocabulum iungeretur, si non et sancti Spiritus proprium uerumque uocabulum probaretur. Si ergo hoc ei proprium et uerum et naturaliter, sine initio et fine uocabulum est; non est igitur creatura Spiritus sanctus, qui ita proprium et uerum uocabulum sancti Spiritus habet, sicut nulla potest habere creatura. Sed et cum  precipit Dominus, ut gentes in nomine Patris et Filii et Spiritus sancti baptizentur; apertissimum est Spiritum sanctum non esse creaturam, uel ex ipsa societate que illi una cum Patre et Filio est; uel quod numquam preciperet Dominus, ut in creature nomine aliquis baptizaretur: multum enim diuine potentie derogaretur, si cum confessione diuini nominis par quoque creature confessio poneretur. Et bene, quod unum nomen posuit dicens: In nomine Patris et Filii et Spiritus sancti; ut una principalis auctoritas crederetur indiuisibilis et perfecte Trinitatis. Quomodo enim Spiritus sanctus a principali auctoritate discretus esse credatur, quando de ipso scriptum legimus in quinquagesimo Psalmo: Et spiritu principali confirma me ?  Ergo et per hoc ostenditur, quod una est principalitas Patris et Filii et Spiritus sancti: siquidem et in omni conditione Patri et Filio consors inuenitur. Accipe interim uel unum testimonium: uerbo Domini celi firmati sunt, et spiritu oris eius omnis uirtus eorum . Et per hoc ergo ostenditur Spiritum sanctum non esse creaturam: siquidem et ipse cum Patre et Filio conditor approbatur. Dicam plene et Deum, et Dominum Spiritum sanctum, doctus [3 1Kb] a maioribus ecclesiasticis uiris, qui et ipsi testimonia Scripturarum diuinarum prius a uiris apostolis eruditi, suis posteris tradiderunt. Exsequerer  et ego singula illa queque testimonia, nisi apud animam fidelem de his quoque que supra breuiter intimata sunt, sancti Spiritus diuinitas eluceret: maxime quia et nunc mihi non tam disputatio de Spiritu sancto proposita est, quam ut de diuino eius nomine pia confessio signaretur. Hoc tamen ad compendium probande diuinitatis eius subdam, quod etiam per hoc ipsum Deus probatur Spiritus sanctus, per quod ostenditur non esse creatura. Omne enim quod est, aut diuinitas est aut creatura: sed Spiritus sanctus hoc ipsum exsistens, sine initio et fine, non est creatura: ergo Spiritus sanctus res est diuinitatis, quia incorruptibilis et indemutabilis et sempiternus Spiritus Dei. Una est ergo diuinitas Patris et Filii et Spiritus sancti, sicut et una sanctitas eiusdem perfecte et inseparabilis Trinitatis.

 Iu. Sed hic finem faciamus: in quantum enim quis intentior ad sacras Scripturas de fide loqui uoluerit, in tantum non deerit quod loquatur. Hoc autem non ambigo, quod si quis forte eloquens hec ipsa legerit, delinquentiam incompti sermonis inueniet; non tamen, si fidelis est, pie confessionis errorem, quam quidem in nobis ex Dei gratia prestitam cupimus usque ad mortem, auxilio eius qui prestitit, uindicare sine labe communionis hereticorum atque preuaricatorum, quia et Deo teste metuimus eorum damnationis participes inueniri.  uiderit si quis putat se de eorum societate reum non posse fieri, habens conscientie proprie fiduciam, quia fidem integram uindicat ita, ut numquam ipse eius fidei preuaricator exstiterit: tamen ego in causa Dei cautius timere compellor; siquidem et de ipsis cautum legimus: Hereticum hominem post unam correptionem deuita, sciens quoniam peruersus est huiusmodi, et peccat, et est a semetipso damnatus . Sed et de pena preuaricatorum legimus, dicente Esaia: Et ueniet omnis caro in conspectu meo adorare in Hierusalem, dicit Dominus Deus. Et procedent sancti, et uidebunt membra hominum qui preuaricati sunt in me. uermis eorum non morietur, et ignis eorum non exstinguetur: et erunt in uisione omni carni . Sed et Apostolus ait: Nolite iugum ducere cum infidelibus ; quia et alibi idem Apostolus post descriptionem malorum: Non solum, inquit, qui faciunt ea, sed etiam qui consentiunt facientibus ea . Et multa alia sunt testimonia diuina, quibus supradictorum consortium prohibetur. Sed ego hec ipsa, licet breuiter, [1 1Kb] intimaui, ne nos de uana superstitione credat aliquis nolle communicare cum talibus, quos perspicit per diuinam sententiam reprobari. Diuinitas te incolumem ac beatam in fide sui nominis etiam in regno celorum prestet cum tuis omnibus affectibus inueniri.





FAUSTINI PRESBYTERI FIDES, THEODOSIO IMPERATORI OBLATA, IN CODICEM CANONUM ET CONSTITUTORUM ECCLESIAE ROMANAE RECEPTA. 

 Sufficiebat fides conscripta apud Niceam aduersus heresim Arianam: sed quia prauo ingenio quidam sub illius fidei confessione impia uerba commutant [1 1Kb] , nobis inuidiam facientes, quod ueluti heresim Sabellii tueamur; paucis et contra Sabellium prime fidei confessione signamus, et contra hos qui sub nomine catholice fidei impia uerba defendunt, dicentes tres esse substantias; cum semper catholica fides unam substantiam Patris et Filii et Spiritus sancti confessa sit.

Nos Patrem credimus, qui non sit Filius, sed habeat Filium de se sine initio genitum, non factum; et Filium credimus, qui non sit Pater, sed habeat patrem, de quo sit genitus, non factus; et Spiritum sanctum credimus, qui sit uere Spiritus Dei. Unde et diuine Trinitatis unam substantiam confitemur;  quia qualis est Pater secundum substantiam; talem genuit et Filium: et Spiritus sanctus, non creatura exsistens, sed Spiritus Dei, non est alienus a substantia Patris et Fili; sed est eiusdem et ipse substantie cum Patre et Filio, sicut eiusdem deitatis. Nam qui nos putant esse Apollinaristas, sciant quod non minus Apollinaris heresim exsecramur quam Arianam. Miramur autem illos catholicos probari posse, qui Patris et Filii et Spiritus sancti tres substantias confitentur. Sed et si dicunt, non se credere Filium Dei, aut Spiritum sanctum creaturam, tamen contra [2 1Kb] impiam fidem sentiunt, cum dicunt tres esse substantias: consequens est enim, ut tres deos confiteantur, qui tres substantias confitentur. Quam uocem semper Catholici exsecrati sunt.





FAUSTINI ET MARCELLINI PRESBYTERORUM PARTIS URSINI ADuERSUS DAMASUM LIBELLUS PRECUM AD IMPERATORES uALENTINIANUM, THEODOSIUM ET ARCADIUM. 



PRAEFATIO. De eodem schismate Ursini.


I. Temporibus Constantii imperatoris, filii Constantini, durior orta est persecutio Christianorum ab impiis hereticis Arianis, annuente Constantio, qui et Athanasium episcopum resistentem hereticis persecutus est, et ut damnaretur ab omnibus episcopis imperauit. Quod etiam metu principis facere tentauerunt omnes ubique pontifices, inauditum innocentemque damnantes. Sed Liberius Romanus episcopus, et Eusebius uercellensis, et Lucifer Caralitanus, et Hilarius Pictauensis dare sententiam noluerunt. Hi ergo mittuntur in exsilium pro fide seruanda. Cum Liberio Damasus diaconus eius se simulat proficisci: unde fugiens de itinere, Romam rediit, ambitione  corruptus. Sed eo die quo Liberius ad exsilium proficiscebatur, clerus omnis, id est presbyteri et archidiaconus Felix, et ipse Damasus diaconus et cuncta Ecclesie officia, omnes pariter, presente populo Romano, sub iureiurando firmauerunt, se, uiuente Liberio, pontificem alterum nullatenus habituros. Sed clerus contra fas, quod minime decebat, cum summo periurii scelere, Felicem archidiaconum ordinatum in locum Liberii susceperunt. Quod factum uniuerso populo displicuit, et se ab eius processione suspendit. Post annos duos uenit Romam Constantius, pro Liberio rogatur a populo; qui mox annuens ait: Habetis Liberium, qui qualis a uobis profectus est, melior reuertetur. Hoc autem de consensu eius, quo manus perfidie dederat, indicabat. Tertio anno  redit Liberius, cui obuians cum gaudio populus Romanus exiuit: Felix notatus a senatu uel populo, de Urbe propellitur, et post parum temporis, impulsu clericorum qui periurauerant, irrumpit in Urbem, et stationem in Iuli basilica trans Tiberim dare presumit: quem omnis multitudo fidelium et proceres de Urbe iterum cum magno dedecore proiecerunt.

II. Post annos octo, ualentiniano et ualente conss., X kalendarum Decembrium die defunctus est Felix: Liberius misericordiam fecit in clericos qui periurauerant, eosque in locis propriis suscepit. Itemque octauo kalendas Octobris, Gratiano et Dagalaiso conss., Liberius humanis rebus eximitur. Tunc presbyteri et diacones, Ursinus, Amantius et Lupus, cum plebe sancta que Liberio fidem seruauerat in exsilio constituto, ceperunt in basilica Iuli procedere, et  sibi Ursinum diaconum pontificem in locum Liberii ordinari deposcunt. Periuri uero in Lucinis Damasum sibi episcopum in loco Felicis expostulant: Ursinum Paulus Tiburtinus episcopus benedicit. Quod ubi Damasus, qui semper episcopatum ambierat, comperit, omnes quadrigatios et imperitam multitudinem pretio concitat, et armatus fustibus ad basilicam Iuli perrumpit, et magna cede fidelium per triduum debacchatus est. Post dies septem cum omnibus periuris et [1 79Kb] arenariis quos ingenti corrupit pretio, Lateranensem basilicam tenuit, et ibi ordinatus episcopus, et redimens iudicem Urbis uiuentium, et prefectum annone Iulianum, id egit ut Ursinus, uir uenerabilis qui prius fuerat pontifex ordinatus, cum Amantio et Lupo diaconibus in exsilium mitteretur.  Quod ubi factum est, cepit Damasus Romanam plebem que se nolebat procedere, fustibus et cede uaria perurgere. Presbyteros quoque numero septem detentos per officium nititur ab Urbe propellere. Sed plebs fidelis occurrens eosdem presbyteros eruit, et ad basilicam Liberii sine mora perduxit.

III. Tunc Damasus cum perfidis inuitat arenarios, quadrigarios et fossores, omnemque clerum, cum securibus, gladiis et fustibus, et obsedit basilicam hora diei secunda, septimo kalendarum Nouembrium die, Gratiano et Dagalaiso conss., et graue prelium concitauit. Nam effractis foribus, igneque supposito, aditum unde irrumperet exquirebat. Nonnulli quoque de familiaribus eius, tectum basilice destruentes, tegulis fidelem populum perimebant. Tunc  uniuersi damasiani irruentes in basilicam, centum sexaginta de plebe, tam uiros quam mulieres, occiderunt, uulnerauerunt etiam quam plurimos, ex quibus multi defuncti sunt: de parte uero Damasi nullus est mortuus. Post tres autem dies, sancta plebs in unum conuenicus, cepit aduersus eum Domini mandata recitare, dicentes: Nolite timere eos qui occidunt corpus, animam uero non possunt occidere. Psallebat etiam in laudibus, et dicebat: Posuerunt mortalia seruorum tuorum escas uolatilibus Celi, carnes sanctorum tuorum, bestiis terre. Effuderunt sanguinem eorum, uelut aquam in circuitu Hierusalem; et non erat qui sepeliret. Sepe itaque eadem plebs adunata in basilica Liberii clamabat dicens: Christiane imperator, nichil te latet. Omnes episcopi Romam ueniant: agatur causa quintum iam bellum Damasus  fecit: a sede Petri homicidas foras. Dei autem populus episcopos conuenire multis precibus exorabat, ut memoratum, tanta impietate maculatum, sententia iusta procellerent, quem in tantum matrone diligebant, ut matronarum auriscalpius diceretur.

Iu. uoces ergo plebis ad ualentinianum sunt delate principem, qui pietate commotus, reditum concessit exsulibus. Tunc Ursinus cum Amantio et Lupo diaconibus, XuII kalendarum Octobrium, Lupicino et Iouino conss. ad Urbem rediit: cui plebs sancta gratanter occurrit. Sed Damasus tantorum sibi conscius scelerum, non mediocri timore concussus, redemit omne palatium, ne facta sua principi panderentur. Imperator nesciens quid Damasus perpetrasset, edictum prorogat, ut Ursino exsilio relegato, nulla ulterius  populos contentio nefanda collideret. Tunc Ursinus episcopus, uir sanctus et sine crimine, consulens plebi, tradidit se manibus iniquorum, et sexto decimo kalendas Decembres iussione imperatoris ad exsilium sponte properauit. Sed populus timens Deum nullisque persecutionibus fatigatus, non imperatorem, non iudicem, nec ipsum auctorem scelerum et homicidam Damasum timuit, sed per cemeteria martyrum stationes sine clericis celebrabat. Unde cum ad sanctam Agnem multi fidelium conuenissent, armatus cum satellitibus suis Damasus irruit, et plurimos uastationis sue strage deiecit. Quod factum crudelissimum nimis episcopis Italie displicebat. Quos etiam cum ad natale suum solemniter inuitasset, et nonnulli conuenissent ex eis, precibus apud eos  molitur et pretio, ut sententiam in sanctum Ursinum proferant. Qui responderunt: Nos ad natale conuenimus, non ut inauditum damnemus. Ita praua eius intentio caruit quo nitebatur effectu. Exinde presbyteri diuersis modis afflicti, per exsilia et peregrina loca dispersi sunt, ex quibus Marcellinus et Faustinus presbyteri, de confessione uere fidei, ostentatione sacre communionis, et persecutione aduersantium ueritati, preces ualentiniano, Theodosio et Arcadio principibus obtulerunt ita.



INCIPIT LIBELLUS PRECUM.

I. Deprecamur mansuetudinem uestram, piissimi imperatores, ualentiniane, Theodosi et Arcadi, ut hec in contemplatione Christi Filii Dei qui uestrum  iuuat imperium, infatigabiliter legere dignemini. Sublime regnum uestrum tum ad sublimiora, Dei Patris omnipotentis et Christi unigeniti Filii eius opitulatione conscendit, cum nec in exiguis hominibus despicitis ueritatem, nec in multis uel potentibus mendacium roboratis. Hoc etenim iustissimum est et saluberrimum apud regnum iustitie, ut persone probentur ex merito ueritatis, non ueritas presumatur ex potentia personarum. Siquidem ius seculi ideo scriptum est, ne contra uerum equumue potentia uel multitudo preualeat, etiamsi ab exiguis uindicetur. Quod si hec tanta cura, etiam in rebus  reipublice, uestre tranquillitatis prouisione seruanda est, ut contra omnem uim potentiamue, etiam in minimis ius ueritatis obtineat, quo possit tradita uestro imperio Dei nutu florere respublica: quomodo in negotiis diuinis sancte fidei ueritas impiorum caterua et fraudulentissimis eorum circumuentionibus obfuscatur et premitur? maxime cum uos principes Romani imperii piam Christiane religionis fidem puritatemque tot uestris constitutionibus uindicetis. Totum quidem, quia ueneratores Christi Filii Dei, pro fide catholica decernitis, et omni nixu contra hereticos et perfidos imperii uestri auctoritate conscribitis. Non quasi aliqua proprie sententie noua tentantes, sicut quidam anteriores principes in suam aliorumque perniciem conati sunt, sed  ut ostendatis uestras sententias, uestramque fidem, cum sacris scripturarum diuinarum sententiis et piis confessionibus conuenire.

II. Sed hoc, cum magis post atrocissimas prioris temporis persecutiones iuuare sanctam deberet Ecclesiam, magis affligit, cum iidem ipsi egregii episcopi, qui eam antehac sub assertione uel assensu hereseos persecuti sunt, nunc quoque sub auctoritate catholici nominis persequuntur, et quanto nunc sub ementita pie fidei professione hoc fraudulentius agunt, tanto et perniciosius grassantur, et dolentius estuat ueritas, quod ei adhuc non licet nec sub uobis imperatoribus qui piam fidem defenditis, respirare. Sed ne hoc ad inuidiam sine rei probatione referre uideamur, causam ut possumus explicamus.  Quesumus autem supplices, quatenus regias aures uestras nobis exiguissimis commodetis, dum ostendimus non nos esse hereticos, et tamen quasi hereticos uehementer affligi: cum nec ipsi qui nos uehementer affligunt, uel socii eorum, possint nunc dicere uel probare quod simus heretici. Sed ne quidem de se negare, quod superiori tempore heresim aut acerrime uindicauerint, cum intolerabili supplicio fidelium, aut certe ei manus dederint, damnata catholica fide quam prius asserebant, dum metuunt pro Christo Filio Dei exsilium perpeti, pro quo etiam laico fideli queuis mors atrocissima subeunda est: quia nobis donatum est, ut ait Apostolus , pro Christo non tantum ut in eum credamus, sed ut et pro illo patiamur. Talis  enim mors uel passio, immortalitatis occasio est.

III. Non latet mansuetudinem et deuotam Deo religionem uestram, quam impia quamue pestifera sit heresis Ariana, contra quam a patribus nostris apud Niceam speciali uigore conscriptum est: ita ut apostolice fidei pia confessio seruaretur, atque ipsius hereseos perpetua damnatione firmaretur, ne quis falli posset in posteris. Sed Arius, ut cor Pharaonis, non credens diuinam in se tunc datam fuisse sententiam, nescio qua ratione [1 1Kb] subripuit apud Constantinum, sperans quod ipsius suffragio specialium sacerdotum sententia rescissa, recipi posset in Ecclesiam.  Denique ipse Constantinus iusserat, ut ei sanctus ac beate memorie episcopus Alexander communicaret: non ille Alexander, qui fuit diuine fidei episcopus in Alexandria, qui et plenus sapientia et Spiritu sancto feruens, eumdem Arium primus et detexit et expulit, et in perpetuum damnauit; sed iste Alexander, qui in hac urbe Constantinopolitana fuit et ipse admirabilis episcopus. Qui cum uideret quod Arius seculi istius rege niteretur, exclamauit ex imo pectoris dolore, stans in loco sacrarii, ad Christum uerum et sempiternum regem et Dominum omnium regum, ne illam labem in Ecclesiam pateretur intrare. Cuius oratio quam constans fuerit, quam fidelis, hinc probatum est, quod idem Arius, antequam intraret Ecclesiam, dedit penas nouas et grauissimas  usque ad turpem interitum. Nam cum pridie quam se putauit sanctam Ecclesiam imperatoris auxilio homo impius intraturum, cum nichil languoris, nichil doloris in corpore pateretur, sed quod grauius est, solo animi morbo insanabiliter egrotaret, humana consuetudine secessum petiit, atque illic cum sederet, grauissimo repente dolore cruciatus, omnia sua uiscera, et ipsum cor quod erat thesaurus impietatis, effudit in stercora; atque ita, mirabile dictu, [1 1Kb] internis omnibus euacuatis attenuatus est, et ad momentum sicut luridati corporis tabe resolutus est, ut per angustias foraminis et sedilis totus ipse laberetur. Digna hec pena impio, digna hec mors turpis pestifero heretico, atque de spiritu diaboli fetidissimis membris digna hec sepultura. Nouo enim  exemplo et cruciari debuit et perire, qui nouas aduersus unigenitum Filium Dei commentatus fuerat impietates, dicens eum non uere de patre natum: et quia erat quando non erat: et quia ex nichilo substitutus est, ne eiusdem substantie et diuinitatis et sempiternitatis et omnipotentie, cuius et pater est, crederetur.

Iu. Hoc ideo retulimus auguste mansuetudini uestre, ut uero intenta uestra prudentia animaduertat, quam uenerabilis fides sit conscripta apud Niceam aduersus Arium, cui et Deus non solum per auctoritatem Scripturarum diuinarum, sed etiam per sacratissimam orationem sancti quoque Alexandri testimonium dedit: et quam exsecrabilis est impia doctrina Arii, quam in ipso Ario nouo genere  supplicii sententia diuina damnauit, non exspectans in illo diem iudicii, ut exemplo pene eius ceteri perterriti precauerent. Quo utique exemplo nec illud dubitandum est, etiam hos apud Deum esse damnatos, qui Arii impiam doctrinam renouandam uel suscipiendam esse crediderunt. Quomodo enim eos perpetua pena disiungit, quos impia doctrina non separat? Pares reos etiam uestris legibus unus carcer includit, atque una ferit sententia. Sed et illud ambigi non potest, hos esse uere catholicos, qui per exsilia, per genera suppliciorum, per atrocitatem mortis, illam fidem sine dolo uindicant, que apud  Niceam euangelica atque apostolica ratione conscripta est, quam Deus apertissime probauit supplicio Arii impugnantis eam. Quod si hec apud uos uera sunt, que apud scripturas diuinas uera roborantur, aduertite, piissimi et religiosissimi imperatores, in quo rei sint qui sub his diuinis regulis et professionibus fidem suam ac deuotionem Christo Deo consecrauerunt, nullum timorem diuino timori preponentes. Sed licet Arius sit sepultus in stercoribus, aliquos tamen reliquit sue impietatis heredes. Denique non defuerunt uermes, qui de eius putrido cadauere nascerentur. Per quos que gesserit diabolus artifex erroris, longum est exsequi, etiam si exsequi possemus: infinita sunt enim et incredibilia, non tamen falsa.

 u. Illud uero nunc quod ad presentem causam facit exponimus, quod qui imperatorem Constantium per fraudulentam disputationem Ariane impietatis participem fecerunt, dedissent et isti in presenti penas, si non oporteret, secundum Apostoli sententiam , et hereses esse, ut probati manifesti fierent. Habentes ergo, hi quos diximus uermes Arii, assentientem sibi regiam potestatem, primum quidem per singulos in euersionem catholice fidei et in excidium sacre religionis, pro Ariana impietate contendunt: ita ut resistentes, aut calumniis appeterent, uel penis uel exsilio cruciarent et necarent. Ubi tantum amplius per suam rabiem grassati sunt, et fecerunt sibi ubique terrorem, non iam contenti ire per singulos. Postremo cogunt  undique in unum episcopos conuenire, et datur locus ad synodum, Orientalibus quidem Seleucia Isaurie, Occidentalibus uero ciuitas Ariminensis. Atque illic primum quidem episcopi pro sancta fide uenientes, confirmant illam expositionem que apud Niceam conscripta est, ita ut nichil inde minueretur, quod euangelicam fidem uerbis inexpugnabilibus explicaret, et Arii impiam doctrinam diuina auctoritate damnaret. Tunc demum oblatam ab Ursacio, ualente, Germinio et Caio huiusmodi fidei conscriptionem, que et fidem catholicam reprobaret, et Arium absolueret, imo et introduceret pestiferam eius doctrinam, exsecrantur et damnant tam impiam fidem eorum. Quin etiam ipsos, inexpiabile scelus esse iudicantes, si patrum fidem uenerabilem  uiolent, si hos tam impios, atque impiam eorum conscriptionem pateretur Ecclesia. Mittunt quoque decem legatos ad imperatorem Constantium, scribentes que gesta sunt, et hortantes simul ut ipse quoque decreta Patrum pro fide uenerabili contra hereticos inuiolata seruaret. Mittunt sane et heretici legatos, quos tunc familiarissime, et ut suos suscepit Constantius. Eos ueros legatos qui pro fide catholica contra hereticos uenerant, reprobat, et per suos nunc gratia inuitat, nunc minis perterret, et interim sola dilatione discruciat, ut in ultimum, cum iram regis metuunt, cum non dignantur pro  Christo Filio Dei exsilium perpeti, cum propriis sedibus et ecclesiarum perniciosissimis possessionibus oblectantur, rescindant quod pie uindicauerant, et suscipiant quod ut impium damnauerant.

uI. Liceat in hoc apud uos religiosos imperatores in causa Dei dolentius ingemiscere: Episcopi plus iram regis terreni timuerunt, quam Christum uerum Deum, et sempiternum regem. Grauius exsilium temporale esse crediderunt, quam perpetuam penam secundum Esaiam indormitabilis uermis , et ignis inexstinguibilis. Suauiora habuerunt propria domicilia et possessiones, quam in regno Christi beatam et perpetuam habitationem. Sed Constantius, non contentus ruina et labe decem legatorum, mittit Ariminum, ut omnes illic episcopi  similiter uerterentur. Qui et ipsi, malo exemplo illo legatorum suorum, piam fidem patrum quam uindicauerant, reprobant, subscribentes in illa fide Arianorum quam integro et libero iudicio damnauerant. Aduertit sapientia uestra, Ariminensem synodum piissime ceptam, sed impiissime terminatam. Eadem autem et apud Seleuciam Isaurie ab episcopis impietas commissa est. Iudicate, piissimi et religiosissimi imperatores, in quo rei sunt, et in quo merentur affligi, qui nolunt cum talibus episcopis conuenire: qui cum primum fidem integram uindicarent et impiam fidem reprobarent, postea cum metuunt exsilium, cum rebus suis e tsedibus oblectantur, uertunt sententias, damnantes ad nutum heretici imperatoris, illam apostolicam quam uindicauerant  fidem, uel suscipientes illam Arii quam reprobauerunt impietatem.

uII. Nonne gratum habere debuerunt, si tamen credebant futurum Dei iudicium, omnia mala perpeti, quam esse uenerabilis fidei proditores, cuius ueritas sancti quoque Alexandri orationibus et Arii supplicio fuerat approbata? maxime cum et gloriose passionis precessisset exemplum, licet paucissimorum episcoporum, qui ne euangelicam apostolicamque fidem uiolarent, ne impiis acquiescerent, non exsilium, non supplicium, nec aliquam mortis atrocitatem recusarunt. Denique ante synodum Ariminensem Paulinus de Treueris constantissimus episcopus datur in exsilium, piam fidem uindicans et exsecrans consortium Arianorum. Sed et apostolicus  uir Lucifer de Sardinia Caralitane ciuitatis episcopus, ob hoc quod bene esset agnitus per contemptum seculi, per studium sacrarum litterarum, per uite puritatem, per constantiam fidei, per gratiam diuinam, a Romana Ecclesia missus est legatus ad Constantium, et ob hoc quod fidem uenerabilem uindicauit, quod detexit et conuicit hereticos, ductus est in exsilium cum omni atrocitate iniuriarum. Similiter  et Eusebius a uercellis, nec non et Dionysius Mediolanensium, Constantio regi primum familiaris, cum adhuc ignoraret eum fautorem esse hereticorum, postea tamen quam ei cognitum est et probatum, quod hereticos uindicaret, respuit regis impiam familiaritatem, malens exsilium, ne Christi Dei amicitiam perderet, ne sanctorum consortium non haberet. Sed et Rodanius mittitur in exsilium, necnon et Hilarius, qui et scripta contra hereticos et preuaricatores edidit: licet postea uero interruperit fauens preuaricatoribus, ut non dicamus interim quia [1 1Kb] ubi et hereticis, in quos eloquentie sue uiribus perorauerat. [2 1Kb] Maximus quoque de Neapoli Campanie, eo quod esset inhabili stomacho et corpore delicatior, primum quidem ut caderet diu afflictus iniuriis, deinde ubi ob animi constantiam  fideique uirtutem, carnis infirmitate non uincitur, ductus est in exsilium, atque illic martyr in Domini pace requieuit. Sed et Rufinianus, mire quidem simplicitatis, sed admirabilior in tuenda fide, effusione sui sanguinis preuenit exsilium. Denique cum pro fidei integritate persistit, hunc Epictetus, atrox ille et dirus de Centumcellis episcopus, ante rhedam suam currere cegit, et cum diu currit, sic in uia ruptis uitalibus sanguinem fundens exspirauit. Sciunt hoc Neapolitani in Campania, ubi reliquie cruoris eius in obsessis corporibus demonia affligunt: pro gratia utique fidei illius, pro qua sanguinem fudit. Fuerunt et alii episcopi de Aegypto licet pauculi, quorum alii in fugam uersi sunt, alii uero  in exsilium dati, eo quod nollent cum episcopis impiis et crudelibus conuenire.

uIII. Quam utique salubre fuerat, quam pulchrum quamue gloriosum, si omnes illi episcopi, pari uirtute et simili conspiratione, fidem quam recte semper uindicauerant, in finem usque seruassent, non exsilia, non supplicia pertimescentes, ad capiendam utique futuram in Dei Christi regno perpetuam beatitudinem! Et tacemus, quod fortassis etiam et intelligere fecissent magnum pretium esse istius fidei, pro qua nullus episcoporum exsilium, proscriptiones, tormenta, mortemque recusaret. Sed paulum territus tantus episcoporum numerus cateruatim dederunt manus impietati, et ad maiorem iam uesaniam inclinauit impietas tam facili strage multitudinis.  Non hoc minus sacrilegium est, non hoc minor impietas, quam si sub persecutore gentili idolo sacrificatum esset: quoniam et heresi perterritum subscribere, demoniis sacrificare est. Siquidem docentibus scripturis diuinis, doctrina demoniorum est heresis, sicut et idololatria. Interea quia apud quosdam multitudo preponitur ueritati, eo quod pauculos habeat sectatores, et ob hoc affligimur,  quod in paucis sequimur inuiolabilem fidem, et multos uitamus propter impias hereses, et sacrilegas preuaricatorum subscriptiones: quid censetis in hac causa, o iustissimi imperatores et catholice fidei uindices, de his duabus partibus cui calculum datis? Una est pars, in qua sunt multi episcopi. Sed ubi sunt multi, illic per preuaricationem sacra Christi fides uiolata est, semper ante defensa; illic metu regis, Arii suscepta impietas est, semper ante damnata. Ubi uero paucissimi sunt, illic per exsilia, per cruciatus, per effusionem sanguinis, per ipsam mortem fides Christi uindicatur, et Arii impietas atque omnis heresis, ut summum malum exsecrabiles sunt. Sed etsi non est dubitandum paucos episcopos esse pretiosos de merito confessionis et inuiolabilis  fidei, multos uero nullificari merito hereseos uel preuaricationis, quia in causa ueri, maxime in causa religionis et sacre fidei, non numerus numero comparandus est, sed pura illa apostolica fides, probata exsiliis, probata cruciatibus licet unius, multorum infidelitatibus preponenda est; tamen necessarium est damnate preuaricationis diuinum quoque presens proferre documentum: et sicut in Ario impia secta eius, diuina animaduersione punita, preiudicat et de sectatoribus eius, quod eadem illos pena maneat qua torquetur et Arius: ita de preuaricatoribus penis presentibus diuino iudicio determinatum est.

IX. Potamius Odyssipone ciuitatis episcopus, primum quidem fidem catholicam uindicans, postea uero premio fundi fiscalis quem habere concupiuerat,  fidem preuaricatus est. Hunc Osius de Corduba apud ecclesias Hispaniarum et detexit et repulit ut impium hereticum. Sed et ipse Osius, Potamii querela accersitus ad Constantium regem, minisque perterritus, et metuens ne senex et diues exsilium proscriptionemue pateretur, dat manus impietati, et post tot annos preuaricatur in fidem, et regreditur in Hispanias maiore cum auctoritate, habens regis terribilem iussionem, ut si quis eidem episcopus iam facto preuaricatori minime uelit communicare, in exsilium mitteretur. Sed ad sanctum Gregorium, Eliberitane ciuitatis episcopum constantissimum, fidelis nuntius detulit impiam Osii preuaricationem. Unde non acquieuit, memor sacre fidei ac diuini iudicii, in eius nefariam communionem. Sed Osius, qui hinc plus torqueretur,  si quis ipso iam lapso staret fidem integram uindicans illapsa firmitate uestigii, exhiberi facit per publicam potestatem strenuissime mentis Gregorium, sperans eodem terrore quo ipse cesserat, hunc quoque posse cedere. Erat autem tunc temporis Clementinus uicarius, qui ex conuentione Osii et generali precepto regis, sanctum Gregorium per officium Cordubam iussit exhiberi.

X. Interea fama in cognitionem rei cunctos inquietat, et frequens sermo populorum est, Quinam est ille Gregorius, qui audet Osio resistere? Plurimi enim et Osii preuaricationem adhuc ignorabant,  et quinam esset sanctus Gregorius nondum bene compertum, habebant. Erat etiam apud eos qui illum forte nouerant, rudis adhuc episcopus, licet apud Christum non rudis uindex fidei, pro merito sanctitatis. Sed ecce uentum est ad uicarium, et multi ex administratoribus interfuerunt, et Osius sedet iudex, imo et super iudicem, fretus regali imperio; et sanctus Gregorius, exemplo Domini sui, ut reus assistit, non de praua conscientia, sed pro conditione presentis iudicii: ceterum fide liber erat. Magna exspectatio singulorum, ad quam partem uictoria declinaret. Et Osius quidem auctoritate nititur sue etatis, Gregorius uero nititur auctoritate ueritatis. Ille quidem fiducia regis terreni, iste autem fiducia regis sempiterni. Et Osius  scripto imperatoris nititur, sed Gregorius scripta diuine uocis obtinet. Et cum per omnia Osius confutatur, ita ut suis uocibus quas pro fide et ueritate prius scripserat, uindicaretur, commotus ad Clementinum uicarium, Non, inquit, cognitio tibi mandata est, sed exsecutio: uides ut resistit preceptis regalibus: exsequere ergo quod mandatum est, mitte eum in exsilium. Sed Clementinus, licet non esset Christianus, tamen exhibens reuerentiam nomini episcopatus, in eo maxime homine quem uidebat rationabiliter et fideliter obtinere, respondit Osio: Non audeo, inquiens, episcopum in exsilium mittere, quamdiu in episcopi nomine perseuerat. Sed da, tu, prior sententiam, eum de episcopatus honore deiiciens, et tunc demum exsequar in eum  quasi [1 8Kb] priuatum quod ex precepto imperatoris fieri desideras. Ut autem uidit sanctus Gregorius, quod Osius uellet dare sententiam, ut quasi deiectus uideretur, appellat ad uerum et potentem iudicem Christum, totis fidei sue uiribus exclamans: Christe Deus qui uenturus es iudicare uiuos et mortuos, ne patiaris hodie humanam proferri sententiam aduersum me minimum seruum tuum, qui pro fide tui nominis ut reus assistens spectaculum prebeo. Sed tu ipse, queso, in causa tua hodie iudica; ipse sententiam proferre dignaberis per ultionem. Non hoc quasi metuens exsilium fieri cupio, cum mihi pro tuo nomine nullum supplicium non suaue sit: sed multi preuaricationis errore liberentur, cum presentem et momentaneam uiderint ultionem. Et cum multo inuidiosius  et sanctius Deum uerbis fidelibus interpellat, ecce repente Osius, cum sententiam conatur exponere, os uertit, distorquens pariter et ceruicem, de sessu in terram eliditur, atque illic exspirat, aut, ut quidam uolunt, obmutuit. Inde tamen effertur ut mortuus. Tunc admirantibus cunctis, etiam Clementinus ille gentilis expauit. Et licet esset iudex, tamen timens ne de se quoque simili supplicio iudicaretur, prostrauit se ad pedes sancti uiri, obsecrans eum ut sibi parceret, qui in eum diuine legis ignoratione peccasset, et non tam proprio arbitrio, quam mandantis imperio. Erat tunc stupor in  omnibus, ac diuine uirtutis admiratio: [1 1Kb] quod in illo spectaculum totum nouimus uisum est. Nam qui proferre uoluit humanam sententiam, mox diuinam perpessus est grauiorem; et iudex qui iudicare uenerat, iam pallens et reus timebat iudicari, et qui quasi reus in exsilium mittendus adstiterat, a iudice prostrato rogabatur ut parceret quasi iudex. Inde est quod solus Gregorius ex numero uindicantium integram fidem, nec in fugam uersus, nec passus exsilium, unusquisque timeret de illo ulterius uindicare.

XI. uidetisne damnate a Deo preuaricationis mira documenta? Scit melius omnis Hispania, quod ista non fingimus. Sed et Potamio non fuit inulta sacre fidei preuaricatio. Denique cum ad fundum properat, quem pro impia fidei subscriptione ab  imperatore meruerat impetrare, dans nouas penas lingue per quam blasphemarat, in uia moritur, nullos fructus fundi uel uisione percipiens. Non fuit auari hoc tormentum leue. Moritur qui propter concupiscentiam fundi fiscalis fidem sacram uiolauerat, et cum ad fundum properat, penali morte preuenitur, ne uel uisionis solatio potiretur. In sacro Euangelio legimus uerba improperantis ad diuitem, qui sibi de conditis uanissime gloriabatur: Stulte, inquit, hac nocte anima tua abs te auferetur; que preparasti cuius erunt ? Si quis hoc scriptum et de Potamio conuenire consideret, intelliget in eum non leuiter iudicatum, maxime passum lingue supplicium, in qua et diues ille apud inferos uehementius cruciatur. Sed et Florentius, qui Osio et  Potamio iam preuaricatoribus sciens in loco quodam communicauit, dedit et ipse noua supplicia. Nam cum in conuentu plebis sedet in throno, repente eliditur et palpitat, atque foras sublatus uires resumpsit. Et iterum et alia uice cum ingressus sedisset, similiter patitur, nec adhuc intelligens penas sue maculate communionis. Nihilominus postea cum intrare perseuerasset, ita tertia uice de throno excutitur, ut quasi indignus throno repelli uideretur, atque elisus in terram, ita palpitans torquebatur, ut cum quadam duritia et magnis cruciatibus eidem spiritus extorqueretur. Et inde iam tollitur, non ex more resumendus, sed sepeliendus. Scit hoc quod referimus magna ciuitas Emerita, cuius in Ecclesia plebs hoc ipsum suis uidit obtutibus. Sed et hoc considerandum  est, quia Florentius hec passus, qui nondum subscripserat impietati, sed tantum quod communicauit preuaricatoribus fidei, non ignorans eorum preuaricationem. Hoc ideo retulimus, ut uideant illi quid sibi agendum sit, qui cum non subscripserint ut preuaricatores, tantum per communionem preuaricatoribus sibi cognitis copulati sunt. Et puto quod intelligent quid exemplo Florentii timere debeant.

XII. Sed longum est referre alia quoque documenta penis presentibus damnate preuaricationis, que  diuinum iudicium uariis in locis exercuit; ad hoc scilicet, ut qui scripturas diuinas quadam ratione non respicit, uel presenti ultione diuina animaduersione intelligat, quid sibi sectandum est quidue uitandum. uindicare uoluit Deus uel in paucis sine dubio, et illa ratione, ne que per scripturam diuinam de preuaricatorum futuris suppliciis minitatur, uelut fabula putaretur, si nunc hoc in seculo in neminem uindicaret. Intelligant nunc omnes episcopi preuaricatores fidei, quam grauissimis suppliciis reseruati sunt, quando in suos socios in hoc quoque seculo ad stuporem omnium uindicatum est. Ad hoc enim presentes penas preuaricationis exposuimus, ut quod in paucos uindicatum est, credatur et in eorum omnes similes uindicari, maxime  cum et scriptura diuina hoc ipsum asseueret, quod et per presentia documenta demonstratum est. Et hoc consideretur, piissimi imperatores, in quo rei sunt qui cum talibus diuina sacramenta non copulant, quorum et perpetua supplicia sacris leguntur in libris, et suppliciorum exempla uidentur in seculo. Sed quesumus miram beneuolentiam uestram, ut adhuc nobis contemplatione Christi Dei infatigabilem audiendi patientiam commodetis, dum adhuc, summatim licet, exponimus in quantum creuit impietas.

XIII. Exsecrabiles enim Ariani, in partibus Orientis, et maxime in Aegypto, non fuerunt hoc solo contenti, ut episcopi, damnata fide integra, in eorum impiam sententiam declinarent: sed hos ipsos qui primum fuerant per catholicos episcopos ordinati,  ubi pro eorum desideriis subscripserunt, in laicorum numerum exigebant, et postea iterum eos iidem heretici episcopos ordinabant; ut non solum fidem catholicam damnare uiderentur, sed ordinationem factam per episcopos catholicos. Intendite in hoc aduersus catholicos quasi quemdam triumphum hereticorum, et in miseram et quasi ultimam et fedissimam captiuitatem, in his episcopis condemnata pia fide, et catholicis episcopis; in eorum se dominium delusionemque tradiderunt metu exsilii, et ut episcopale nomen apud homines retinere uiderentur, quod utique iam apud Deum post subscriptiones impias non habebant. Sed ideo nominis istius etiam cum omni dedecore querebatur auctoritas, ne illis possessiones Ecclesie tollerentur, quas  utinam numquam possedisset Ecclesia, ut apostolico more uiuens fidem integram inuiolabiliter possideret. Et nunc his talibus non communicare summa impietas dicitur; et hoc sub uobis imperatoribus, qui ut uestre constitutiones eloquuntur, uenerabilis Ecclesie diuinam sanctimoniam iudicatis: non est autem mirum, si tam hec atrocia eorum commissa, occupati reipublice prouisionibus ignoratis. Has eorum impietates exsecrantes episcopi, qui pro fide penas exsilii perpetiebantur, uel qui se in fugam dederant, licet essent corpore discreti per interualla  regionum, tamen spiritu in unum positi, per mutuas litteras apostolico uigore decernunt, nullo genere talibus episcopis posse communicari, qui fidem illo modo quo supra retulimus prodiderunt, nisi si laicam postulauerunt communionem, dolentes suis impietatibus.

XIu. Sed mortuo Constantio patrono hereticorum, Iulianus solus tenuit imperium, ex cuius precepto omnes episcopi catholici de exsiliis relaxantur. Solet hoc facere diuinitas, ut etiam per aduersarios Christiane religionis sue consulat, ut tanto magis qui cultores sunt Christi pro fidelibus elaborent. Sed non multo post Iuliano interempto, Iouianus efficitur imperator, qui uindicans fidem catholicam, dedit calculum episcopis catholicis. Sed illi egregii episcopi, quam sub Constantio integram  uindicauerant fidem, heretica subscriptione damnauerunt, uidentes quod imperatoris arbitrio episcopi nunc ex catholicis fiunt heretici, et iidem episcopi ex hereticis ad fidem catholicam reuertuntur. Sed etsi quidam confessores fatigati, in ultimo talium se communioni iungendos esse crediderunt, euertentes illa forte statuta que prius aduersus eos prophetica atque apostolica auctoritate decreuerant, numquid hoc potest diuinam obruere ueritatem? numquid hoc potest euangelicis preiudicare doctrinis? numquid apostolicas labefactare sententias, et illam presertim Dei uocem dicentis: Qui perseuerauerit usque ad finem, hic saluus erit ? Sed et Apostoli Pauli uas electionis a Christo Domino [1 1Kb] pronuntiantis, cuius ad Galatas scribentis hec uerba  sunt: Sed etsi nos, aut angelus de celo euangelizauerit preterquam euangelizauimus uobis, anathema sit . Unde et idem ipse inferius in eadem epistola prosequitur dicens: Si enim que destrux: hec iterum edifico, preuaricatorem me constituo . Confessor utique factus est de Euangeliis, de uocibus Prophetarum, de doctrinis Apostolorum, qui [2 1Kb] fideles dubitat tunc confessionis meritum non habere, si scripturarum diuinarum iura subuertens, incipiat edificare que destruunt Euangelia.

Xu. An non Scripture diuine impugnantur quando cum episcopis Filii Dei negatoribus pax Ecclesie copulatur? Quis est enim, qui considerans uim diuine religionis, pacem perfidorum Deo placere confidat, nisi ut a Patribus decretum est, in laicorum se numerum  tradant sue perfidie dolentes? Sed esto, habeant pacem cum infidelibus: in quo tamen offendunt, in quo ledunt imperatores, in quo rempublicam uexant, qui diuini contemplatione iudicii huiusmodi pacem respuunt, que sacrilegos recipit, preuaricatores fidei honorat, fauet hypocritis, despicit ueritatem, Christi Dei ueri Filii negatores tamquam dominos Ecclesie constituit, populum perfidie labe contaminat, euertit Euangelium? Hinc rei sumus, hinc sub nominis uestri auctoritate patimur  persecutiones ab his episcopis, qui pro nutu prioris imperatoris heresim uindicantes, contra fidem catholicam peccabant. Heu gemitus! iidem episcopi aduersus fideles et catholice fidei defensores catholicorum imperatorum iura preponunt. Hec cum dolore omnium uiscerum loquimur deflentes: non quod non sit fidelibus gloriosum, [3 1Kb] sub quolibet puero perpeti; sed quia tantus est stupor in seculo, ut hec illorum tantis inuoluta perfidiis non agnoscatur impietas, ut nemo intelligat quomodo etiam regias aures semper inludunt in uexatione Christianorum et fidelium sacerdotum. Sed sub uocabulo pacis impietas tegitur, et speciosum nomen ueritatis opponitur ad patrocinium perfidorum. Sed bene quod ipse Saluator uirtutem sue pacis exposuit, ne quis  simplici pacis uocabulo caperetur, et eam quicumque seculi impietatibus copularet, dicens: Pacem meam relinquo uobis, pacem meam do uobis: non sicut hic mundus dat, ego do uobis . Pacem suam a mundi pace discreuit. Nam si hec pax Deo grata est que in Ecclesiam recipit episcopos infideles, quid ergo opus est in persecutionibus estus perpeti, carcerem sustinere, ire obuiam gladiis, atque omnia genera suppliciorum mortisque tolerare; quandoquidem post negationem, post perfidie sacrilegia, propter pacem hanc quam Deo placere confidunt, securus unusquisque infidelium, tamquam inlibatus, saluo episcopali honore suscipitur? uani iam secundum hanc assertionem et martyres iudicandi sunt. Ad quos enim fructus penas mortemque  ferre maluerunt? Si enim qui metu persecutionis negauerunt Filium Dei non habent penam, imo potius honorantur; nec martyres coronam passionis sperare debuerunt, imo potius pendant supplicia sue temeritatis. Hoc enim necesse est consequatur. Non enim fieri potest, ut non ibi contraria iudicentur. Nonne manifestum est ad quam uocem arctantur uocabulo pacis istius, uel quod pronuntiare cogantur, ut si negatores Filii Dei recte in honore corroborantur, credantur martyres tamquam pro sua temeritate puniri. Sed absit: absit ut hoc admittat conscientia Christiana. Credimus enim Filio Dei pronuntianti: Qui me negauerit coram hominibus, et ego negabo eum coram Patre meo: et qui me confessus fuerit coram hominibus, ego confitebor  eum coram Patre meo .

XuI. uerumtamen et in hac causa diuinum iudicium cognoscite probatum presentibus documentis, ne quis putaret acceptandam pacem talium episcoporum, etiam si ad uere fidei confessionem reuerterentur post subscriptiones impias, uel nefarias hereticorum communiones, quibus scienter succubuerunt, ne aut possessiones Ecclesie perderent aut honores. [4 1Kb] Sanctus uir Maximus episcopus, cuius supra meminimus, fidem uindicans rectam consortiumque  reprobans hereticorum, ductus est in exsilium. In loco eius preuaricatores ordinant nomine Zosimum, qui et ipse prius quidem catholica uindicabat. Res ista in Neapoli ciuitate Campanie acta est. Cognoscit hoc sanctus Maximus, et de exsilio scribens dat in eum sententiam, non solum episcopali auctoritate, sed etiam emulatione ac uirtute martyrii [1 10Kb] fruens in gloriam diuinam. Sed post aliquot annos beatus Lucifer de quarto exsilio Romam pergens, ingressus est Neapolim Campanie: ad quem Zosimus uenire tentauit, illa forte fiducia, qua scilicet iam de impietate [2 1Kb] correxisse uidebatur. Sed hunc Lucifer confessor suscipere noluit, non ignorans que gesserat: imo et sancti Spiritus feruore episcopi et martyris sententiam robustius exsequitur,  dicens quod episcopatum ipsum quem sibi ut adulter uindicat, speciali Dei iudicio non habebit, et sic quoque sentiet penam sue impietatis. Sed non post multum tempus, idem Zosimus, cum in cetu plebis uult exsequi sacerdotis officia, inter ipsa uerba sacerdotalia eius lingua protenditur, nec ualet eam reuocare intra oris meatum, eo quod contra modum nature extra os penderet, ut boui anhelo. Sed ut uidit se lingue officium perdidisse, egreditur basilica; et res mira, foris iterum in officium lingua reuocata est. Et primum quidem non intelligitur in eum compleri sententiam martyris et confessoris: sed cum hoc ipsum toties iterum patitur, quoties in basilicam diuersis diebus intrare tentauit, ipse postremo recognouit, ob hoc sibi linguam inter pontificii  solemnia uerba denegari, ut sanctorum episcoporum in eum rite prolatam sententiam probaret. Denique cessit episcopatui, ut lingua que cesserat redderetur. Non res antiquas referimus, que solent quadam ratione in dubium uenire. Nam et Zosimus hodieque in corpore est, usum iam lingue non amittens, postquam maluit cum episcopatus amissione uiuere dolens suis impietatibus.

XuII. Nonne etiam de similibus preiudicatum est, nichil illis prodesse, quod quasi sub correptione episcopi esse perseuerent? Non enim correptio est ista, sed illusio, prout sunt imperatorum tempora, fidem uertere. Hec, hec res decepit et ualentem imperatorem, cum in hereticis uidit constantiam defensionis, in istis autem egregiis catholicis inconstantiam  fidei. Nam utique probatur illi, quod hi qui se catholicos asserebant, subscripsissent prius cum hereticis, damnantes quam primum defenderant fidem; et dicebant heretici: Si nostra fides mala est, quare sub Constantio pro ipsa subscriptum est ab his qui nunc se catholicos dicunt, hanc fidem uindicantes, quam cum primum defenderent, conuicti rationibus  sub Constantio damnauerunt? His rebus ualens motus, ignorans uirtutem uere fidei, et constantiam cum inconstantia conferens, impietatem hereticorum cum quadam iustitia uindicabat. Et tacemus, quod etiam sub ualente iterum se quidam hereticis tradiderunt, quos nunc nichilominus uidemus inter catholicos nominari. Inde est unde etiam plebes hereticorum ad fidem impiam roborate sunt, dum heretici in malo perseuerant, et qui putantur catholici, de bono recedunt, aliquoties succumbentes hereticis. Qua enim auctoritate hi tales episcopi contra heresim predicant, cui se subscripsisse negare non possunt? et qua fiducia catholicam fidem plebi suadere nitantur, cum constet quod eam impiis subscriptionibus reprobauerint?

 XuIII. uidetisne, etiam uestris temporibus , fidem quidem piam, atque utinam uel uere, sed etsi uere, cum quadam tamen iniustitia uindicari, cum per indignos episcopos uindicatur in afflictionem piam fidem defendentium sacerdotum, et in perniciem fidelium laicorum? Sed nefas putatur tot preuaricatores deiicere, consentientem ad iniustitiam turbam reprobare. Et ubi est iustitia uere religionis, si addicenda est impie multitudini, et hoc sub piissimis et religiosissimis imperatoribus? Non sic in diluuio iudicatum est ut turba uinceret infidelium. Sed Ne ille iustissimus ideo magis Deo placuit, quod in illo excidio mundi solus iustus inuentus est. Nihilominus et in Sodoma et Gomorrha graues penas dedit impia multitudine:  unde hospitalis unus Loth ob iustitiam liberatus est cum duabus tantummodo filiabus. Sed nec Dei emulator Elias, qui fuit singularis, obtentus est, cum aduersus illum quadringenti quinquaginta falsi sacerdotes mitterentur. Sed omnis turba illa impia sacerdotum luit penas sub unius fidelis manum, et hoc sperante rege Achab, qui falsos sacerdotes impie uindicabat. Sed nec Iehu rex Isrel detulit impie multitudini sacerdotum. Denique omnes falsos sacerdotes, qui sub rege Achab fuerant in culmine, cum religiosa fraude in domum religionis impie conuocasset, quasi eos post ritus religionis remuneraturus, iussit occidi, ita ut nemo de his superesset. Et legimus quia ob hoc factum ita placuit Domino, ut filii eiusdem regis quarta progenie sederent in throno  Isrel.

XIX. Sunt et alia multa simillima exempla. Que quidem nos non ideo dicimus, quasi qui uelimus alicuius sanguinem fundi. Absit hoc a uotis nostris: hoc enim qui fieri cupit, exorbitat a legibus Christianis. Factum est quidem tunc, quia et illo tempore id ipsum diuina lege fieri licebat, quando adhuc  totum corporaliter agebatur, donec cresceret instructio spiritualis. Sed non, quia nunc non licet bonis et fidelibus falsorum sacerdotum sanguinem cupere, idcirco fideles falsis sacerdotibus addicendi sunt, ita ut grauissimis eorum persecutionibus affligantur. Falsum uideatur quod dicimus, si non uariis in locis Ecclesie fidelium sacerdotum alibi inuase, et alibi destructe sunt: si non interpellationibus illorum sancti quique comprehensi, et diu ad iniurias inclusi, et postremo missi sunt in exsilium: si non etiam et ceteri quidam in carcere, alii autem tracti et cede multati animas reddiderunt, ob nullam aliam causam, quam quia metu diuini iudicii nolebant communicare cum perfidis uel sociis perfidorum.

 XX. In Hispania uincentius presbyter, uere fidei antistes, quas non atrocitates preuaricatorum passus est, eo quod nollet esse socius impie preuaricationis illorum, eo quod beato Gregorio communicaret? illi, inquam, Gregorio, cuius supra ut potuimus fidem uirtutemque retulimus. Contra quem primum quidem interpellarunt Betice prouincie consularem: tunc demum, sub specie intercessionis postulate, ex aliis locis plebeia colligitur multitudo: et irruunt die dominica in ecclesiam, et uincentium quidem non inueniunt, eo quod ipse premonitus, etiam populo predixerat ne illo die procederet, quando cum cede ueniebant. Hoc enim putauit fieri melius, si ire locum daret. Sed illi qui ad cedem parati uenerant, ne sine causa furor illorum  uenisse putaretur, certa Christo Deo deuota ministeria que illic inuenta sunt, ita fustibus eliserunt, ut non multo post exspirarent. Sed quia plebs sancta uincentii presbyteri magis eos [1 1Kb] precabantur post illas eorum cedes que in Dominico facte sunt, egressi episcopi, ut plebs uniuersa terreretur, ab ipsis principalibus incipiunt. Denique postulant exhibitionem decurionum ciuitatis illius, ut includerentur in carcerem: ex quibus unus principalis patrie sue, eo quod fidem firmiter ut fidelis in Deo retineret, exsecrans labem preuaricationis, inter eos et ipse catenatus fame, frigore necatus est, cum gemitu et fletu illius prouincie que honestam uitam eius optime nouerat. Egregii et catholici episcopi Luciosus et Hyginus huius crudelitatis auctores fuerunt,  et interea inuaserunt quidem basilicam, sed fidem plebis inuadere non potuerunt. Denique alibi in agello eadem plebs basilicam sibi fabricauit, ad quam cum sancto uincentio conueniret. Sed satanas qui nusquam patitur Christum pie coli, inflammat eos, et iterum deposita postulatione ex diuersis urbibus decurionum et plebeia multitudo colligitur. Simul etiam et presbyteri eius ad locum ueniunt. Ecclesie illius ianuas confringunt, diripientes inde quidquid ad sacra ministeria pertinebat. Et postremo, quod horroris est dicere, ad cumulum perpetrati sacrilegii, ipsum altare Dei, de Dominico  sublatum, in templo sub pedibus idoli posuerunt.

XXI. Hec utique illi faciunt qui per penitentes de impia subscriptione suscepti sunt ad catholicam disciplinam propter bonum pacis et unitatis. Quid grauius gentilis cultor idolorum faceret, si haberet licentiam Ecclesiam persequendi? Sed apud Treuiros Bonosus presbyter inclusus, intestatus, ac diu penas senex dedit propter obseruantiam intaminate fidei illius, pro qua et inclytus Paulinus eiusdem ciuitatis episcopus in exsilio martyr animam dedit. In ipsa quoque urbe Romana quam graues persecutiones fidelibus illate sunt, ubi et beatus Aurelius episcopus communicans beatissimo Gregorio afflictus est! Sed hic uir sanctus, licet sit sepenumero afflictus,  tamen propria accersione requieuit. In Macarium uero presbyterum multa impiorum commissa sunt. Hic erat in eadem urbe Roma presbyter mire continentie, non uino stomachum releuans, non carnis esculentia corpus curans, sed oleo solo escas asperiores mitigans, ieiuniis et orationibus uacans. Sane pro merito fidei et abstinentie habebat gratiam sancti Spiritus in hoc, ut de obsessis corporibus eiiceret demonia. Ideo uitam eius meritumque memorauimus, ut tanto magis impii iudicentur ii, qui tales uiuere non sinunt in Romano imperio.

XXII. Eodem tempore grauis aduersus nostros persecutio inhorruerat, infestante Damaso egregio archiepiscopo, ita ut fidelibus sacerdotibus per dies  sacros plebis cetus ad deseruiendum Christo Deo conuocare libere non liceret. Sed quia pro conditione rerum quolibet tempore, uel clam salutis nostre sacramenta facienda sunt, idem sanctus presbyter Macarius dat uigilias in quadam domo conuocare fraternitatem, ut uel noctu diuinis lectionibus fidem plebs sancta roboraret. Sed diabolus qui fauet impiis, quia et impii fauent diabolo, nec in occulto patitur diuina sacramenta celebrari. Denique tendunt insidias clerici Damasi, et ubi cognouerunt quod sacras uigilias celebraret cum plebe presbyter Macarius, irruunt cum officialibus in illam domum, et plebem dissipant non resistentem, ipsumque presbyterum comprehensum, non iam ducere dignantur, sed per silices trahunt, ita ut in  coxa eius perniciosum uulnus fieret: atque alio die sistunt eum ante iudicem, ut magni criminis reum. Cui quidem iudex ueluti sub imperiali rescripto et minis extorquere contendit, ut cum Damaso conueniat. Sed presbyter memor diuini iudicii, presentem iudicem non timens, repulit perfidie communionem; atque ideo datur in exsilium; et cum esset apud Ostiam, atrocitate illius uulneris moritur. Cuius quidem tanta fuit sanctitas, ut eum et episcopus loci illius nomine Florentius, communicans Damaso, cum quadam ueneratione suspexerit. Namque cum in quodam uetusto monumento eum  fratres sepelissent, non est passus idem Florentius iacere eum illic, ubi indigna sepultura uideretur: sed transferens eum inde, sepeliit in basilica Martyris Asterii, ubi in loco presbyteri qui iuxta sepulturam habent: hoc pio suo obsequio, in quantum poterat, Damasi scelus a se facere contendebat alienum.

XXIII. Aduertat tranquillitas uestra, si hoc fieri uultis in Romano imperio aduersus sanctos et fideles, ab his qui preuaricatores sunt; nonne metus est, ne sanguis fidelium Romanum grauet imperium? Nam idem Damasus, accepta auctoritate regali, etiam alios catholicos presbyteros, nec non et laicos insecutus, misit in exsilium, perorans hoc ipsum per gentiles scholasticos, fauentibus sibi iudicibus: cum utique uestre constitutiones  aduersus hereticos decrete sint, non aduersus catholicos, et tales catholicos, qui fidem integram nec sub hereticis imperatoribus reliquerunt, et quidem grauia multa perpessi. Sed et nuper tentauit grauiter persequi beatissimum Ephesium episcopum, sancte fidei emulatione feruentem, ordinatum intaminate plebi Romane a constantissimo episcopo Taorgio, et ipso illibate fidei uiro, sub inuidia falsi impositi cognomenti, per suos defensores interpellans iudicem Bassum, quasi aduersus Luciferianos. Sed Bassus, olim catholicam fidem uenerans, sciebat in Lucifero nullam hereseos fuisse prauitatem; quippe quem et bene nouerat pro fide catholica decem annos exsilia fuisse perpessum, et pro constantie  sue integritate repulit accusationes Damasi, negans se facturum, ut homines catholicos et integre fidei uiros insequeretur: dicens maxime quod ipse constitutiones imperatorum contra hereticos solummodo promulgate uideantur, non contra hos qui sanctissimam fidem sine seculi ambitione conseruant.

XXIu. Et tunc primum erubuit Damasus, quod inuentus est iudex, qui solus imperialia scripta piissime interpretans tueretur. Nam et hoc ipsum necessarium est, ut falsi cognomenti discutiamus inuidiam, qua nos iactant esse Luciferianos. Quis nesciat illius cognomentum tribui sectatoribus, cuius et noua aliqua doctrina transmissa est ad discipulos ex auctoritate magisterii? Sed nobis Christus magister  est: illius doctrinam sequimur, atque ideo cognomenti illius sacra appellatione censemur: ut non aliud iure dici debeamus quam Christiani, qui nec aliud sequimur, quam quod Christus per Apostolos docuit. Hereses autem ideo hominum appellationibus denotate sunt, quia et hominum commenta tradiderunt. Perdit enim in se Christiani nominis appellationem, qui Christi non sequitur disciplinam. Dicant nunc quid Lucifer nouum docuerit, quod non ex Christi magisterio traditum est, quod non ab Apostolis discipulis Saluatoris transmissum est in posteros. Et bene, quod libros scripsit ad Constantium,  non ut plerique gloriam captans ingenii, sed diuina testimonia aptissime congerens contra hereticos, et contra ipsum patronum hereticorum, ad diuinam emulationem pro Filii Dei amore succensus. Denotent quid illic contrarium Scripturis, quid nouum quasi hereticus scripsit. Quos quidem libros, cum per omnia ex integro ageret, suspexit et Athanasius, ut ueri uindices, atque in Grecum stylum transtulit, ne tantum boni Greca lingua non haberet. Parum est, quin etiam propriis litteris idem Athanasius eosdem libros predicat, ut Prophetarum et Euangelistarum atque Apostolorum doctrinis et pia confessione contextos. Et quamuis plurimis in eum laudibus erigatur, tamen non equat ad meriti eius preconium, et quidem cum amplius laudare  non posset: [1 1Kb] ita rerum supereminentia queuis laudans lingua superatur.

XXu. Sed Lucifer, ignarus licet artificiose eloquentie, tamen ut prophetico et euangelico atque apostolico more scriberet, quod super omnem humanam eloquentiam est, habuit gratiam sancti Spiritus ex merito recte fidei et sincerissime conscientie, per quem et diuinas uirtutes operatus est, non solum in Sardinia, sed in ipsis quoque quatuor exsiliis: usque adeo [2 1Kb] ut eum aduersarii magnum dicerent, cum apostolicas per eum uirtutes fieri negare non possent. uenit ad hunc et sanctus Gregorius, et admiratus est in eo tantam doctrinam scripturarum diuinarum, et ipsam uitam eius uere quasi in celis constitutam. Iam quantus uir Lucifer fuerit,  cum illum admiretur et Gregorius, qui apud cunctos admirabilis est, non solum ex collisione illa Osii, sed et ex diuinis uirtutibus, quas habens in se gratiam sancti Spiritus exsequitur! Quid ergo et in hoc impii sunt? Cum Lucifer secundum scripturas diuinas et crediderit, et docuerit, et uixerit, et in nomine Christi sit uirtutes operatus; ad opprimendos uere fidei uindices Luciferi nomen imponunt, nescientes miseri summum se committere sacrilegium, cum doctrinam Christi sub hominis appellatione designant; sicut et in hoc impii sunt, quando sacrilegas institutiones pro arbitrio hominum editas, sub Christiani nominis auctoritate defendunt. An non summa impietas est, iniquitates suas et sacrilegia sub Christi nomine uindicare? an non impietas  est, piam doctrinam sub Christi nomine consecratam, humanis appellationibus denotare? Sed hec fraus, hec atrocitas, aduersus fideles in Hispania, et apud Treuiros, et Rome agitur, et in diuersis Italie regionibus.

XXuI. Asserendum nunc necessario est quod in his partibus gestum est; ubi egregii episcopi, non fidei ueritate, sed sola catholici nominis appellatione uestiti, non solum per iudices, neque tantummodo per manum militarem, fideles et ueros catholicos dissipant, sed et interdum per suos clericos, ignorantibus iudicibus uel etiam dissimulantibus,  atrocia exercent. Et qui finis erit, si cuncta referamus, que singuli quique fidelium passi sunt atque patiuntur? Unum tamen atrox persecutionis facinus ad compendium referendum est, quod in Aegypto apud Oxyrinchum commissum est sub totius testimonio ciuitatis. Certa pars est apud Oxyrinchum sancte plebis, in cuius sacro numero plerique, quanto intentius ad res diuinas studium curamue posuerunt, tanto sollicitius diligentiusue fidem catholicam inuiolabiliter seruare contendunt: ita ut se nullis hereticis, nullisque preuaricatoribus per diuina commisceant sacramenta. Ad hanc obseruantiam plerique eorum eruditi sunt exemplo et monitu [1 1Kb] beati Pauli, qui iisdem fuit temporibus quibus et famosissimus ille Antonius, non minori  uita neque studio, neque diuina gratia, quam fuit sanctus Antonius. Nouit hoc et ipsa ciuitas Oxyrinchus, que hodieque sanctam Pauli memoriam deuotissime celebrat. [2 1Kb] Sed et ipsa pars plebis, ubi uidit episcopum illius ciuitatis, nomine Theodorum, in impiam preuaricationem fuisse collapsum, ita ut non solum fidem integram condemnaret, neque ut tantummodo impie subscriberet, [3 1Kb] sed ut laicum se fieri ab impio Georgio pateretur, et denuo ab ipso heretico episcopum ordinari, exsecrata est eius communionem, habens secum presbyteros et diaconos illius illibate fidei, per quos [4 1Kb] fruebatur diuinis sacramentis, una cum supermemorato beatissimo Paulo. Sed postea etiam episcopum sibi per tunc temporis episcopos catholicos ordinauit,  sanctum Heraclidam, tanto magis idoneum, quanto et firmius contra hereticos et preuaricatores debuit ordinari, qui et in uita esset perspicuus, a prima etate Deo deseruiens, contemptis bonis secularibus, et in fide, et doctrina perfectus exsistens. Unde et pro apostolica fide, et pro doctrina euangelica, pro conuersatione celesti apud cunctos illic uenerabilis est, solis tantummodo hereticis et preuaricatoribus displicens. Unde et Deo magis placet cum talibus displicet. Sed hic tantus ac talis ita cepit exercere pontificium, ut ad opinionem fidei eius et doctrine, atque ipsius sanctissime conuersationis, plerique etiam de longissimis regionibus aduenirent, exsecrantes nefariam preuaricatorum societatem, eiusque sacrosanctum consortium desiderantes. Sed  ille egregius bis episcopus hoc non patitur. Et primum quidem uexat per publicas potestates: ita ut aliquoties solum intempesta nocte raptum per lancearios de urbe sustulerit. Sed cum eedem potestates non in hoc perseuerant in quo temerarie ceperant: quod enim ius habere poterant contra episcopum catholicum? unde et merito a cepta persecutione cessarunt, maxime unus ex ipsis etiam diuina plaga admonitus. Tunc egregius iste bis episcopus, iam propriis uiribus nititur, et mittit turbam clericorum ad ecclesiam beati Heraclide catholici episcopi, eamque euertit, destruens undique parietes: ita ut  ipsum altare Dei securibus dissiparet, cum horrore totius ciuitatis et gemitu, quod illa Ecclesia euerteretur, cuius episcopum etiam diuerse partis homines recte et illibate fidei confitentur.

XXuII. Aduertite, quesumus, piissimi imperatores et recte fidei uindices, numquid pro tam impiis episcopis edicta proponitis, ut hi affligantur, qui ob meritum fidei et sanctissime uite, mundo ipso pretiosiores sunt? Credite, religiosissimi imperatores, beatum Heraclidam unum esse de illo numero sanctorum, de quibus refert Scriptura diuina, dicens: Circuierunt in melotis et in caprinis pellibus, indigentes, in tribulationibus et doloribus afflicti, quorum non erat dignus mundus . Quomodo enim beatus Heraclida non talis est, qui omnia secularia  respuens oblectamenta, per ipsas amaritudines confragose uite istius, emulans dominica uestigia, nudus expeditusque uirtutum iter salutare sectatur; qui sic pro diuine amore fidei conspirat, sicut et sanctos legimus conspirasse, nichil habens de seculo, quam pro fide tribulationes et dolores, sic uiuens, sic incedens, sicuti et illi sancti de quibus supra positum est testimonium? Merito ergo et beatus Gregorius, ceterique sancti episcopi, sanctimonie istius uenerabili consortio, in malis afflicte Ecclesie, uelut diuinis solatiis releuantur. Non solum autem in tam uenerabilem episcopum grassatus est Theodorus, sed et in ipsam sanctissimam plebem eius, que pro sincerissimi et fidelissimi sacerdotis doctrina et moribus instituta est. Et longum est referri,  que contra pudorem propositumue sacrarum uirginum molitus est, quarum monasteria pro merito sanctimonie earum ciuitas ipsa ueneratur. Sed et ipsos seruos Dei aliquoties atrocibus afflixit iniuriis, quos magis probauerat sanctiores. Sed quid mirum, si oues ut lupus affligeret, quarum bonum pastorem frequenter affligit?

XXuIII. Ecce qui sub uobis piis imperatoribus, et pro fide catholica uenientibus, iactat se esse catholicum, euertens Ecclesiam catholicorum, persequens catholicos sacerdotes et seruos Christi, necnon et sacras eius uirgines impie affligens. Hic est egregius et sanctissimus ille episcopus, qui cum fuisset primum a catholicis episcopis ordinatus episcopus, postea ab impio Georgio in laicorum numerum redactus,  nichilominus ab ipso Georgio episcopus ordinatus est, in uexatione fidelium: sedens et communicans in una eademque ciuitate cum Apollonio Meletianorum episcopo, consentienti impietatibus Georgii, et cum ipso item Apollonio idem Theodorus persequens beatum Heraclidam, catholice fidei uindicem. Ecce cui quasi catholica basilica nunc tradita est Apollonii ex generalis edicti uestri auctoritate: cum utique idem Theodorus, qui quasi catholicus heretici Apollonii basilicam accepit, similiter impie gessit, ut gessit et Apollonius: nisi quia atrocius gessit Theodorus, cum de episcopo catholico fit  laicus, piam damnans fidem, et subscribens Ariane impietati, ut ab heretico iterum episcopus ordinetur. Sane hinc se uult catholicum uideri quod et ipse nunc quosdam presbyteros seu diaconos Apollonii facit suasu quodam laicos, et eos iterum ordinat ut uideatur turpissime istius ordinationis uicem referre quam passus est. Numquid non excedit omne sacrilegium, hec ludibria sub nomine catholico uindicare, in afflictionem fidelium sacerdotum atque laicorum?

XXIX. Sed et apud Palestinam in Eleutheropoli est sacra uirgo Christi, nomine Hermione, generosis quidem edita natalibus, sed fide et sanctimonia multum facta generosior, ipsam uirginitatem condecorans contemptu rerum secularium et humane glorie,  ad quam plerique affectant, etiam qui se seculo et concupiscentie carnis abrenuntiasse gloriantur. Hec in quantum castimoniam corporis sacro rigore custodit, in tantum anime puritatem casta pie fidei obseruatione conseruat: non hereticis, non preuaricatoribus communicans; eo quod intelligat corporis uirginitatem nichil prodesse, nisi et integritatem anime sacra confessione tueatur, labem adulterine communionis effugiens, et sectans salutaria sacramenta fidelium sacerdotum. Denique supplicat religiosis litteris apud beatum Heraclidam, ut eius sacris uisitationibus iuuaretur. Sed pro beato Heraclida sanctus Ephesius uisitat, qui id temporis ob utilitates ecclesiasticas ad episcopum Heraclidam de urbe Roma uenerat. Hic est Ephesius, quem supra  diximus illibate [1 1Kb] plebi Romane episcopum a constantissimo Taorgio episcopo ordinatum. Sed cum uenisset Eleutheropolim, non solum Hermione cum suo sacro monasterio releuatur, sed et quidam fidelissimi serui Dei. Inter quos etiam nobilis domus religiosi ad fidem catholicam Seueri ex tribunis, diu quidem non communicans hereticis et preuaricatoribus, sed [2 1Kb] nondum qui inuenisset catholicorum sacram communionem. Ubi autem uidit sanctum Ephesium, post multas examinationes probans eum catholicum, tradidit se ei in sacram communionem, beatum se iudicans, quod domum suam ex insperato diuina misericordia uisitasset: tantam sancti sacerdotis aduentu ductus in admirationem, non solum uite eius puritate, sed et quibusdam celestibus  documentis. Est enim tante fidei et sanctimonie beatus Ephesius, ut quocumque perrexerit, [3 1Kb] eum gratia diuina comitetur. Probauit hoc et plebs sancta apud Oxyrinchum, beato Heraclide communicans, que illum ob meritum diuine gratie pia eius dilectione constricta, ut quondam Asiani apostolum Paulum cum magno fletu deduxit proficiscentem.

XXX. Non hec laudandi studio loquimur, sed ut scire possitis, quam sancte et fideles anime sub uestri nominis auctoritate grauissimis persecutionibus affligantur ab his, quos constat, ignorantibus uobis, etiam nunc usque aut hereticos esse, aut preuaricatores,  aut socios talium. Sed aduersus sanctum Ephesium modicum quid conati in Palestina hi, quibus sacra ueritas onerosa est, postea destiterunt, metuentes in illo et fidei libertatem, et constantiam animi, et hoc ipsum cogitantes, quod magis heresis eorum et impietas prodi poterat, si sub uobis catholicis imperatoribus integre et constantis fidei episcopum acrius inquietassent. Ubi autem idem beatus Ephesius, inuitatus fidelium litteris, in Africam nauigauit, nobis apostolico more dans preceptum, ut circa sanctam fraternitatem diuinis et ecclesiasticis officiis incumberemus, id ipsum, sancta illic fraternitate poscente, egregius Turbo Eleutheropolitane episcopus ciuitatis nostram exiguitatem despiciens, in nos cepit uelle consummare, quod  in sanctum Ephesium consummare non ausus est, nesciens quod Christi Dei gratia etiam minimissimis seruulis eius patrocinetur, maxime pro causa recte fidei laborantibus. Namque hic Turbo, postquam audiuit quosdam se integre fidei copulare, et per Dei gratiam rem ueri crescere, nobis exitia minitatur, et turbat. Sed et Seueri domus incendium minitatum ueritati, qui tanto magis fidem Dei uindicat, [4 1Kb] quanto et Romano imperio fideliter militauit. Tentat quoque et sacram uirginem Hermionem insequi: quam feminam quicumque didicit, ut aliquam de euangelicis feminis admiratus est. Sed et singulis quibusque tendit insidias, qui nobiscum sacre communionis consortio copulantur: ueluti nefas obiiciens, ex lege illa Babylonie, quod intra  nostra domicilia, sine labe hereseos, et sine communione perfidie, secundum euangelicas et apostolicas traditiones, desiderantibus fidelibus diuina sacramenta celebramus. Simile enim furore et quondam Babylonii sanctum Danielem hostilibus odiis insecuti sunt, quod in sua domo Deum obseruantia diuine legis adoraret. Hic est Turbo, qui diaconus fuit Eutychii heretici, sub quo beatus Lucifer Eleutheropolitane ciuitatis patiebatur exsilium: qui et ipsum Luciferum, fidem libere uindicantem, multis atrocitatibus uehementer afflixit.

XXXI. Sunt adhuc hodie in Palestina, qui in illo tempore insequentibus illis penas grauissimas dederunt, eo quod cum catholice fidei episcopo Lucifero conuenirent. Negent, si non inter cetera sua  atrocia, ianuam clausam securibus effregerunt: si non irruentes in Luciferum fidelissimum sacerdotem, diuina quoque sacramenta uerterunt, unumquemque illic de his fratribus qui conuenerant impia cede multantes. Negent, si non hodie apud se sancta mystica uasa que tunc impie Lucifero diripuerunt, cum sacris codicibus possident. Tunc utique Turbo cum Eutychio heretico uersabatur. Ex tunc se catholicum dicens, catholicos persequitur sub uestri nominis auctoritate, pie spei contemplatione fidem catholicam uindicantis. Permittitis, piissimi imperatores, ut sub uestri nominis auctoritate, aduersus  fideles diu ubique dominetur impietas? Expedit enim hoc Romano imperio, quod tamen affectu et fide eius quam Christo Deo exhibetis obseruantie dicimus, ut qui Christum pie predicant, persecutiones mortesque patiantur, ita ut nusquam liceat Deo pia altaria collocare, aut certe, cum collocata fuerint, destruantur? Sub impio Achab rege Isrel, occisis prophetis altaribusque destructis, interpellat Helias Deum aduersus Isrel, dicens in libro Regnorum: Domine, prophetas tuos occiderunt, altaria tua destruxerunt, et ego relictus sum solus, et querunt animam meam . Hanc inuidiosam interpellationem etiam uestris temporibus sinitis ad Deum fieri a singulis quibusque fidelibus sacerdotibus? Si enim et taceant, numquid Deus hec ipsa  fieri ignorat? Quid putamus, quod sine offensione Dei hec in ueros catholicos et in ueram eius Ecclesiam perpetrentur, que olim aduersus seruos Dei perpetrata grauissime diuinis animaduersionibus uindicata sunt? Et unde sunt tot plage, quibus orbis Romanus quatitur et urgetur? Non opus est nunc nos singula queque plagarum recensere, que tranquillitas uestra recognoscit cum estu et sollicitudine imperii sui. Communem istum dolorem uel tacendo mitigemus, ne non tam compati, quam exulcerare uideamur.

XXXII. [1 1Kb] Hoc quesumus, piissimi imperatores, cogitare dignemini, quibus ex causis ista proueniant. Utrum quia fideles serui Christi, metuentes leges diuinas, nolunt cum infidelibus conuenire, an  quia ueri catholici a falsis sacerdotibus obteruntur. Quomodo enim non falsi sacerdotes sunt qui iam non solum ob causam preuaricationis supra expositam deuitandi sunt, sed etiam quod plurimi quique eorum proprias etiam nunc hereses uindicant sub ementita apud uos catholici nominis professione? Quis enim iam timeat episcoporum impia predicare, cum toties commissa impietas honorata est, cum minime deiicitur sacerdotio? Denique cum sint alii eorum Origeniste, alii Anthropomorphite, alii autem Apollinaris impii sectam tuentes, et triplici cuneo alii aduersus sanctum Spiritum diuersis studiis blasphemantes. Sed et ipsi quoque, qui pie inter eos putantur credere, Patris et Filii et Spiritus sancti tres esse substantias uindicantes, uel respuentes,  nichilominus hi omnes de uestris gloriantur edictis, et sibi Ecclesias uindicant, cum has impias sectas patres nostri semper apostolica et euangelica auctoritate damnauerint. Quos quidem nunc discutere non est presentis opusculi: sed tantum quod moueat ad horrorem intentum uere fidei animum uestrum, dicimus.

XXXIII. Una, ut opinamur, heresis apud Ariminum sub heretico rege suscepta est, et nunc sub uobis piis catholicis imperatoribus tot hereses uindicantur, non minus impie, quam est Arii impietas. Et cum aduersus se libros uel epistolas singuli quique  conseribant, tamen sibi omnes, uel ex directo, uel ex obliqua concatenatione communicant: inani studio philosophorum solis disputationibus litigantes, non ut Christiani ex deuotione sacramenti, alter alterum uelut impium deuitantes; ut iam sicut in scholis ingenii uideatur inter eos esse certamen, non autem sacra defensio uere religionis: quandoquidem inter se sacramenta non separant, cum impiis sententiis ab inuicem separentur. Hoc autem ideo faciunt, quia quidam eorum humane glorie, quidam uero auaritie student: et inde est quod sibi inuicem sub impia dissimulatione colludunt, ut nec possessiones perdant Ecclesie, nec honores. Et interea, ut tot suas uelent impietates, ad illusionem singulorum, ueluti benignissime mentis indicia preferentes, aiunt  ideo se etiam contraria sentientibus ecclesiastice communionis consortio copulari, ne bonum pacis in Ecclesia pereat. Quasi uero huiusmodi pax Christo Deo placeat, que in eius Ecclesiam tantas recipit impietates. Sed hoc qui ita putant, [2 1Kb] audiant descriptum: Et uiam pacis non cognouerunt, non est timor Dei ante oculos eorum . Sed apertius quoque et apud Hieremiam legimus [3 1Kb] de pace impia et iniqua, sicut exsequitur testimonium subiectum: A pusillo eorum usque ad magnum, cuncti perpetrarunt iniqua, a sacerdote usque ad pseudoprophetam, uniuersi operati sunt falsa, et [4 1Kb] meditabantur obtritionem populi mei, pro nichilo constituentes et dicentes, Pax, pax, et ubi est pax ? Et intendendum est quam atrocia de illis prosequatur, qui hac uanissima pace  gloriantur. Sequitur enim: Confusi sunt quoniam defecerunt, et ne sic quidem confusionem sustinentes conuenerunt, et ignominiam suam non cognouerunt. Propterea cadent in ruina sua, et in tempore uisitationis infirmabuntur .

XXXIu. Quid mali committimus, quid impie facimus, si seruantes fidem Christo huiusmodi pacem respuamus, cuius tanta confusio et ignominia grauissimique exitus describuntur? Sed et isti egregii pacis amatores fidelibus sacerdotibus bellum exagitant. Quid enim uult diabolus, quam ut impii et preuaricatores seculi pace glorientur? Quid enim uult diabolus, quam ut hi qui pii sunt et fideles infestantium persecutione uexentur? Hec ideo prosecuti sumus, ne per uestram ignorantiam diu fundatur sanguis  Christianorum pristinam fidem defendentium. Quid enim prodest, si sitis catholice fidei uindices, et patiamini catholice fidei sectatores ubique cruciari? ubique effugari? nusquam libere piam fidem predicari? Habeant illi basilicas auro coruscantes, pretiosorumque marmorum ambitione uestitas, uel erectas magnificentia columnarum; habeant quoque porrectas in longum possessiones ob quas et fides integra periclitata est: quid etiam suis impietatibus uindicant communes Romanis omnibus ciuitates, ut neminem in his pie uiuere permittant, in quibus a plurimis etiam uana superstitio sine periculo colitur,  et sine illorum inuidia uindicatur? Liceat saltem ueritati, uel inter ipsa uilissima et abiecta presepia, Christum Deum pie colere ac fideliter adorare, ubi et aliquando natus secundum carnem idem Christus infans iacere dignatus est. Hoc quod petimus, non ideo petimus, quasi expauescamus pro uero interfici. Deus testis est, qui uerus speculator est cordis, quia per Dei gratiam nobis et summum refrigerium est, et certa spes future beatitudinis, si pro hac fideli assertione iugulemur. Non ergo quasi qui timeamus perpeti, ideo sumus ista prosecuti: sed ne aliorum impietatibus et crudelitatibus sanguis effusus Christianorum diu piissimum uestre principalitatis grauet imperium. Maxime sub te, religiosissime Theodosi auguste, qui mira deuotione contra omnes hereticos  christiane religionis pia confessione conspiras, magnum nobis apud Deum fore supplicium credidimus, si apud te tam religiosum, tam piissimum imperatorem, et Christo Deo diuino ac plenissimo timore consecratum, quem uere ad imperium Deus Christus elegit, que sunt uere fidei ac uere Ecclesie taceremus. Post hoc non ambigimus, quo sollicitus agas qua pater imperii, ne in orbe Romano professe fidei communionisque sinceritas affligatur. Quidquid in causa sacre fidei ac professe ueritatis sanctius gesseritis, tanto gloriosius et hic et in perpetuum Christi fauore regnabitis. Ego MARCELLINUS presbyter, optans felicissimo imperio uestro securam quietem, et in regno Christi et Dei perpetuam beatitudinem, piissimi imperatores. Ego FAUSTINUS, qui non possum dignus  uocari presbyter Dei, optans ut et hic multos annos clementissime diuinitatis auxilio feliciter imperetis, et in futuro Christi Filii Dei regno perpetuam cum sanctis beatitudinem consequamini, gloriosissimi imperatores.





Ad has preces ita lex Augusta respondit: RESCRIPTUM THEODOSII PRO MARCELLINO ET FAUSTINO PRESBYTERIS.

 Salue, Cynegi carissime nobis. Etsi nulla humanis pectoribus maior quam diuine legis debet esse reuerentia, nec adiici quidquam ad eamdem possit, cuius ambitiosa prestantia, mundi terreque moderatrix, omne quod sub nobis esse uoluit, fauore omnipotentis Dei propitiata custodit: tamen per Faustinum et Marcellinum  plenissimos fidei sacerdotes interpellata clementia nostra, ueriti sumus, ne si per nos nichil fuisset responsum petentibus, nos uideremur annuere iis, qui diuine legi cui seruimus, contra propositum nostrum aliquid addidissent. Atque ideo ita utrumque moderamur, ut petitionem que est oblata ueneremur; fidei autem nichil ex nostro arbitrio optemus uel iubeamus adiungi. Nemo umquam tam profane mentis fuit, qui cum sequi catholicos doctores deberet, quid sequendum sit doctoribus ipse constituat. Et sane probabilis et iusta laudatio precum est, que omnem prope seriem heretice superstitionis, que contraria est catholice fidei, ordinemque complexa est. Nam et unde exorta, et quo prouecta auctore fuisset aperuit. Quippe cum persuasu quorumdam,  totius seculi antiquitate mutata, acti pro fide in exsilium innocentes, uitam cum summa laude posuerunt. Sed circa eos non est dilata ultio, qui insidiati bonis moribus et celestibus institutis, paulisper ex contentione, non fide, sed factione, multorum mentes detestanda insinuatione peruerterent. Nam usque adeo omnipotentis Dei mota patientia est, ut pena que criminosis post facta debetur, exemplo omnia ante facta sentirent. Sed ne hoc quidem facto conuerti ad preceptum Dei flectique potuerunt: catholicos occultis molitionibus urgent, insequuntur, oppugnant. Tanta perseuerantia erroris est, ut cum aliis diuerse obseruantie sectatoribus quotidie peccare malint, quam cum catholicis recta sentire. In quo petentium laudanda illatio est, qui communicantes Gregorio Hispaniensi  et Heraclide Orientali, sanctis sane ac laudabilibus episcopis, optant in fide catholica sine oppugnatione alicuius ac molestia uiuere, nullisque appetentium insidiis circumuentionibusque pulsari: quippe quibus placeat susceptam semel fidem omni cum religione seruare. Sit itaque inuiolatum quidquid esse meruit eternum. Non conuentio aliquid, non appetitio, non fraus attentet aliena. Utantur quo in loco uoluerint proposito suo; utantur ad catholicam fidem amore diuino. Cynegi, parens carissime et amantissime, sublimitas tua preceptum nostre serenitatis quo fidem catholicam omni fauore ueneramur, et sine qua salui esse non possumus, ita iubeat custodiri, ut Gregorium et Heraclidam sacre legis antistites, ceterosque eorum consimiles sacerdotes,  qui se parili obseruantie dederunt, ab improborum hominum atque hereticorum tueatur et defendat iniuriis, sciantque cuncti id sedere animis nostris, ut cultores omnipotentis Dei non aliud nisi catholicos esse credamus.




ANNO DOMINI CCCLXXXIu.
SANCTUS DAMASUS.



PROLEGOMENA.





EPISTOLA DEDICATORIA.

Iosepho Dominico de Lambergh S. R. E. cardinali, episcopo et principi Passauiensi, Antonius M. Merenda felicitatem.


Quod summos etiam uiros publicis muneribus occupatos studium tenuisse accepimus, ut uacationem eorum atque otium consequerentur, aliquando curis illis liberi, atque absoluti; idem subiisse animum meum diffiteri non possum, cum diiudicandis in foro litibus, atque huiusmodi occupationibus distinerer. Quo quidem tempore cum suauissima illa cogitatione futuri otii delectarer, mecum etiam animo reputabam, que esset omnium optima in reliquam etatem ratio uite instituende, et temporis traducendi: cumque nichil melius occurreret, quam ad ea reuerti studia, que, etsi coactus intermiseram, retinueram  tamen animo semper, cepi etiam cogitationes meas et curas ad comparandam necessariam librorum supellectilem reuocare. Hec, eminentissime princeps, tu non ignoras, qui litteris iuuandis natus, huic meo quasi instruendo fundo liberalitate tua adfuisti, et in reliquam etatem meam consulere ut facilius possem, effecisti. Quamobrem si quis ex eo fructus exstitit, aut si otium adeptus conari aliquid potui, primum omnium tibi optimo iure debetur. Atque id potissimum est, quod nunc offero tibi nominique tuo inscribo. Cum enim id, quod uolebam, liberum tempus uacuumque assecutus, nonnulla ex ecclesiastica Historia, que aliorum diligentiam fugisse, uel fefellisse rectam interpretationem uidebantur, collegissem: deinde ad Damasi opera recognoscenda  et res explicandas me conuertissem, atque ita ab immenso illo spatio in hoc angustius studia contraxissem mea, opusculum paulatim exstitit, quod non inutile fore omnino, si in lucem prospectumque hominum ueniret, nonnulli, quibus id ostenderam, iudicauerunt: repugnabam equidem, neque eorum iudicio acquiescebam cum multas ob causas, tum quod erat delicate huius etatis subeundum iudicium. Ut uincerer tamen aliquando, atque hec euulgarem, illud me precipue impulit, ut obseruantie in te mee argumentum exstaret aliquod, gratique animi perpetuum testimonium tot tantisque beneficiis debitum, quibus me, gentilesque meos, cum uindobone a cognitionibus essem causarum ecclesiasticarum Apostolice legationis sub immortalis memorie uiro cardinali Hieronymo Grimalde, uirtutum etiam tuarum teste olim amplissimo, cumulasti. Nec uero diffido, que tua in omnes humanitas est, atque in me  ipsum clementia eximia ac singularis, ut munus hoc qualecumque non asperneris. Habebis id saltem, si ullo tempore a negotiis fatigatum animum huc transferas, ut imaginem ueluti morum tuorum intuearis in sanctissimis eorum temporum Patribus, quorum ibi mentio est; gaudeasque nullam esse laudem, que non fuerit a te expressa, siue morum integritatem, siue liberalitatem in pauperes, siue religionis ac discipline studium, in edium sacrarum splendore restituendo, atque amplificando curam, magnificentiam in piis instituendis fundandisque operibus tanta cum largitate, ac religionis bono, grauissimos in latissima diecesi perlustranda labores, cum animi alacritate coniunctos, in populis denique ad fidem morumque precepta erudiendis patientiam atque  constantiam, uberrimo sane singularis eius, quam ex sanctorum Patrum, atque interpretum sacrorum lectione hausisti, eruditionis fructu: quas ego res persequi fusius possem, qui eas non modo audiendo cognouerim, sed oculis multas usurpauerim, nisi me tua egregia ac singularis modestia reuocaret, qua laudes cum merearis, in te conferri non sinis, ac predicari: quamquam nichil necesse est, cum uel me tacente historie loquantur, ac publica monumenta posterorum memorie consignata. Unum tamen est, quod preterire omnino non possum, excelsam illam animi magnitudinem atque constantiam, qua tu ad Salisburgensem magni in Germania nominis et dignitatis sedem euocatus, sponte cessisti iuri tuo, admirandoque omnibus exemplo, pacis et concordie  studium, commodo et honori tuo anteposuisti, maximo licet bonorum merore, qui administrationem tuam amplissime illi Ecclesie utilem, atque necessariam arbitrabantur, sed nimirum insederat animo tuo Clementis illud Sanctissimi Romane Ecclesie Episcopi: qui generosus, qui misericors, qui caritatis plenus, dicat, si propter me discordia, et schisma, discedo, abeo: solum ouile Christi in pace degat cum constitutis presbyteris, atque hoc qui fecerit, sibi magnum decus in Domino comparabit; quam preclaram uocem idem facto suo comprobasse dicitur, prime omnium Sedis honore, ac dignitate abdicata, ut alter eam pari sanctitate pontifex obtineret, partaque optatissima pace administraret. Non exigua hec laus est, sed magna, atque preclara; quam cum sanctissimus alter uir Nazianzenus emularetur, dolebat, nequaquam satis multos inueniri, qui, si, quando utilitas Ecclesiarum id postulare uidebatur,  sedes suas relinquerent, adeptoque honori et dignitati renuntiarent. Quamquam in tuo illo facto diuinam uideo palam esse declaratam sapientiam, atque consilium: neque enim fieri poterat, quin ii, quibus prefueras, animo dolerent, ac quererentur, auelli a se pastorem illum, ac principem, quo neque amantiorem, nec meliorem omnino aut desiderare possent, aut sperare auderent. Ut enim quodam loco scripsit Damasus meus, et illi, qui amiserint sacerdotem, sine dolore esse non possunt, et illi qui alterius ciuitatis acceperint episcopum, etiamsi gaudeant, inuidiosum sibi intelligunt fore, sub alieno se agere sacerdote. Sed ut ad opus hoc meum reuertar,  tibi, princeps eminentissime, eum omnino illud debeatur a me, cum summa humanitas ac clementia tua in spem me adducat, non hoc futurum ingratum tibi, nomini tuo lubens do, dico, dedicoque: precatus ad extremum D. O. M., ut cum sanctissimum pontificem illum, cuius edo opera, et res gestas persequor, diligentissime imiteris, diu te ecclesie isti, quam regendam dedit, populis a quibus auelli passus non est, bonis, ac litteratis omnibus uiris, quibus in te columen, presidiumque contulit, sospitem, saluum, incolumemque conseruet.





LECTORI.

 Nihil est, cur te, amice lector, longo premio, aut composito sermone morer: nam quod scriptores plerumque solent causam aperire, cur scribere primo aggressi fuerint, deinde operis ipsius rationem et modum explicare, utrumque breuiter prestare possum. Et operis quidem condendi causa, que primo fuit iustissima, ea me in cursu deseruit nulla mea culpa: affectum uero opus uolui dimittere, uel quod eram iucunditatem horum studiorum expertus, uel quod pulcherrimam hanc esse uiderem, atque honestissimam rationem otii transigendi, ad quod haud inuitus dimissus fueram, tricosissimo munere diiudicandarum in foro litium, in quo omnem pene anteactam uitam consumpseram, liberatus. Erit fortasse, qui opus ipsum a me susceptum non tanti estimet, ut eo deberim cogitationes referre.  Quid enim, inquiet, nonne Damasi Opuscula a uiro docto Sarazanio collecta, et semel iterumque uulgata? Nihil attinet me de Sarazanii diligentia atque eruditione loqui. Illud tantummodo dicam, non mihi primum nunc uenisse in mentem Damasi opera ab illo edita rursum recognoscere, atque euulgare; nam uiri docti Suaresius et, nostra hac ferme etate, Pastritius de eo faciendo cogitauerunt. Non ergo consilium meum improbandum est, sed id potius optandum, ut nichil in perficiendo eo cure et diligentie desideretur. Hanc ego uiam, rationemque tenui in Damasi operibus recensendis: primo  ut que eius esse constabat, cum mss. CC, si quos nactus essem, conferrem: deinde que ei abiudicantur doctorum uirorum iudicio, reiicerem; si quis enim hec quoque desideret, presto sunt Sarazanius ipse, et conciliorum collectiones: denique ut ea que recognoueram, illustrare etiam conarer. Itaque adnotationes adieci, easque plerumque meas; Holstenianas etiam aliquando, que pauce tamen sunt, et nonnullas etiam, sed raro a Coustantio desumptas; ille enim facile omnibus occurrunt, et si omnes retulissem, onerare potius opusculum hoc meum uideri poteram quam ornare. Que Sarazanius ad Carmina illustranda adiecit, retinui omnia, cum non ita facile sit ea reperire: seruaui tamen locum, quem illis idem dederat, id est ad calcem reieci. Ceterum si quid tuo commodo factum est, amice lector,  gratie habende sunt bonorum omnium largitori Deo; si nichil erit, quod sacram historiam iuuare posse uideatur, at laudandi certe conatus mei: ut uero opus ipsum cum ceteris similibus, quibus obruimur, tenebris amandetur, non repugno: illud dumtaxat Plinii rogo animo uerses, lib. IX, epist. 17: Quam multos putas esse, quos ea quibus ego et tu capimur, et ducimur, partim ut inepta, partim ut molestissima offendant? Demus igitur alienis oblectationibus ueniam, ut nostris impetremus.





DE SANCTI DAMASI PAPAE OPUSCULIS ET GESTIS.



CAPUT PRIMUM.

I. S. Damasi genus, et patria. Lector a puero in basilica S. Laurentii. II. Diaconus Liberium in exsilium euntem sequitur, et quem usque ad locum? Cur deinde ad Urbem reuertitur, et an Felicis eligendi auctor clero fuerit. III. Presbyter ordinatus, an a Liberio, an potius a Felice; Baronii sententia. Iu. Premium ad preces Faustini et Marcellini, falsi arguitur, et Damasus uindicatur. u. Quo loco ac pretio sub Liberio reduce ad suam sedem deinceps fuerit.


 I. Damasus natione Hispanus dicitur ab Anastasio: Hispanum uero precise eum uocat Baronius, Franciscus Pagius, Ciacconius, aliique multi, qui etiam de eo Hispanie loco certant, cui sit adscribendus. Hos  fuse recenset Io. Tamaius Salazar in Martyrologio Hispano ad diem 11 Decembris.

His, si in Hispania natum Damasum affirment, repugnat Tillemontius, ac dubitare posse censet, Damasum, eiusque sororem Irenem, Rome natam. Nec fortasse immerito. Pater enim in S. Laurentii basilica primo exceptor, tum lector fuit, qui sunt primi puerorum in Ecclesia gradus. A teneris igitur annis Damasi pater sacre militie tirocinium in ea basilica posuisse uidetur. Preterea ipse etiam Damasus eiusdem basilice, a puerili etate tum lector fuit, tum in ceteris omnibus sacris ordinibus meruit. Nam, ut Eghinactus ait  , Cum etate puerili sub magistro ministraret, et ad magnum cresceret rerum culmen, tunc Romana LECTOR in ecclesia, Acta sanctorum  martyrum Petri et Marcellini ex ore Dorothei percussoris excepit, collegitque, ac ad posteros transmisit. Pueros autem ad gradum lectoris assumi solitos tum ex Siricii et Innocentii epistolis, tum ex uariis a Thomassino  et Bonarrotio  allatis exemplis constat. Agebat itaque Damasus tunc temporis annum saltem decimum tertium, quia uero fere octogenarius obiit, anno 384, in lucem profecto prodiit circa annum 304, ac Romam cum patre ac matre uenisse debuit quadriennis, aut quinquennis infans. Fac igitur ea illum etate tanto ferendo itineri idoneum, an uero Antonius pater, nouus prorsus ignotusque homo, nomen Ecclesie dedisse potuit, statim ac Romam uenit, ac notarius statim, lectorque eius basilice creatus est? Id erat profecto  ab eorum temporum disciplina alienum: nam primo baptizari ac deinde aliquo temporis interuallo probari debuit, an dignus esset, qui clero adscriberetur. Postremo in minorum ordinum exercendis officiis, aut nouennium, aut septennium saltem insumere debuit; quo elapso tempore, si quis sese idoneum probauerat, ad altiores gradus euehi poterat  . Huic autem nouennio, aut septennio, quod Antonius in minoribus ordinibus exercendis transegisse debuit, si alios annos quinque aut sex addas, quos filium natum esse oportuit ante Romanum iter, ac priusquam pater clero adscriberetur, iam accedes ad etatem illam, in qua Damasus positus erat, cum acta SS. martyrum audiit, et memorie mandata descripsit. At uero tunc temporis iam lector fuisse  uidetur. An itaque in inferioribus ordinibus positi, pater et filius, uno fere eodemque tempore, atque eadem in ecclesia? Hoc alii iudicent. Non diffiteor legi in uita S. Damasi ex ms. cod. uaticane basilice, a Sarazanio edita, ut S. martyrem Laurentium,  sic Damasum ipsum gente Hispanum fuisse, quos ideo una genitos patria, una promotos Ecclesia, una in terris basilica cultos, unoque in celis Deo coronatos ait. Dubitari enim uehementer potest, an ipse etiam Laurentius Rome ortus sit. Nam in ueteri Sacramentario, quod Cl. Ioseph Blanchinius edidit, atque auctorem habere censuit S. Leonem Magnum, Romanus nascendo ciuis dicitur  .

II. Post lectoris itaque officium, Damasum ad diaconi gradum euectum scimus; an uero a Iulio, an a Liberio, incertum. Si tamen cum Liberius electus est, agebat Damasus annum 48, uix inducor, ut credam eius ordinationem, ultra prestitutum a Canonibus spatium tam diu dilatam. uidetur itaque uerosimilius gradum hunc sub Iulio consecutum,  actisque sub eodem pontifice magnis rebus interfuisse. Id, ut ego facilius credam, facit preterea familiaritas illa, qua Damasum cum Athanasio iunctum fuisse colligo ex eius Epistola ad Afros, et ex Basilii ad Athanasium ipsum litteris; que tunc cepisse debuit, cum Alexandrinus presul Rome sub Iulio moram traheret, ac sacris ecclesiasticis eius urbis conuentibus interesset, qua etiam inter ceteras causa se detineri aiebat Liberius, quominus in eius damnationem deinde subscriberet  . Quo uero loco apud Liberium Damasus interea fuerit, hinc coniicere possumus, quod eum in exsilium abeuntem secutus fuerit, atque hac de causa factum puto, ut Liberii diaconus aliquando dictus sit, quia nempe pontifex ille eius potissimum opera, et ministerio uteretur, ac  denique inter eos esset, qui uni pape adstabant, palatini diaconi posterioribus seculis dicti  ; sed Luciferiani, et schismatici scriptoris uerba hoc loco afferenda a me sunt, ut impositam hac occasione Damaso ambitus et periurii calumniam amoueam. Agit itaque auctor prefationis ad Marcellini et Faustini preces, quisquis ille sit, de persecutione, qua Liberius, Eusebius uercellensis, Lucifer Calaritanus, et Hilarius Pictauiensis, exsulare coacti sunt, atque hec ait: Hi ergo mittuntur in exsilium pro fide seruanda. Cum Liberio Damasus, diaconus eius, se simulat proficisci: unde fugiens de itinere, Romam rediit ambitione corruptus. Sed eo die, quo Liberius ad exsilium proficiscebatur, clerus omnis, id est presbyteri, et archidiaconus Felix, et ipse Damasus diaconus, et cuncta  Ecclesie officia, omnes pariter, presente populo Romano, sub iureiurando firmauerunt, se, uiuente Liberio, pontificem alterum nullatenus habituros  . Duo itaque statuit, ut uides, hic auctor, que sese mutuo destruunt: primo Damasum, deserto episcopo suo in  itinere posito, Romam clam rediisse, ambitione corruptum, qua nempe summum pontificatum animo conceperat; secundo ea die, qua Liberius in exsilium proficiscebatur, clericos omnes iurasse, se nullatenus habituros alium pontificem, uiuente Liberio ipso, eidem iuramento iurando Damasum quoque adfuisse. At si hoc ille iuramento spem sibi omnem preciderat, qui fieri potest, ut una tantum ambitione corruptus episcopum suum deseruerit, et ad Urbem reuersus sit? Constat itaque Damasum episcopo suo in exsilium abeunti bono sinceroque animo socium se dedisse; at incertum est, quem usque ad locum comitatus illum fuerit, et quare ad Urbem reuersus deinde sit. Onuphrius Panuinius illum Mediolanum usque deducit, ac ex ea urbe a Liberio beneuole  dimissum scribit in Ecclesiastica ms. historia, ex qua Schelstratius  hec recitat: Eum in certum exsilium abeuntem Damasus diaconus, qui postea episcopus Romanus fuit, Mediolanum usque comitatus est; quem ubi relegatum in Thraciam uidit, Romam rediens, cum nulla eius restitutionis spes esse uideretur, auctor clero fuisse dicitur, ut alium pontificem in Liberii locum eligerent; quod tamen nonnulli intelligunt, ac si Damasus huius consilii clero dandi ex ipso Liberii mandato auctor fuerit  . Alii uero Beream usque, illum Liberio socium fuisse scribunt. At cum omnes ueterum testimoniis solidaque aliqua coniectura destituantur, hac de re nichil a me statuendum puto. Hoc tamen ego non concedam, Damasum, cum rediit, auctorem clero fuisse, ut  alter in absentis episcopi locum eligeretur, cum mihi pre omnibus potior sit auctoritas Athanasii scribentis  : Constantium Epicteto ministro usum, adornato in Ecclesie locum palatio, cum tres castratos populorum uice sibi adesse iussisset, demum tres improbos catascopos, haud enim episcopi nominandi, adegisse, ut Felicem quemdam, ipsorum moribus dignum hominem, episcopum ordinarent. Unus itaque Constantius imperator, unus Epictetus, et, ut Hieronymus  ait, Acacius Cesaree, huius tunc illegitime atque adulterine electionis auctor, ac nulle in ea aut suadenda, aut paranda, Damasi et cleri Romani partes fuerunt. Quamobrem si quid a Liberio Damaso ipsi mandatum est, si quid egit ille pro Felice, illud est dumtaxat, ut curauerit eum recipi  loco uicarii ab eodem Liberio constituti, ex recepta persecutionum tempore disciplina, ut Papebrochio placet: Liberium namque Pontificiam semper retinuisse potestatem uix ullus negauerit, qui epistolas in exsilio, ac quo imprimis tempore frangi ac cedere uisus est, ab eo scriptas legat, quas huc afferre superuacaneum puto.

III. Damasus itaque medio interea tempore ad presbyteri gradum euectus dicitur, an uero a Felice, ut Baronius censet  , an, ut aliis uidetur, a Liberio  reduce, minime constat. Una tantum coniectura est, que Baronii opinionem pre altera mihi potiorem efficit. Siquidem eum presbyterum fuisse legimus, cum Liberius, ut ire Constantii se subduceret, in cemeterio Ostriano latitare coactus est; atque ideo non omnino uerosimile uideatur, intermedio hoc tempore, turbulento prorsus, molestiisque grauissimis impedito, quod a Liberii reditu ad eius iteratum secessum interiacet, ordinari illum potuisse. Fieri itaque facile potest, ut inter eos, quos a Felice promotos Liberius, restituta iam tranquillitate, in propriis locis reliquit, ille fuerit.

Iu. Quod uero ad periurii calumniam attinet, clerum Romanum fidem Liberio in exsilium abeunti suam iureiurando obligasse probat etiam Hieronymus  hec in Chronico scribens: Liberio in exsilio ob fidem truso, omnes clerici iurauerunt, ut nullum alium susciperent: que fere uerba Prosper exscribit. At cum altum apud illos de Damaso silentium sit, ualde admodum dubito, ne schismaticus auctor istud quoque ad alia que de eo mentitur, adiecerit; atque hoc ut ego facilius credam, facit Ammiani Marcellini testimonium aperte asserentis, Liberium egre, populi metu, qui eius amore flagrabat, cum magna difficultate, noctis medio asportari potuisse  . Nam si Liberius clam, ac noctis medio cum magna difficultate ob populi metum in exsilium raptus est, qui fieri potuit, ut iuratum fuerit eo die, quo ille in exsilium proficiscebatur? alio itaque die, quam quo scribitur,  iuratum fuerit oportet, atque, ut Hieronymus ait, Liberio in exsilium iam truso: quod si uerum sit, Damasus eidem abeunti comes adiunctus iureiurando adesse non potuit; frustraque Tillemontius medicam huic loco manum adhibet  .

Fac tamen prestitum a Damaso iuramentum illud, nichil hoc obstare potuit, quominus Felici Romanus clerus deinde accederet, eiusque consilii tunc Damasus auctor fuerit. Id uero factum arbitramur, nisi nos his in rebus circumfusa caligo fallit, anno 358 nondum adulto, ac postquam Liberius exsilio frangi, et ad Arianorum partes atque heresim transire uisus est; ac demum postquam Ariani episcopi Sirmii constituti litteras scripserunt Felici, et clero eiusdem Ecclesie ut Liberium ipsum reciperent, atque ambo  pariter apostolicam sedem administrarent  . Tunc enim idem clerus certior factus de iis, que Liberius animo preconceperat, ac palam etiam fecerat, auctaque deinde et confirmata calumnia Liberiane hereseos, ab eo forte recessit, ac sub capite illo esse se diutius non posse censuit, quod ad Catholice Ecclesie corpus pertinere non uidebatur; hinc postquam ille ad Urbem reuersus est, clerus ipse cum primis egre a Felice diuelli potuit, qui quantum ad religionem spectat, omni prorsus reprehensione carebat   , ac res eo uenit, ut seditio aliqua clerum inter, ac populum, et proceres, aliis Felici, aliis Liberio adherentibus, orta fuerit  .

Dixi calumniam Liberiane hereseos, cum prime tantum Sirmiensi formule subscripserit, quod salua fidei integritate fieri potuisse doctiores plerique censent. Nam qui illum secunde Sirmiensi formule, siue Ariane perfidie subscripsisse putant, manifeste falluntur, siue Catholici, quamquam oppido pauci, siue ii a nobis alieni sint; quorum numerum potius quam uires nuper auxit anonymus ille, qui pudorem cum cucullo exuit, historiamque summorum pontificum infeliciter consarcinatam, ac tribus uoluminibus recenter impressam, Amstelodamensium typis edidit. At ne lectorem plus equo detineam, consulat  is, si uoluerit, peculiarem de Gestis Liberii exsulis Diatribam, in qua de iis omnibus, que huc pertinent, actum a nobis est.

Cum uero idem Liberius statim ac rediit, omnem de se suspicionem sustulisset, cum denique Felix amore pacis, ac ne diutius sui causa Ecclesia turbaretur, pontificatu interea cessisse uideri posset  , Damasus cum reliquo clero ad illum, a quo bona fide discesserat, bona quoque fide rediisse potuit, ut etiam fecit citra aliquam pristine existimationis, et gratie iacturam; siquidem constans traditio est, monumentis etiam confirmata, fuisse illum uicarium a Liberio Ecclesie Romane datum, cum ille post abrogatum Ariminense concilium, iterum secessit ab Urbe, seque in cemeteriorum latebras recepit,  ut Arianorum furorem declinaret; qua de re uide, si lubet, Baronium, ac Gesta Liberii exsulis, cap. ultim.

u. Quid preterea Damasus sub Liberio tum diaconus, tum uicarius egerit, incompertum est. In eius ex Archiuo uaticane Ecclesie mss. actis scribitur, illius potissimum opera effectum, ut omnes episcopi, quos imperitia, aut metus in Ariminensi concilio fecerat deuiare, ad fidem catholicam remearent; atque eos ipsum, fauente sibi Hilario Pictauiensi, contra sententiam Luciferi, qui se diuiserat, in communionem et consortium recipi consuluisse. Quidquid horum sit, ego minime dubito, quin ad Ecclesiastica queque grauiora negotia adhibitus fuerit. Nam si quis epistolas, que ante exsilium, et que post exsilium a Liberio scripte sunt, attente legat, ac deinde  eas conferat cum illis, que exsilii tempore ab eo pontifice exarate supersunt, facile cognoscet, quanto alie ab aliis differant. Priorum namque magna in sententiis uis est, et grauitas, nitidus preterea fluensque stylus, ac Damasiano similis: posteriorum uero inconcinna, et salebrosa prorsus oratio; cuius equidem rei unam hanc rationem fuisse puto, quod Damasum, cuius opera tum ante, tum post exsilium usus fuisse uidetur, tunc presto non habuerit, cum in exsilio scriberet.



CAPUT II. 366, DAMASI 1, GRATIANO ET DAGALAIFO CONSS. 367, DAMASI 2, LUPICINO ET IOuINO CONSS.

I. Damasus eligitur Romanus pontifex: at Ursicinus Antipapa a factiosis obtruditur. II. Ceui scriptores conferuntur, expenduntur, ac uera rerum gestarum series inde colligitur, et exponitur: recens anonymus uitarum Romanorum pontificum Amstelodami editarum scriptor refellitur. III. Premium ad Preces Faustini et Marcellini iterum mendax. Iu. Ursicinus exsulat, restituitur, ac rursus truditur, et quam obcausam? u. Baluzius reiicitur.


I. Liberio die 24 Septembris humanis rebus erepto, Damasus eligitur Romanus pontifex, ac die prima  Octobris, que, ut Blanchinus et Pagius obseruant, dominica fuit, consecratur: cuius tamen loco paulo post a factiosis aliquot Ursicinus, siue Ursinus Romane Ecclesie diaconus intrusus est. Rem narrat Hieronymus in Chronico, Rufinus  , Ammianus Marcellinus  , ac Schismaticus ille, qui prefationem scripsit ad Preces Marcellini et Faustini a  Sirmondo editas. Quia uero non omnia omnes persequuntur diligenter, ac in aperta luce collocant, eorum uerba referre opere pretium duxi, ut tota rei series uno oculorum obtutu comprehendi possit.

II. Hieronymus itaque, qui forte presens tunc Rome fuerat, hec scribit: Damasus trigesimus quintus Romane Ecclesie ordinatur episcopus. Post non  multum temporis spatium Ursinus a quibusdam episcopus constitutus, Sicininum cum suis inuadit: quo Damasiane partis populo confluente, crudelissime interfectiones diuersi sexus perpetrate.

Rufinus alia addit, que a Hieronymo omissa sunt, ac sic ait: Damasus post Liberium, per successionem sacerdotium in Urbe Roma susceperat, quem prelatum sibi non ferens Ursinus quidam eiusdem Ecclesie diaconus, in tantum furoris erupit, ut persuaso quodam imperito, et agresti episcopo, collecta turbulentorum et seditiosorum hominum manu, in basilica, que Sicinini appellatur, episcopum se fieri extorqueret, legibus, et ordine, et traditione peruersis: quo ex facto tanta seditio, imo uero tanta bella coorta sunt, alterutrum defendentibus populis, ut replerentur  humano sanguine orationum loca, que res factione Maximini prefecti, seui hominis, ad inuidiam boni et innocentis uersa est sacerdotis, ita ut causa clericorum usque ad tormenta duceretur. Sed assertor innocentie Deus adfuit, et in caput eorum, qui intenderant dolum, pena conuersa est. At Rufinus hoc loco plura complectitur, que alio tempore contigerunt. Ut dicam nunc quod ex utroque constat, illud est, Damasi electionem iure potiorem esse, cum tempore prior sit: cum post primum, secundus esse non possit, ac quisquis post unum qui solus esse debeat,  factus est, non iam secundus ille, sed nullus est  . In ceteris, si alter cum altero conferatur, uidetur Rufinus scribere, Ursinum in Siciniana basilica episcopum a factiosis constitutum, eoque ex facto ortam seditionem, ac interfectiones. Hieronymus autem, cui Ammianus consentit, Ursinum, episcopum iam constitutum, priusquam Sicininum inuaderet: ab eoque cum Damasianos ad eam basilicam confluentes arcere uellet, cedes perpetratas esse.

Nunc audiendus est Ammianus Marcellinus, ethnicus scriptor  : Damasus, ait, et Ursinus supra hominum modum ad rapiendam Episcopatus sedem ardentes, scissis studiis conflictabantur, ad usque mortis uulnerumque discrimina adiumentis utriusque progressis, que nec corrigere sufficiens Iuuentius, nec mollire, ui magna coactus secessit in suburbanum: et  in concertatione superauerat Damasus, parte, que ei fauebat instante; constatque in basilica Sicinini, ubi ritus Christiani est conuenticulum, uno die centum triginta septem reperta cadauera peremptorum, efferatamque tandem diu plebem, egre postea delinitam. Ammianus itaque minime attigit, quis auctor seditionis fuerit, quique ex iis prior sedis occupande cupidus, alterius electionem turbauerit. Nihil preterea de auctore cedis in Siciniana basilica perpetrate; quamobrem nichil ex hoc loco colligi potest, quod Hieronymi ac Rufini testimonium infirmet, quidquid Gallico litterarum D. Ambrosii interpreti uisum fuerit, Ammianum sic intelligenti, ut earum turbarum Damasum reum fecerit  .

 Anonymus Historie summorum pontificum scriptor, cuius superiori capite inscitia et mala fides notata est, tum hoc, tum alio celebri Marcellini testimonio, a Baronio  etiam producto utitur, ut Damaso fastum deliciasque exprobret  . Dignitas profecto, ac splendor, quo Deus Romanam Ecclesiam auxit, ethnicorum perpetuo et inuidorum oculos perstriuxit, quos inter quin tu recensearis, doleasque, nullus dubito. At meliorem a te fidem, aut rationis uim postulo, cum hec ais: »An uero quia Romane Ecclesie prouentuum affatim fuerat, Damasus luxui, deliciisque deditus? An iis uti non potuit pauperibus alendis, hospitio excipiendis episcopis, templorum nitori, et cultui procurando, ac religioni christiane promouende, ut constans Romanorum  pontificum consuetudo fuit  ?« Quod si quis aliquando, sequioribus presertim seculis, meliora decessorum exempla minime secutus est, his addere  Pretextatum tuum profecto posses. Hic enim si Romane Ecclesie pontifex fuisset factus, minime dubito, quin ea summa quam ambiebat dignitate, diuitiarumque copia, ad luxum superbiamque abusus esset. Ceterum, que nunc etiam sit in fastigio tanto regioque patrimonio Romanorum pontificum integritas morum, uiteque modestia, ut eos tantum, quos ego cognoui, ueneratusque sum, commemorem, argumento tibi apertissimo esse possunt, Clemens XI et XII, Innocentius XIII, ac Benedicti duo XIII et XIu, quem diu nobis seruatum cupimus. Quin in Romano clero luxus, et delicie esse potuerint, non ego tecum contendam; illud tamen monebo te, ut cum in ea re probanda Hieronymum et Nazianzenum testes adhibes, uideas quomodo fidem tuam liberes, quoue iure iis auctoribus uti possis ut Florido  et Bailleto, qui illud Marcellini testimonium parui faciunt, confidentia tanta insultes.

III. Sed ut ego reuertar, unde discessi; reliquum est, ut prefationem ad Preces Faustini et Marcellini huc afferam, cuius scriptor rebus, que tunc agebantur, adfuisse uidetur. Primo itaque recitat factionis causas, aitque Ursinianos eos ipsos esse preclaros uiros, qui integram Liberio fidem seruauerant. Damasum uero elegisse periuros illos, qui Felici primum, eoque fatis functo, aut abdicante pontificatum, iterum Liberio paruerant: quibus ad contumaciam cohonestandam premissis, tum hec ait; »Item octauo kalendas Octobris, Gratiano et Dagalaifo conss., Liberius humanis rebus eximitur.  Tunc presbyteri et diaconus Ursinus, Amantius, et Lupus, cum plebe sancta, que Liberio fidem seruauerant in exsilio constituto, ceperunt in basilica Iulii procedere, et sibi Ursinum diaconum  in locum Liberii ordinari deposcunt. Periuri uero in Lucinis Damasum sibi episcopum in locum Felicis expostulant: Ursinum Paulus  Tiburtinus benedicit. Quod ubi Damasus, qui semper episcopatum ambierat, comperit, omnes quadrigarios et imperitam multitudinem pretio concitat, et armatus fustibus ad basilicam Iulii perrumpit, et magna cede fidelium per triduum debacchatus est. Post dies septem cum omnibus periuriis et arenariis, quos ingenti corrupit pretio, Lateranensem basilicam tenuit, et ibi ordinatus episcopus, et redimens iudicem urbis uiuentium,  et prefectum annone Iulianum, id egit ut Ursinus uir uenerabilis, qui prius fuerat pontifex ordinatus, cum Amantio et Lupo diaconibus, in exsilium  mitteretur. Quod ubi factum est, cepit Damasus Romanam plebem, que se nolebat, procedere fustibus, et cede uaria perurgere. Presbyteros quoque numero septem detentos per officium nititur ab Urbe propellere, sed plebs fidelis occurrens eosdem presbyteros eruit, et ad basilicam Liberii sine mora perduxit. Tunc Damasus cum perfidis inuitat arenarios, quadrigarios, et fossores, omnemque clerum cum securibus, gladiis, et fustibus, et obsedit basilicam hora diei secunda, septimo kalendarum Nouembrium die, Gratiano et Dagalaifo conss., et graue prelium concitauit: nam effractis foribus, igneque supposito, aditum, unde irrumperet, exquirebat; nonnulli quoque de familiaribus eius tectum basilice destruentes, tegulis fidelem populum perimebant.  Tunc uniuersi Damasiani irruentes in basilicam centum sexaginta de plebe occiderunt: uulnerauerunt etiam quamplurimos, ex quibus multi defuncti sunt: de parte uero Damasi nullus est mortuus. Post tres autem dies, sancta plebs in unum conueniens cepit aduersus eum Domini mandata recitare, dicentes: Nolite timere eos, qui occidunt corpus, animam uero non possunt occidere: psallebat etiam in laudibus, et dicebat: Posuerunt mortalia seruorum tuorum escas uolatilibus celi, carnes sanctorum tuorum bestiis terre; effuderunt sanguinem eorum, ueluti aquam in circuitu Hierusalem, et non erat qui sepeliret. Sepe itaque eadem plebs adunata in basilica Liberii clamabat dicens: »Christiane imperator, nichil te latet. Omnes episcopi Romam ueniant, agatur causa: quintum  iam bellum Damasus fecit: a sede Petri homicidas foras.« Dei autem populus episcopos conuenire multis precibus exorabat, ut memoratum, tanta impietate maculatum, sententia iusta propellerent: quem in tantum matrone diligebant, ut matronarum auriscalpius diceretur. uoces ergo plebis ad ualentinianum sunt delate principem; qui reditum concessit exsulibus. Tunc Ursinus cum Amantio et Lupo diaconibus XuII kal. Octobrium, Lupicino et Iouino conss., ad Urbem rediit, cui plebs sancta gratanter occurrit. Sed Damasus tantorum sibi conscius scelerum, non mediocri timore concussus, redemit omne palatium, ne facta sua principi panderentur. Imperator nesciens quid Damasus perpetrasset, edictum prorogat, ut Ursino exsilio relegato, nulla  ulterius populos contentio nefanda collideret. Tunc Ursinus, uir sanctus et sine crimine, consulens plebi tradidit se manibus iniquorum, et XuI kalendas Decembris iussione imperatoris ad exsilium sponte properauit. Sed populus timens Deum, nullisque persecutionibus fatigatus, non imperatorem, non iudicem, nec ipsum auctorem scelerum, et homicidam Damasum timuit, sed per cemeteria martyrum stationes sine clericis celebrabat: unde cum ad sanctam Agnetem multi fidelium conuenissent, armatus cum satellitibus suis Damasus irruit, et plurimos uastationis sue strage disiecit: quod factum crudelissimum  nimis episcopis Italie displicebat, quos etiam cum ad natale suum solemniter inuitasset, et nonnulli conuenissent ex eis, precibus apud eos molitur, et pretio, ut sententiam in sanctum Ursinum proferant. Qui responderunt: »Nos ad natale conuenimus, non ut inauditum damnemus.« Ita praua eius intentio corruit, quo nitebatur, effectu: exinde presbyteri diuersis modis afflicti per exsilia et peregrina loca dispersi sunt: ex quibus Marcellinus, et Faustinus, preces ualentiniano, Theodosio et Arcadio obtulerunt.« Hucusque prefatio schismatici scriptoris, que tametsi mendaciis scateat, aliqua tamen continet, que ueritati cognoscende facem prestant.

Primo itaque, cum Liberianam basilicam audis,  eius etiam antiquitatem intelligis. Nam etsi ea uox prestitutum profanis etiam conuentibus locum exprimat, cum tamen idem scriptor, eam undique occlusam, atque ideo a Damasianis obsessam, cum preterea fractas fores, cum tectum destructum asserat, facile etiam tibi fingis locum sacris agendis synaxibus attributum, et instructum, ac populi Christiani confluxu celebrem ut ceteros urbis titulos.

uides secundo anonymum hunc auctorem, quamquam Ursinum prius ordinatum scribat, minime tamen exprimere, utra electio prior fuerit. An uero hoc ille tacuisset, si, ut ordinatione, ita etiam electione Damasum preoccupasset? uerissimum itaque est, quod Hieronymus et Rufinus aiunt, illum scilicet  ambitione percitum cathedram contra cathedram ponere aggressum.

uides tertio, eumdem electum, ac deinde consecratum nulla interposita mora. At ex hoc ipso, tum electionis, et ordinationis uitium magis aperte constat, tum maior Ursini ambitio elucet. Dies enim legitime ordinationis cadebat in primum Octobris, que dominica erat  ; quam tamen factiosus ille diaconus preuertere ausus est. Contra uero Damasi erga sacros canones reuerentia sese commendat, qui post septem ab electione dies ordinatus est, neque clam, aut per agrestem aliquem episcopum, ut alter, sed in Lateranensi basilica pro recepto more, ubi animaduertimus anonymi transfuge oscitantiam, qui scribit Damasum in Lucinis electum ac consecratum.

 Obseruare quarto potes, inter sectatores Ursini septem tantum numerari presbyteros, ac tres diaconos. Atqui ex Cornelio scimus, atque ex Optato  , quadraginta exstitisse titulos, siue Ecclesias, cum uictor Garbiensis Romam pro Donatistis accessit. Eorum deinde numerus auctus fuerat sub Romanis episcopis Cornelii successoribus; nam uix annis quinquaginta a Damasi electione elapsis, septuaginta recensentur presbyteri, qui Eulalio reiecto, uni Bonifacio suffragati fuerant  . Quid sunt igitur decem insana cleri capita, que pro Ursino steterant, habita ratione sacrorum omnium ministrorum, qui tot  in Ecclesiis necessarii erant, ac pro Damaso suffragium tulerant?

Nunc ut ad institutum redeat sermo, ob schismatis huius causam interfectiones tertio iteratas memorat hoc scriptum. Primo in basilica Iulii, atque hec prior intra ipsos septem electionis et consecrationis dies perpetrata est. Queritur quenam sit Iulii basilica, in qua Ursinus tumultuarie electus et consecratus est, ac cedes deinde facta. Sunt qui illam collocant in Patriarchio Lateranensi, atque afferunt aliquot ex Anastasio locos, quibus id adstrui putant. Me tamen dubium tenet Liberiani Catalogi auctoritas, in quo habes Iulium quinque exstruxisse basilicas, tres nempe extra urbem, intra urbem duas, quarum alteram Iuliam simpliciter nuncupat, et in uII regione  collocat, iuxta Traiani forum, alteram uero in regione XIu, trans Tiberim, iuxta Callistum. Quod etiam legitur in breuiario Liberiane basilice. At neque Lateranense patriarchium in regione uII, neque iuxta Traiani forum: quamobrem hec Iulii basilica alibi querenda est, quamquam facilius sit in tanta rerum ac temporum obscuritate ubi non fuerit, quam ubi posita fuerit ostendere. Minime tamen negauerim, quia Lateransis patriarchii pars aliqua fuerit, que Iulia appellaretur. At incertum est, an hec a Iulio, an a Iulia nomen traxerit, cum lectio uaria sit, et modo Iulii, frequentius etiam Iulie scriptum uiderim. Hanc uero lectionem ueriorem esse probat, ni fallor, Anastasius ipse in Sergio primo, cum eam Lateranensis patriarchii partem, basilicam  domus Iulie nuncupat. Hinc enim, aut ab aliqua illustri huius nominis femina, aut a Iulia familia, potius quam a Iulio pontifice sic dictam crediderim. Ex Capitolino enim discimus, M. Aurelium natum in Celio monte, educatumque fuisse in domo aui sui ueri iuxta edes Laterani; fieri itaque potest, ut ad Iuliam Nerue filiam, que, ut Harduino  placuit, uero nupsit, pertineret antea, aut etiam ab illa exstructa esset, deinde uero post alios imperatores, ad Iuliam Flauiam Constantini filiam peruenerit ac Lateranensibus edibus tunc coniuncta, hoc nomen retinuerit; ceterum cum res coniecturis, iisque incertis agatur, sua cuique opinio pro lege sit.

Altera deinde cedes, eaque grauior non diu post primam in Liberiana basilica contigit. Ursino enim  in exsilium pulso, quominus tranquillitas et quies integra restitueretur, obstabant nonnulli ex eius partibus atque ex ipso clero; quos forte iurgia fouere, ac contentionis funem ducere intererat. Cum igitur illi quoque die 24 Octobris iussu prefecti Urbis Iuuentii in exsilium ducerentur, populus cui preerant, eos ui rapuit ex militum manibus, duxitque ad Liberianam basilicam, que factiosorum concurrentium hinc inde atque irrumpentium sanguine fedata est. Huius in Liberiana basilica cedis, nulla apud Ammianum, Rufinum ac Hieronymum mentio, apud Schismaticum contra nulla, alterius quam illi in  Siciniana perpetratam scribunt; quamobrem uiri nonnulli docti hinc colligunt, Sicinianam ac Liberianam unam eamdemque esse basilicam, secus ac alii censent, qui Sicinianam intra septa monasterii S. Antonii statuunt. At aliam esse cedem, que in Siciniana, aliam que in Liberiana basilica perpetrata est, facile intelliget, qui aduerterit aliam Ursino presente et agmen factiosorum ducente, ut Rufinus et Hieronymus scribunt, aliam uero Ursino iam absente, et in exsilium truso, contigisse. Quamobrem si de duplici, eaque diuersa cede agitur, nichil impedit quominus aliam in Siciniana, aliam uero in Liberiana proxima basilica perpetratam dicamus.

Tertia denique illa est, quam fieri contigit ad  sancte Agnetis extra muros, quo schismaticis conueniendi mos fuerat. At hec ad annum sequentem pertinet, atque illa ipsa est, cuius cognitionem a Maximino annone prefecto institutam Rufinus ait. Harum uero interfectionum, ac cedium, nuperus Romanorum pontificum historie consarcinator, Damasum reum agit, una tantum Faustini ac Marcellini auctoritate innixus, quam tanti facit, ut allatis omnibus pro Damaso testimoniis preferat. At quid exspectes ab illo hominum genere, quibus pre ueritate, calumnia potior esse solet et debet?

Iu. Nunc ut res concludamus que anno 366 et 367 geste sunt, et ad Ursinianum schisma attinent: ex his constat Ursinum schisma conflasse: tum deinde uelut eius cediumque inde consecutarum auctorem,  causa prius cognita, ac presentibus et instantibus partibus concertata, ut Ammianus uerbis illis a Foro deductis indicat, cum sociis aliquot presbyteris et diaconibus, in exsilio pulsum a Iuuentio P. U., quem uirum integrum et prudentem cum idem Ammianus uocet, schismaticus hic falsusque scriptor auro Damasi frustra corruptum blaterat.

Ursino itaque cum sociis ab Urbe eiecto, schisma ab eo conflatum, exstinctum uideri poterat, atque ob eam forte causam Prosper in Chronico a Canisio edito  mensibus sex durauisse scripsit. At cum abiisset a prefectura Iuuentius circa Maium aut Iunium anni 367, eique subrogatus esset Pretextatus, ut liquet ex lege Cod. Theod. de Ingrat. Liber., data XIu kalend. Septembris, atque hic magistratum suum  optime, ut sibi uidebatur, auspicaturus, Ursinum eiusque socios exsilio solui et Urbi restitui a ualentiniano obtinuisset, factiosi Romam iterum ingressi sunt die 15 Septembris. Edictum Baronius  recitat Pretextat omissum quo ualentinianus exsulibus ad Urbem redeundi ueniam facit; atque illud, ea que deinde consecuta sunt, circa Iulium, aut Augustum mensem, datum fuisse probant. Nam turbulenti uir ingenii, post duos elapsos a reditu menses, die scilicet 19 Nouembris, alio ualentiniani edicto iterum exsulare coactus est, ut ex hoc scripto discimus. ueram causam silentio preterit eius auctor, ac pro more suo  culpam reiecit in Damasum, cuius fraude hoc factum fuisse impudenter scribit. At que uera ac genuina iterati huius exsilii causa fuerit, partim excitato per hunc auctorem ualentiniani rescripto, partim ex Ammiano Marcellino colligimus  ; ualentinianus enim exsulibus reditum concesserat, hac merito adiecta conditione, ut si iisdem in pristino statu restituti, aliquid spiritu iterum gesserint inquieto, quo tranquillitas reformata turbetur, seuerissima in eos sententia proferatur. Contra uero edicto illo, quo Ursinum rursus expelli iussit, hoc a se factum ait, ut illo relegato nulla ulterius populos nefanda contentio collideret, ut Anonymus ipse scribit: Ursinus igitur post reditum suum ita se gesserat, ut rursus a Pretextato expelli debuerit: quod cum iure factum Ammianus  scribat, Anonymi in Damasum calumnia manifesta est. En uero Ammiani ipsius uerba: Cuius  auctoritate, iustisque ueritatis suffragiis tumultu lenito, quem Christianorum iurgia concitauerant, pulsoque Ursino alta quies pari iam proposito ciuium Romanorum adolescebat gloria clari rectoris, complura et utilia disponentis. Atque hunc, quod spectat annos 366 et 367, Ursini schisma finem habuit.

u. Baluzius iisdem annis Damasi concilia duo consignat: alterum illud est, quod in actis Eusebii presbyteri memoratum legimus; alterum uero illud, quod Anastasius in Damasi uita refert, conuocatum pro accusatione aduersus eum instituta, cui adulterii crimen imputabatur ab aduersariis eius, in eoque etiam Paternianos, seu uenustianos damnatos scribit  .  At utrumque hoc concilium fictitium fabulosumque est: nam quod ad primum attinet, acta illa Eusebii presbyteri tot mendaciis, fabulis et anachronismis scatent, ac fedata sunt, ut operam non necessariam omnino ponat, qui ea sibi singillatim refellenda sumat  . Hinc Bossuetius ipse, seu quisquis ille sit, dum eorum auctoritatem, ut cause sue inseruiat, una tuetur manu, altera falsitatem prodere cogitur, excommunicationem, quam in Liberium a Damaso iam pontifice latam scribunt acta illa apocrypha, ad Damasum presbyterum suo marte reuocans. Nobis itaque cum Tillemontio ridere Baluzium liceat, uana prorsus opinione abreptum, ac sibi plaudentem de hoc primum a se producto consilio, quod numquam exstitit. Quod ad posterius attinet cuius ab Anastasio  mentio iniicitur, si que narrat ille, uera sunt, alio prorsus tempore ea consignari oportet, cum nulla per id tempus sub Damaso synodus habita fuerit  . Preterea institutam contra hunc sanctissimum pontificem adulterii accusationem, non ego facile admiserim, de qua tamen rursus sermo redibit; si quid autem de Paternianis, aut uenustianis, quos in ea synodo a Damaso damnatos ait, Baluzius ex immensa a se collecta penu uberius explicuisset, magnam apud ecclesiastice historie amatores gratiam profecto iniisset. Sed de his etiam aliquid suo loco.



CAPUT III. 368, DAMASI 3, uALENTINIANO ET uALENTE AA. II. CONSS.

I. ualentinianus imperator iteratum Ursini sociorumque schismaticorum exsilium probat, atque unam, quam Ursiniani retinuerant, basilicam Damaso reddi iubet. II. Cedes perpetrata in ede S. Agnetis, que per calumniam Damaso crimini data: graue ob eam causam periculum innocenti pontifici creatum; quod explicatur Rufini et Hieronymi testimonio. III. Euagrius Antiochenus pro Damaso adit imperatorem, a quo innocens pronuntiatur, eaque occasione Hieronymus affertur, et illustratur. Iu. Damasus uotum soluit S. Felici, ut uidetur, Nolano, aliisque martyribus.


I. ualentinianus imperator, cui Pretextatus Ursinum iterato exsilio a se damnatum scripserat, iudicium  P. U. ratum habuit, ut constat ex eius rescripto, quod Baronius recitat ad annum 268, n. 2, quod tametsi nota temporis careat, uidetur ad anni currentis initium referri oportere, quia Ursinus ipse Roma excesserat ultimo pene mense superioris anni, ut uidimus. Hunc, quem imperator dissensionis auctorem uocat, secuti deinde sunt ceteri factionis socii et ministri, quos pariter Urbis prefectus abire iussit, si paucos excipias, qui ne prodirent, in latebras sese abdiderant. Id uero colligimus tum ex scriptore prefationis, qui schismaticos stationes per cemeteria sine clericis celebrasse ait, tum ex alio ualentiniani rescripto  dato pridie kal. Iunii, iisdem conss., quo tamen factiosis ipsis propter quietem urbis eiectis conceditur, ut certo prestitutoque  exsilio soluti, quo uelint loco habitent, Roma excepta. Ceterum nedum Ursini exsilium ualentiniano probatum fuit, uerum prouidentissimo etiam consilio, est urbis prefecto mandatum, ut una illa Ecclesia, que a schismaticis adhuc retinebatur, Damaso attribueretur. uerebatur enim princeps fore ut nullum ex Ursini exsilio fructum Ecclesia caperet, si quam preterea superesse in urbe sineret iurgiorum materiam. Hoc uero a defensore Ecclesie urbis Rome ualentinianus postulatum scribit, ex quo colligimus defensoris ecclesiarum officium in eo positum, ut earum causas ageret apud seculares iudices, atque ad ipsos etiam imperatores accederet, cum rerum ratio id postulare uidebatur. Eorum  uero officium constitutum fuerat diu ante ualentiniani tempora, secus ac nonnulli censent, siquidem Cyriaci cuiusdam, Ecclesie Ancyrane defensoris mentio est apud Epiphanium  . Deriuatus autem ab exemplo ciuitatum, profanorumque collegiorum, que defensores suos habebant, mos iste ad christianam religionem sapienter fuerat. His successerunt, qui sequiori tempore aduocati dicti sunt, qui cum sua abuterentur potestate nonnullorum deinde conciliorum sanctionibus sublati sunt.

II. Hec ad Pretextatum rescripta, cum de rebus  agant post iteratum Ursini exsilium gestis, primos occupant huius anni menses. At popularis estus qui nichil interea aut parum de ui sua remiserat, rursus erupit in mutuas cedes ad S. Agnetem, quo temere factiosi conuenerant, nulla legum contra eos latarum ratione habita; atque hoc facinus pro consueto schismaticorum more, crimini datum immerenti Damaso apud Olybrium, qui circa Iunium aut Iulium mensem Pretextato successerat; ut ex chronologia codicis Theodosiani, ac ex Tillemontio constat. Hic uero cum Aginatio neglecto, quem Reinesius  ex Anicio Paulino olim consule et P. U. descendisse asserit in causis diiudicandis uteretur opera Maximini, qui annone prefecturam post Iulianum administrabat, intelligitur, cur Rufinus postquam  scripserat, humano sanguine repleta orationum loca, statim addat rem hanc factione Maximi in inuidiam boni et innocentis sacerdotis Domasi uersam esse. Maximinus enim, siue ut schismaticis placeret, qui in partes suas traxerant Iudeum quemdam Isaacum nomine eoque accusatore utebantur, siue ut feroci ingenio suo indulgeret, induxit animum, ut Damasum seditionis ac cedis que in Ecclesia ad S. Agnetem perpetrata fuerat, reum ageret apud imperatorem, utque hoc assequeretur, testimonia contra pontificem innocentissimum a uiris perdite fame, atque ab ipsis clericis illata tortura extorquebat. uerum Aginatius urbis uicarius, indignissime ferens, in examinandis causis Maximinum sibi ab Olybrio prelatum  , tum de iis, que contra  Damasum agebantur, ualentinianum certiorem fecit, tum preterea factiosos in suburbiis ex Olybrii conniuentia conuentus agere, unde frequens iurgiorum, ac seditionum, que supererant, fons, et origo. Imperator itaque ueritate cognita conuentus illos suburbanos uetuit statuitque exsilio mulctandos, si intra uicesimum ab urbe lapidem coirent, atque ita Rufino scribente accidit: Ut assertor innocentie Deus adfuerit, et in caput eorum qui dolum intenderant, pena conuersa sit. Enimuero quin res ita gesta fuerit, uix dubitare poterit, qui ualentiniani rescripta attente legerit ad Olybrium et Aginatium eodem tempore data, que magnus annalium parens in lucem protulit  . Ex his enim constat utrumque ex iis ea de re litteras ad imperatorem  dedisse. Sed alia Olybrius, alia Aginatius significauit. Prior enim scripsit perfecisse se: Ut nulla in urbe Roma posset esse discordia, ac christianum populum profunda securitate in otio frui, iis, que per Maximinum annone prefectum ac schismaticos agebantur, studiose dissimulatis. Alter uero imperatorem nichil latere uoluit: Adhuc scilicet misceri, que aliquanto placata fuerant, extramuraneisque cedibus frequenter strepitus excitari. Hisce autem uerisimile est aliqua etiam addidisse de Maximini  erga factiosos ac perduelles studio ut et de preconcepto odio in Damasum pontificem bonamque eius causam: quamobrem hinc factum, ut ualentinianus ipse, qui alias arbitrio Pretextati nulli partium studio addicti, rem totam antea permiserat, nunc Olybrio, quem Maximini artibus antea preoccupatum senserat, parem Aginatio in ea causa potestatem faceret, ac idem utrique mandatum daret. Hisce autem duobus rescriptis ad Olybrium et Aginatium datis, aliud Baronius addit ad Olybrium ipsum, quo imperator conceptam a se uoluptatem significat ex litteris, quibus ille denuntiauerat compressos eos qui sanctissimam legem tumultu et seditione miscuerant. Ex quo discimus illum tandem integre imperatori paruisse, tum mandatum hoc aliis posterius  esse: atque hunc aliquando post biennium finem habuit Ursini schisma.

III. Aginatii litteris pro Damaso scriptis, magnam ceteroquin uim addidisse potuit Euagrius Antiochenus presbyter, qui imperatorem accesserat pro uercellensi femina septies icta; quam rem Hieronymus narrat ueluti gestam, priusquam in Orientem ipse secederet  . Hoc uero officium Euagrius a se deberi censuit Eusebio uercellensi episcopo, quocum antea ex Oriente in Italiam ac Romam uenerat: hac enim captata occasione, duabus aliis de causis Hieronymus Euagrium ipsum laudat: altera, eius opera effectum esse ut: Auxentius Mediolani incubans sepultus prius antequam mortuus uideretur; altera uero ut Romanus episcopus pene factionis laqueis  irretitus, et uicerit aduersarios, et non nocuerit superatis. Utraque uero mire conuenit huic anno. Ut enim Auxentius damnari libere posset, ac pro damnato Ecclesie denuntiari, quod factum fuisse dicam sequenti anno, allaborandum erat, ne imperator, qui eius uelut catholici communioni sese adiunxerat, huic negotio intercederet: quamobrem, nichil mirum est, si ea synodus, qua damnatus edicitur in Holsteniana collectione, imperiali rescripto congregata dicitur. Damasus autem neque umquam magis irretitus factionis laqueis, neque Ursinus cum sociis magis perfecte uictus, et superatus, quam hoc anno: anno enim superiori, quo ab exsilio Romam reuersus est, uictor potius quam uictus uideri poterat.

 Iu. Ferrarius  Damasum Nolam accessisse scribit, ut ad sepulcrum S. Felicis uotum solueret, eo quod eo duce seruatus fuerat, ac mortis uincula ruperat, angustamque eius sepulcro basilicam superstruxisse, quam S. Paulinus deinde latiori alia ac ornatiori a se edificata inclusit. Huic autem rei, quam multi narrant, ac pre ceteris, qui Nolanam historiam nuper conscripsit Io. Stephanus Remondinus  contentus id constituere auctoritate Petri de Natalibus, aliud nullum argumentum superest, preter  unum eiusdem Damasi Carmen Xu . . . , quod reuera uotiuum est, ut Baronius etiam et clar. Muratorius  obseruant. At nisi uotum, a Damaso absente ac longe posito persolutum uelis, hoc satis est, ni fallor, ut illum Nolam accessisse credamus. Neque enim in urbe Roma eo tempore constructa fuerat ecclesia illa, que deinde S. Felicis in Pincis a Pincianorum edibus dicta est  , ut Damasus supplicem in ea statuere sese, ac coram soluere uotum posset. Id preterea neque ab eorum temporum more, neque ab eius loci religione alienum uideri potest, cuius tanta erat fama, ut ex quauis terrarum parte, atque ab ipsa Roma frequens concursus Nolam fieret. Hinc Paulinus  natali eius sancti die iure cecinit:

Ipsaque celestum sacris procerum monumentis
 Roma, Petro Pauloque potens, rarescere gaudet
Huius honore die, porteque ex ore Capene
Millia profundens ad amice menia Nole
Dimittit duodena decem per millia denso
Agmine, consertis longe latet Appia turbis.

Cum autem hic pontifex se capite periclitantem presidio huius sancti martyris seruatum dicat, atque in hoc ille discrimen adductus fuerit inimicorum fraude, sub Maximino prefecto annone, si Nolam accessit, uix alio accessisse potuit, quam hoc, aut sequenti anno, quo hec illi quies, et securitas parta est.



CAPUT Iu. 369, DAMASI 4, uALENTINIANO N. P. ET uICTORE CONSS.

I. Prima sub Damaso synodus aduersus Auxentium pseudepiscopum Mediolanensem. II. Cur hoc anno consignetur? III. Quid in ea actum, constitutumque fuerit? Eius synodica illustratur. Iu. Agitur de uincentio Capuano.


I. Postquam igitur Damasus aliquantum e fluctibus domestice seditionis emerserat, ad catholice Ecclesie curam animum adiecit. Hoc enim anno celebrem illam contra Auxentium conuocauit synodum nonaginta trium episcoporum, cuius apud Theodoretum  , qui numero rotundo utitur, ac Sozomenum  mentio cum laude est. Auxentius cum paucos ante annos iis lusisset uerbis, Hilario teste quibus posset fallere et electos, a ualentiniano, quem in sui communionem fraudulenta confessione traxerat, obtinuerat edici, ne a quopiam Mediolanensis Ecclesia  perturbaretur  . Hac igitur ratione obfirmatus in scelere, magne preterea Ecclesie auctoritate atque imperatoris presidio fultus, Arianum uirus latius propagare, Transpadane ac uenetie episcopos a catholica religione auellere ceperat. Cum autem Hieronymus scribat  post Auxentii seram mortem, Ambrosio episcopo constituto, omnem ad fidem rectam Italiam conuersam esse, facile colligi potest, impium hoc heretici studium non exiguo rei catholice per  diecesim uicaril Italie detrimento fuisse. Ut autem indoctos illos, simplicesque episcopos ad suam heresim perduceret, utebatur subdolis, captiosisque fidei formulis, quas Damasus sceuas interpretationes uocat, atque Ariminensis conciliabuli sexcentorum, ut ille falso aiebat, episcoporum auctoritatem obtendebat, peruersaque hec consilia adhibebat, ne quis ab eo recederet. Hec discimus ex tractatu Hilarii contra Auxentium ipsum, atque ex eius heretici ad ualentinianum libello, unde Romane huic synodo scripteque ab ea epistole lumen accedit. Hisce itaque de rebus Damaso retulerant Galli ac uenetenses episcopi, quos inter Hilarium Pictauiensem, Eusebium uercellensem, qui ab exsilio redux per Illyricum Nicenam fidem confirmans iter fecerat  ac  Philastrium Brixiensem merito numerant eruditi uiri, quamquam decem fuisse episcopos illos, qui contra Auxentium Mediolani congressi sunt, ex eodem Hilario constat. Ex illis igitur intellexerat pontifex, esse aliquos inter primi ordinis sacerdotes, qui siue ex inscitia, siue ex simplicitate sceuis illis interpretationibus ac peruersis consiliis estuantes, hererent inter Catholicam fidem, Arianamque perfidiam. Addiderant Auxentium ea precipue de causa, damnatum pridem fuisse: uerum a Damaso potissimum, sedeque apostolica dandam esse operam, ne labes illa latius propagaretur. Hanc enim ego esse puto horum uerborum uim: Denique Auxentium Mediolanensem hac precipue causa damnatum esse perscribunt, que obscuritate aliqua laborare uidentur; ut  nempe intelligamus, presules illos uigilantissimos anteactas, quibus iam perstrictus fuerat sententias Damaso memorasse, eum in finem, ut illas calculo etiam suo confirmatas Ecclesiis denuntiaret, quo infallibilis atque indeclinabilis auctoritatis uim acquirerent, atque ita fieret, ut ille amplius nocere desineret; sic Galli iidem episcopi superiore seculo Stephanum rogauerant ut litteras per prouincias scriberet, quibus Marcianum Arelatensem in Nouatiano, cuius sequebatur partes, et heresim, iam damnatum, et extra communionem factum, a se etiam publice abstentum constare omnibus posset, ne diutius episcoporum illorum collegio insultare, ac gregem Christi dissipare pergeret  ; quam etiam ob causam Basilium, ut Eustathius et Apollinaris  publice a sede apostolica damnati denuntiarentur, postulasse legimus  atque hinc tum eius discipline diuturnitatem cognoscimus, tum eam esse, quam dixi, eorumdem uerborum uim. Damasus itaque synodum congregat hoc anno ex 93 episcopis compositam, tum ut late prius in Auxentium sententie, rate a sede apostolica haberentur, tum ut Nicena fides confirmaretur, abrogato Ariminensi concilio, atque ita qui nutare in fide, ac secus ac Dei conuenit sacerdotes,  sentire uiderentur, errores suos deponerent. Hoc uero abunde prestitum fuisse constat ex eius ad Illyricos epistola, quam Theodoretus ac Sozomenus recitant, Holstenius autem Latinam ac primigeniam edidit  .

II, III. Nunc cur eam cum magno Baronio, Sigonio, Petauio et Holstenio hoc anno congregatam censeam, rationes accipe: 1o constat ex proemio Precum Faustini, ac Marcellini, nullos ad synodum conuenisse episcopos, antequam Ursinus exsilio pulsus esset. Ille autem extorris factus est die 16 Nouembris anno 367. Cum autem Damasus rebus ita sedatis potius quam compositis, episcopos ex Italia conuocasset pro natali ordinationis sue die, qui incidebat in kalendis Octobris subsequentis anni,  cumque ii, qui conuenerant, in synodum coire noluissent, iam liquet ante hunc annum, nullum habitum sub Damaso concilium. En uerba schismatici scriptoris: quod factum crudelissimum  nimis episcopis Italie displicebat, quos etiam cum ad natale suum solemniter inuitasset, et nonnulli conuenissent ex eis, precibus apud eos molitur, et pretio, ut sententiam in Ursinum proferant, qui responderunt: Nos ad natale conuenimus, non ut inauditum damnemus. Nulla uero est solida ratio, cur allatum testimonium hac in parte repudiemus, cui preterea fidem adstruunt, tumultus, seditiones, ac cedes, quibus tum Damasum, tum Urbem ipsam anno elapso agitatam fuisse liquet. 2o Accedit auctoritas Sozomeni, qui Patres  ad synodum conuenisse scribit, oppresso iam opera prefecti Urbis Ursini schismate, quod uix obtineri potuit anno 367 iam labente, ut uidimus. Tunc enim dumtaxat ac postquam quies Urbi restituta est, episcopi ex multis prouinciis Romam conuenerunt, et Auxentium eosque, qui idem cum illo sentirent, alienos esse a communione sua decreuerunt  . Constat itaque in ea, que post schisma oppressum, synodo primum coacta est, damnatum Auxentium; sed oppresso schismate, non illico coacta uideri potest. Nam post acceptas Gallorum ac uenetensium relationes, Damasus habuit opus aliquo temporis spatio, ut deliberaret ac statueret, num synodus congreganda esset, ut illam deinde indiceret, ac demum ut tot episcopos ex diuersis Italie et Gallie  partibus euocaret: illis uero indulgenda erat mora aliqua, qua se itineri parare possent, atque ut e longinquis partibus Rome prestituto die adessent, quibus omnibus conficiendis integrum anni spatium uix longum uideri poterit.

Scio uiris doctissimis magis placere, ut synodus, qua Auxentius damnatus est, anno 370, aut etiam serius, ac, ut Pagius ait  , anno 372 consignetur. Sic uero rem statuunt: Damasus anno 367 aut 368 synodum congregat, qua confirmat Nicenam fidem, lapsos persecutionis tempore sacerdotes ad officium reuocat, Ursacium, et ualentem Occidentalium  Arianorum antesignanos damnat nulla de Auxentio inquisitione facta, scribitque de his actis ac decretis synodicas litteras. Censet autem Pagius litteras tunc scriptas ab ea synodo eas ipsas esse, quas episcoporum Italie, nomine, fratribus per Illyricum paternam fidem retinentibus inscriptas Hilarius recitat in Fragmentis  . Tum uero Athanasium iis lectis synodum Alexandrie congregasse, ex qua epistolam tum ad Afros scripsit, ut eos contra Arianorum fallacias instrueret, tum etiam Damaso, ut gratias ipsi ageret, quod Ursacium et ualentem ab Ecclesia eiecisset, moneretque preterea, ut eodem iure contra Auxentium uteretur: Damasum uero Athanasii atque Alexandrine synodi monitis excitatum, anno 370 aut etiam serius, concilium illud 93 episcoporum  cegisse, in quo Auxentius condemnatus est, et munere ac dignitate deiectus. Hoc constare putant ex alia eiusdem Athanasii epistola ad Epictetum, quam altera posteriorem censent: ait enim ad Afros scribens: Satis quidem sunt, que a dilecto et comministro nostro Damaso magne Rome episcopo, ET A TOT EPISCOPIS una cum illo coactis, nec minus ea, que ab aliis synodis in Gallia, et Italia celebratis scripta sunt de sana et orthodoxa fide; tum uero cap. 9, hec addit: Sic nos igitur affecti cum contigisset nos in unum conuenire, litteras quoque dilecto nostro Damaso magne Rome episcopo misimus de Auxentio, qui Mediolanensem inuasit ecclesiam, cuius illi gesta narrauimus, eum nempe non modo esse Ariane hereseos sectatorem, sed etiam multis sceleribus  obnoxium, que cum Gregorio impietatis sue socio perpetrauit, NOSQUE MIRARI CUR NONDUM DEPOSITUS, ET AB ECCLESIA EIECTUS SIT, gratiasque retulimus eius pietati, necnon iis, qui in magnam Urbem conuenerant, quod Ursacio, et ualente, aliisque, qui cum illis sentirent, eiectis, catholice Ecclesie concordiam seruassent. At damnato interea Auxentio per Damasum, Romanamque synodum, idem Athanasius hec ad Epictetum scripsit: Arbitrabar equidem omnium, qui umquam fuere, hereticorum uanam loquacitatem a Nicena synodo compressam fuisse: nam que illic a Patribus promulgata fides est, ad impietatem omnem aduertendam sufficit; quamobrem cum hoc tempore uarie synodi per Galliam, Hispanias, et magne Rome celebrate sunt, quotquot eo conuenere, eos qui  etiam num latenter heresim sapiunt Arianam, AUXENTIUM nempe, Ursacium, ualentem, et Caium ex Pannonia, communi calculo damnarunt.

At uereor, ne hec Pagii, aliorumque uirorum doctissimorum sententia de duplici hac synodo, quarum prior Ursacium et ualentem damnauerit, Auxentium non attigerit, altera uero hunc etiam eadem pena perstrinxerit, excogitata magis ex ingenio, quam uera sit. Neque enim ulla ante hunc annum aut habita a Damaso synodus est, ut dixi, aut haberi facile potuit, tanto presertim numero Episcoporum, quot in illa adfuerunt. Epistola autem illa,  que Fratribus per Illyricum paternam fidem retinentibus inscripta est, et quam Pagius ad eam Damasi synodum reuocat, quam primam statuit, ad Liberii Pontificatum pertinere probant BB. sancti Hilarii operum editores; sed quod grauius est, illa ipsa ad Afros epistola, cuius auctoritas ostenditur, duas illas synodos euertit potius quam adstruat: Athanasio enim eo loco, una eademque collecta Rome synodus est, qua Damasus Nicenam confirmauit fidem, que Ecclesie catholice concordiam seruauit, que Ursacium et ualentem, aliosque, qui cum illis sentiebant, a communione eiecerat, atque ob hec omnia eidem Pontifici Athanasius gratias egerat: si uero ab eorum qui cum Ursacio, et ualente sentiebant numero, nemo Auxentium separandum esse  dixerit, nemo etiam iure negauerit, quin eius quoque nomen eadem cum reliquis damnatione comprehensum ab Athanasio fuerit. Hinc quos ille sub generali ualentis et Ursacii sociorum nomine non obscure designat, et a communione eiectos ait in epistola ad Afros, Auxentium scilicet, et Caium ex Pannonia nominatim exprimit in epistola ad Epictetum, ueluti sese explicans, atque eos eiusdem cum Ursacio et ualente pene socios factos inquit ab illis ipsis, que memorat conciliis magne Rome, per Galliam, et Hispanias celebratis; frustraque proinde alia posterior excogitata est synodus a Damaso conuocata, monente Athanasio, ut Auxentius damnaretur, qui damnatus hoc anno atque ab hac synodo fuerat. Accedat postremo, quod eadem ad Afros epistola Romanam  eam synodum, qua Ursacius et ualens eorumque socii damnati sunt, ex magno episcoporum numero compositam fuisse asserit, ut uidimus. An igitur aliam apertius designare potest, quam que tribus et nonaginta ex Gallia, Italia, aliisque partibus congregatis constitit, qua de nunc agimus? At, inquiunt, si Auxentius ab hac synodo damnatus fuerat, cur Damaso scribit Alexandrinus presul, mirari se cur nondum depositus, et ab Ecclesia eiectus sit? At ego respondeo, non eam esse quam illi putant Athanasii mentem, atque eius loci sententiam, sed aliam prorsus, eorum temporum rationi magis consentaneam: cur enim mirari ille potuit, Auxentium hactenus non fuisse depositum, quem in ipsa eadem epistola ad Afros, cum Ursacio  et ualente aliisque heresis sociis ab Ecclesie communione reiectum, non obscure expresserat, ac preterea minime ignorare nequiuerit ipsum eodem anathemate uariis in locis, et a pluribus conciliis sepe perstrictum  . Cum itaque hoc etiam loco scribit mirari se cur non ille depositus, et ab Ecclesia pulsus fuerat  , aliquid amplius postulauisse uidetur a Damaso, quam ut ille iterum damnaretur; atque illud est, ne Mediolanensi Ecclesie diutius  incubare permitteretur uir plane dignus, qui throno et Christiano nomine exueretur: uerba enim et , quibus Athanasius utitur, tum pronuntiatam aduersus reos sententiam, tum ipsam etiam eius, ut aiunt, exsecutionem exprimunt, si quis illi aliquando casus, aut si qua uis, ut in hac causa rescriptum ualentiniani, moram fecisset. Sic Paulus Samosatenus quamquam ab Antiochena synodo damnatus esset, ab Ecclesia tamen per secularem potestatem exturbatus dicitur ab Eusebio  ; ac Photinus et si sepe antea depositus, et a communione unitatis iam pridem abscissus fuerat, quia tamen per factionem populi numquam re ipsa amoueri potuerat, a Socrate et Sozomeno tunc depositus dicitur, ab Hilario deiectus, cum Orientales, qui Sirmium accesserant,  eum sede, et loco per imperatorem Constantium expelli curarunt, et obtinuerunt  .

Hoc itaque, ut mihi quidem uidetur, primo sub Damaso concilio, atque hoc ipso anno, confirmata, et encyclicis litteris promulgata Auxentii damnatio est, siquidem imperator uetuerat ne throno et sede quam inuaserat, exueretur; Ariminensis preterea iterum proscripta formula, ac Nicena fides roborata; ut ex epistola constat, quam Damasus ipse eiusdem concilii nomine ad Illyricos scripsit, queque tantum ex eius actis superest. Baronius damnatum eodem tempore Ursicinum censet; sed littere ualentiniani, ad quas prouocat  , hac de re nichil aiunt. Hoc tamen in ea synodo factum fuisse mihi etiam uerosimile fit, quia ex testimonio Faustini et Marcellini  scimus, Damasum id iam precogitasse anno elapso, atque erat tum discipline, tum unitati, ac tranquillitati Ecclesie pernecessarium, ut hic damnaretur statim ac rerum ac temporum conditio ferre poterat, prout actum in schismate Nouatiani a Cornelio fuerat  .

Queritur, an epistola illa, quam Damasus synodi nomine ad Illyricos scripsit, Greco primum an Latino sermone conscripta sit, et an germanum eius exemplar illud sit, quod Theodoretus recitat, an illud quod Holstenius edidit. Labbeus, ualesius, ac Tillemontius hanc laudem Holsteniano exemplari attribuunt: Constantius eam illi abiudicat, ut in Grecum exemplar transferat, sed, ut ego puto, leuissimis inductus coniecturis: nulla enim est ratio, cur Damasus  Grecam epistolam ad Illyricos scripsisse dicatur, qui Occidentalibus accensebantur, et Latina lingua utebantur; nullaque proinde probabilis coniectura est cur, quod Holstenius reperit, sumptum potius ex Greco sit, quam ipsum Latinum ac primigenium exemplar. Deinde neque Damasus, neque alii Occidentales hypostasis uoce utebantur, ut substantiam exprimerent, Basilio pre ceteris teste  : hinc in ipsa epistola, quam Holstenius  edidit, legitur Patrem et Filium unius esse substantie tantum. Non ergo, ut uerbis utar doctissimi tertii Basilii operum tomi editoris, dixerunt Occidentales, Patrem et Filium eiusdem esse , , ut habent Greca exemplaria, sed tantum eiusdem , omissa uoce: atque inde colligitur eos non Grece scripsisse, nec epistolam, que est apud Sozomenum, ac Theodoretum primarium esse, ac germanissimum exemplar, ut eruditus editor litterarum summorum pontificum contra Tillemontium et alios contendit, sed potiori iure hanc laudem edite ab Holstenio epistole tribuendam  . Grauissimi uiri iudicium confirmatur ex uaria lectione atque interpretatione, que apud Sozomenum, Theodoretum, atque Epiphanium obseruari potest atque etiam a ualesio  animaduersa est: hec enim, ni fallor, manifeste probant, epistolam primo Latine scriptam, ac deinde pro utriusque Greci scriptoris ingenio, ac etiam, e diuersis exemplaribus uarie ab utroque intellectam, ac Grece diuersimode fuisse expressam.

Ex hisce autem Damasi litteris ad Illyricos episcopos, uir doctissimus Iosephus Augustinus Orsi, supremam sedis apostolice auctoritatem, ac irreformabile iudicium egregie asserit. Nam cum ex Romane huius synodi mente ait pontifex: Neque enim preiudicium aliquod nasci potuit e numero eorum, qui Ariminum conuenerunt, cum constet neque Romanum episcopum, cuius ante omnes fuit expetenda sententia, neque uincentium, neque alios, huiusmodi statutis consensum aliquem commodasse: inde merito conficit,  non utcumque in Ecclesiarum et Patrum consensione, et unitate conciliorum uim esse repositam, sed eam inde potissimum esse repetendam, quod cum romano pontifice ueluti capite coniunguntur, eo plane modo, quo salus, et uita, motusque corporis in integritate sita sunt, et mutua membrorum coniunctione, et tamen ex eorum cum capite coniunctione, atque ex ipso capite defluant, et originem ducant. Hinc quia Nicene synodo per legatos suos Romanus pontifex adfuerat, et assensum prestiterat, Damasus fidei formulam tunc prescriptam, Apostolorum uocat, siue Apostolicam, Ariminensem uero reiicit, quod eo consensu careat. Ut enim pergit uir clarissimus, Ariminensem formulam, et Nicenam, Romane huius synodi episcopi inuicem  conferunt, et priorem quamuis illi maximus episcoporum numerus suffragatus erat, ideo potissimum explodunt, et nullius momenti esse decernunt, quoniam absque Romani pontificis assensu condita fuerat; Nicenam uero ideo perpetuo retinendam esse constituunt, quoniam Apostolorum, id est, sedis apostolice, siue Romani pontificis sententia et auctoritate firmata fuerit  .

Iu. Mirum tamen uideri possit, uincentium illum, Capuanum scilicet, aperte laudari, quod sacerdotium tot annos illibate seruasset. An uero de eo, qui ut cum Arianis faceret, Athanasii communionem deseruerat,  hec merito dicta uideri poterunt? Mihi itaque opinio subit, uincentium nichil umquam admisisse, quo aut a fide, aut ab Ecclesia, atque Athanasii communione ipsum discessisse palam constare posset. Unam Liberius eius simulationem dolet in litteris ad Osium, et Eusebium uercellensem  ; quid uero simulationis nomine intelligat, explicat ipse, cum ait, non tantum nichil impetrasse uincentium a Constantio, ex iis, ob que legatus fuerat, sed uideri sententiis Orientalium accommodasse consensum, in eorum scilicet ire consilium, qui dogmatis Ariani seponendam tunc cognitionem, atque unam Athanasii damnationem urgendam, proponendamque censebant, ut idem pontifex exsilio iam fractus explicat in epistola ad Orientales  . At si uincentius consensum accommodare  uidebatur, nondum profecto re ipsa accommodauerat, sed falsa ea spe lactabat hereticos, ut tempus interea duceret, atque exsilio, quod imperator in repugnantes statuerat, sese subtraheret. Hanc sententiam confirmare uidetur tum Athanasius ipse in Apologia ad Constantium, cum ait: uincentium uim non uulgarem, grauesque contumelias passum, donec significaret nolle se cum Athanasio communicare  ; tum preterea Liberius in epistola ad eumdem imperatorem missa per legatos posteriores Luciferum, Pancratium, atque Hilarium, expressis his uerbis: Manent legatorum, uincentii scilicet et Marcelli, littere, qui ad Clementiam tuam fuerant destinati, que NUPER uenerunt, quibus significant propter turbationem quidem omnium Ecclesiarum, se quidem ante succumbere  sententiis Orientalium uoluisse, proposuisse tamen conditionem, ut si iidem Arii heresim condemnassent, hoc genere inclinati eorum sententiis obedirent. Hinc igitur liquet, legatos illos cum hec scriberent, lapsui proximos, at non fuisse prorsus uictos, atque hanc exstitisse causam, cur Liberius litteris illis acceptis, alios legatos mitteret, prioribus scilicet iam pene fractis, ac rei agende ob illam simulationem ineptis. Ceterum non hec eo disserui, ut uincentium culpa omnino carere affirmen, sed ut intelligamus, quo sensu is illibatum tot annos sacerdotium seruasse, a Damaso dici potuerit, quatenus scilicet nichil ille aut contra fidem, aut contra Athanasium palam gesserit.



CAPUT u. 370, DAMASI 5, uALENTINIANO ET uALENTE III AA. CONSS.

I. De Illyricana synodo agitur, que Romanam hanc subsecuta est, scriptisque ab illa et ualentiniano imperatore litteris. II. Que afferuntur et expenduntur. III. De Zanobio Florentino episcopo. Iu. De ualentiniani lege Damaso inscripta, et Theodosiano Codici inserta; ac defenditur Baronius.


I. Damasi spem minime frustrarunt Illyrici episcopi: eius enim synodicis litteris excitati, cum conuenissent, consubstantialis Trinitatis fidem confirmauerunt, ut Rome sub eo pontifice factum fuerat. Polychronium  preterea, Telemachum, Faustum, Asclepiadem, Amantium, et Cleopatrum damnauerunt, quos si quis suspicetur, eosdem esse, qui antea ueluti nouatores apostolice sedi delati fuerant a Gallie et uenetie episcopis, habebit suspicionis sue non leuem coniecturam a Socrate et Sozomeno  qui Mursam Pannonie, id est Illyrici castellum in Galliis collocant: nam latius nimirum Gallia accepta inuenitur aliquando, quam uulgo fieri consueuit. Tum deinde ipsius, ut ego quidem puto, Damasi, et Romane synodi mandato, de his omnibus fecerunt certiores Asianos episcopos per Elpidium legatum, atque eos hortati sunt, ut et ipsi Trinitatem consubstantialem esse perpetuo predicarent, atque errore deposito, in quo dudum uersati fuerant, Nicene fidei  formulam profiterentur. Illyricane huius synodi litteris per Elpidium legatum afferendis, suas adiunxit in eamdem sententiam ualentinianus imperator, atque utrasque Theodoretus, ac Nicephorus recitant ex latino, ut ego censeo in grecum sermonem uersas  .

Cum autem ualentinianus in iis aperte scribat, Romanam synodum, quam Illyrici pre oculis habuerant, paulo antea fuisse habitam, hinc ualesius recte conficit, tum eam, que in Illyrico coacta fuit, alterius consequentem esse, tum eamdem non posse differri ultra hunc annum, secus ac nonnullis nulla solida ratione uisum est. Hoc preterea confirmant tum ipse eiusdem synodi littere, inscripte episcopis dieceseos Asiane, Phrygie, Cataphrygie, Pacatiane;  tum potissimum ualentinianus ipse, cum eos omnes sedulo monet, ne ultra ualentis auctoritate contra rectam fidem abuti, neue sedulos Dei ministros persequi pergerent. Id enim potissime factum currenti anno, quo ualens longam in Phrygia moram traxit  , ac prosperis aduersus Barbaros successibus elatus, cum totum se dedisset Arianorum factioni, prouincias omnes Constantinopolim inter et Cappadociam interiectas, quidam ueluti pestilens turbo afflauit, disiecitque, atque Ecclesiis, quas legitimis pastoribus orbauerat, hereticos superinduxit. Nam cur Illyricane synodi Patres, cur ualentinianus ad episcopos tantum Asiane dieceseos, Phrygie, ac Cataphrygie, Pacatiane scriberent, cur eos monerent, ne Catholicos presules persequerentur, si de alia, quam que iis in  locis tunc temporis ferueret, persecutione agebatur? Subsequens enim persecutio, qua Syria, Aegyptus, Mesopotamia, alieque remotiores prouincie deinde uexate sunt, cum nichil ad eos episcopos attineret, non erat cur eorum pre ceteris studium postularetur erga Catholicos. Ceterum harum grauissimarum rerum occasione, atque hoc tempore ceptum fuisse crediderim litterarum commercium Damasum inter atque Ascholium, atque huic commissum Illyricanum apostolicum uicariatum: Ascholium enim circa ea tempora Thessalonicensem Ecclesiam administrasse, Tillemontius  ex Ambrosio et Basilio coniicit, quamquam uir clar. Gorgneus Suessionensis canonicus eius ordinationem referat ad Ariminensis concilii tempora  .

II. Magnus itaque Baronius lapsus est, cum deceptus potissimum hisce ualentiniani litteris, que in codice, quo ille usus est, Gratiani inscriptione caruerant, preferebantque Eustathii nomen, quem putauit esse celebrem Sebastenum episcopum ac olim Lampsacene synodi ad apostolicam sedem legatum, hec omnia retulit ad annum 365 et ad Liberii pontificatum, ut eo loco Pagius recte obseruat. Neque, enim Eustathius ille, cuius in litteris eius synodi ad Asianos scriptis mentio est, Sebastenus fuit, sed alter forte in Illyrico episcopus, atque ille cuius apud Chrysostomum mentio est  ; existimat preterea  Elpidium illum, cuius in litteris Illyricorum episcoporum nomen exprimitur, Romane Ecclesie presbyterum fuisse, atque illum ipsum, quem Iulius ad Orientales cum Philoxeno pridem legauerat. Nititur hec magni uiri opinio hisce Grecis Illyricorum epistole uerbis: , ; que Christophorsonius, Camerarius et Langus sic reddunt, ut Elpidium ab urbe Roma, que est imperii caput, missum dicant: ab Epiphanio autem scholastico, quem sequitur Sirmondus, ea sic accipiuntur, ut Romanum imperium potius quam urbem Romam, atque imperatorem potius, cuius Elpidius litteras ad Asianos attulit, quam Urbis episcopum  designent. ualesius  Christophorsonii pro parte, pro parte uero Sirmondi interpretationem probat, atque ita intelligit, ut Elpidius ille non Ecclesie Romane presbyter, ut putauit Baronius, sed in Illyrico episcopus fuerit, ac Greca uerba sic reddit: Necesse itaque habuimus dominum et comministrum nostrum Elpidium ab urbe totius imperii regina ad uos mittere cum his litteris, cogniturum, utrum ita se habeat predicatio uestra: rationem uero cur Elpidius ille ab urbe Roma dici possit, hanc esse putat, quod ille ab episcopis in synodo congregatis ad Damasum missus fuerat, atque inde legatione, ut necesse erat, ex ipsius synodi mandato accepta in Asiam profectus sit. Ut tamen dicam quod sentio, nuspiam legi, supremam sacerdotii dignitatem dictam aliquando,  citra adiunctam uocem aliquam, que sacrum a profano magistratu distingueret: hinc est, quod Nazianzenus episcopatum Chrysostomus uocat. Quid itaque censeas, si, ut hoc loco res se habet, ea ipsa uox aliam adiunctam habeat, que profanum potius, quam sacrum magistratum designet? Deinde quo alio exemplo statui poterit, hisce uerbis Urbem significari? uix itaque ferenda aut Christophorsonii, qui urbem Romam imperii caput, aut ualesii interpretatio est, qui  sub iis Damasum Urbis Romane episcopum designatum intelligit. Neque uero Sirmondi opinio difficultate caret, cum ea sic reddit: Sed necessitas nobis imposita est, ut ad uos mitteremus dominum et comministrum nostrum Elpidium, a regio Romanorum principatu litteras habentem. Quamquam enim me non lateat, iis uocibus Romanum imperium sepe designari, cuius rei alia afferri exempla possent; cum tamen Illyrici episcopi scribunt Elpidium se legatum mittere, , de iis litteris agunt quas ipsi scripserant, ac Elpidio ferendas dederant: unde Epiphanius, cuius interpretationem Sirmondus sequitur, particulam has adiunxit, quam ille omisit. Hoc igitur loco, atque iis uerbis ualentinianum ipsum imperatorem, designare non possunt. Accedat, quod  cum synodica hec Epistola exarata fuit, ualentinianus nondum scripserat, neque episcopi illi tunc certo scire poterant, an ille suas Concilii litteris adiuncturus esset, quod tamen eisdem cognitum, certumque esse debuisset, ut de iis mentio eo loco facta, existimari posset. Horum igitur uerborum alia omnino uis esse debet, quam que illis a uiris his doctissimis attribuitur. Si quis itaque sic ea interpretetur, necessarium duximus ad uos dominum et comministrum nostrum Elpidium mittere has litteras habentem, a Latino Imperio, Latino scilicet sermone scriptas, forte, aut ego fallor, aut propius accedet ad uerum, ac locum planiorem, atque extricatiorem reddet. Constat enim a grecis scriptoribus sub uocabulo latinos designari ac exprimi solitos.  Hinc Sozomenus ait, Photinum doctum scripsisse, ac Socrates illum lingue haud expertem uocat. Eodem quoque sensu, Tertullianus, Rufinus Aquileiensis, Cassianus Massiliensis, aliique Latini Patres Romani dicti sunt  . Ac Hieronymus ipse in Illyrico ortus, de Orientalibus queritur, quod nouellum a se homine Romano nomen exigerent: idque aliis exemplis confirmari posset.

III. Scribit annalium parens hoc anno Damasum Romanum pontificem, Constantinopolim misisse sanctum Zanobium, Florentinum deinde episcopum, qui insultantem Arianorum petulantiam cerceret, quod tamen ante Baronium scripserat Petrus Casella ueteres, ni fallor, Florentine Ecclesie traditiones  secutus  . Actorum profecto, quibus uir magnus adductus est, ut hoc scriberet, leuissima prorsus fides est, ut Tillemontius  probat, ac Bollandus, qui ea minime describenda censuit; frustraque recentior aliquis in iis uindicandis operam collocauit suam. Quod pro hac opinione obseruari potest, illud est, quod ualens anno illo pene integro Constantinopoli abfuit: Eudoxius preterea Arianus defunctus  fuerat, ac plurimum intererat eius loco catholicum pastorem eligi. Probabile itaque est, Damasum captata occasione, aliquem eo misisse, qui suo nomine Catholicos confirmaret, eisque ea in re procuranda auxilio esset, cum constet alio loco  eius pontificis studium optimo eligendo eius Ecclesie episcopo non defuisse. Euagrius reuera a Catholicis electus tunc fuit, quod Socrates ac Sozomenus factum scribunt opera Eusthatii, Antiocheni episcopi, qui clam in Urbe, et Catholicos ad rectam fidem hortabatur. At cum magnus hic presul diu antea, si Theodoreto fides est, ad superos abiuisset  , quid si dicamus, utrumque auctorem, unum pro altero, Eusthatium scilicet pro Zanobio supposuisse?

Iu. Quidquid horum sit, certum est, hoc anno  Damaso directum celebre ualentiniani rescriptum, contra clericos, falsosque monachos, qui religione abutebantur ad captandas uiduarum, aliarumque suspectarum feminarum hereditates. De hac ipsa lege Hieronymus  et Ambrosius agunt  , iisque auctoribus constat eamdem ecclesiasticas tantum personas respicere, non autem prohiberi Ecclesias quominus legata et hereditates caperent. Hinc idem Hieronymus: sit heres, sed mater filiorum, id est, gregis sui Ecclesia, que illos genuit, nutriuit, et pauit. Cum autem lex illa a Damaso populo in Ecclesiis lecta fuerit, inde colligi potest, quo ille studio allaboraret, ut cleri sanctitatem, famamque integram seruaret, seseque preterea ab omni auaritie suspicione alienum probaret. Nam cur dicamus cum Gotofredo,  illam iubente ualentiniano potius quam Romano ipso episcopo in ecclesiis publicatam, ueluti moderande suorum cupiditati perutilem, et necessariam? An aliquod imperatorii huius precepti in ipsa lege uestigium est? An preterea moris erat, ut imperatorum leges, si que ad rationes Ecclesie pertinerent, in ecclesiis legerentur? Hoc nemo dixerit, aut saltem probauerit. Nam que de clericorum priuilegiis lex a Constantio lata fuerat, quamquam Felici pape directa, tamen apud acta, ciuilia scilicet, et Urbane prefecture, aperte lecta dicitur  . Cum itaque hec, de qua agimus, fuerit in Ecclesiis preter morem proposita, iure meritoque hoc factum uno iubente Damaso, imo eodem impulsore legem illam ab imperatore latam, Baronius censuit, quod ad huius  pontificis laudes accedit; nec uideo cur Baronii opinionem, que eruditis placuit, Constantius reiiciat. Ceterum que indoctus Iannonius hinc conficit, pretermittenda censeo, tum quod ea huc non attineant, tum quod illum hac ualentiniani lege ad suas confirmandas opiniones abuti, aperte demonstret P. Antonius Blancus, quem consulas si lubet  .



CAPUT uI. 371, DAMASI 6, GRATIANO AUG. II ET SEXTO PETRONIO PROBO COSS.

I. Reuocati ab exsilio Ursiniani, quo conclusi fuerant; suburbicarie prouincieque; Rufini de suburbicariis Ecclesiis sententia. II S. Basilii Magni ad S. Athanasium, et Damasum littere hoc anno scripte, que illustrantur: et Anonymus Amstelodamensis refellitur. III. Recensentur cause alie, cui idem Basilius ad Damasum scripserit, eaque occasione de Antiocheno Meletium inter et Paulinum dissidio agitur, et de Marcello Ancyrano. Iu. Hic ab heresi uindicatur, ac Basilium postremo meliora edoctum, a preiudicata aduersus eumdem Marcellum opinione discessise probatur.


 I. Baronius hoc anno duo recitat ualentiniani rescripta, alterum ad Ampelium, qui Olybrio interea in prefectura successerat, alterum ad Maximinum Urbis uicarium, quibus Ursicino, sociisque Urso, Rufo, Gaudentio, Auxanoni, Auxanio, Adiedo et Rufino copia fit discedendi a constituto exsilii loco, ac ubicumque uellent, consistendi, ea tamen conditione apposita ne Romam aut intra suburbicarias regiones pedem inferrent. Hinc itaque discimus, precipuos Ursicini asseclas, Roma primum, mox extra uigesimum lapidem pulsos, ac denique certo exsilio damnatos sub Olybrii prefectura fuisse, cui proinde, quod contumaces compresserit, ualentinianus, ut uidimus, gratulatus fuerat.

 Hec que memorata a me sunt, et quibus suburbicariarum regionum mentio fit, ualentiniani rescripta abripiunt, et in rem suam transferunt Gothofredus et Tillemontius. Uterque igitur suburbicarias prouincias et regiones unum idemque esse putat cum suburbicariis ecclesiis, quas Rufinus a Niceno can. 6 Romani episcopi sollicitudini attributas ait  ; sed horum prior suburbicarias regiones concludit intra centesimum ab Urbe lapidem, iisdemque cancellis iura eiusdem Romani episcopi omnia concludit; alter uero urbicariarum prouinciarum uoce eas omnes intelligit, que parebant Urbis uicario, et latius patebant, Campaniam scilicet, Thusciam et Umbriam, Picenum suburbicanum, ualeriam, Samnium, Apuliam, et Calabriam, Lucaniam, et Brutios, Siciliam,  Sardiniam, et Corsicam; atque hinc suburbicarias ecclesias recte conficit eas esse etiam, que iisdem prouinciis omnibus continebantur; sed ultra Italiam, eiusque fines negat pretendi potuisse argumento ab rescriptis ipsis petito, que Ursicino exsuli copiam faciunt discedendi e Galliis, atque alio pro arbitrio diuertendi, sed prohibent uetantque ne Romam accedat, et pedes inferat in regiones suburbicarias, siquidem si Occidentem totum suburbicariis regionibus expressum intelligis, Ursicinus secedere debuisset in Orientem, eique grauior fuisset Imperator ille  clementia sua, quam pena antea imposita. Hoc uero argumenti genere usus etiam fuerat Dupinius ante Tillemontium: Nam, ut ait ille, Si regiones suburbicarie, uel uniuerso imperio Romano, uel saltem Occidentali responderent, quid ineptius quam homini cuidam, uelut insignem gratiam concedere, ut Gallia excedat, ea tamen lege, ne pedem in uniuersum imperium Romanum, aut saltem in Occidentem inferat? Eiusmodi profecto gratia summi supplicii loco habenda esset  .

Porro quod ad priorem sententiam attinet, uix est amplius, qui Gothofredum et Salmasium suburbicarias regiones intra centesimum dumtaxat lapidem collocantes errasse non fateatur, cum apertissime constet eadem uoce sepe designatas reliquas omnes  prouincias, quas Urbis uicarius moderabatur  . At quod ad eorum opinionem spectat, qui metropolitica Romani episcopi iura intra decem reliquas illas prouincias coarctata uellent, uides illam hac una ratione niti, quod suburbicarie ecclesie nichil differant a suburbicariis prouinciis, atque una eademque sit in definienda causa eorum uerborum uis. Hinc Dupinius rem sic urget: Restat inquirendum, que fuerint prouincie, et ecclesie suburbicarie, et quinam illarum fines: hoc autem in primis circa istam questionem statuendum uidetur, et pro certo supponendum, ecclesias suburbicarias respondere prouinciis suburbicariis: quemadmodum enim ecclesie Aegyptie, Asiane, Illyricane ee sunt ecclesie, que in istis diecesibus erant site, ita etiam ecclesie suburbicarie alie esse non possunt  ab illis, que prouinciis suburbicariis continebantur. . . Ferri igitur minime potest illorum opinio, qui prouinciarum nomine, uel uniuersum imperium uel saltem Occidentem uniuersum designari uolunt. Sic ille ex Tripode  .

Nunc uero ego argumenta non afferam, quibus contra Sirmondus, aliique uiri doctissimi demonstrarunt, quam futilis ea ratio sit, ne actum agam. Illud adiiciam dumtaxat argumentum hoc quo Tillemontius utitur, et Dupinius, uim aliquam habere affirmatiuam posse, at minime negatiuam. Nam si urbicarias ecclesias esse illas ais, que quatuor annonariis ac reliquis etiam prouinciis continebantur, id ego facile concedam, non ob eam solum rationem, quod suburbicariis prouinciis continerentur, sed quia  nullus erat cui parerent metropolitanus preter Romanum pontificem. At si contra contendas suburbicarias ecclesias illas dici non potuisse, que extra Italiam late acceptam posite fuerant quanquam nulli parerent Metropolitano, utar iure meo si pernegauero, nec tu facile euinces, quod uis, nisi aliquem preterea superioris gradus episcopum fuisse probaueris, cui omnes per Italiam atque Occidentem ecclesie subessent. Nullum enimuero toto eorum locorum tractu huius generis, et dignitatis episcopum fuisse ante Nicenum concilium, ac quarto etiam  prouecto seculo concedat necesse est, qui ecclesiastica eorum temporum monumenta percurrat, nec sic ineptire cum Quesnello uelit, ut Romanos pontifices, omnes metropolitice dignitatis prerogatiuas et officia ad se traxisse, ac metropolitanos, si qui fuerint, titulum habuisse sine re, temere asserat  . uides igitur suburbicarias ecclesias non eas esse dumtaxat, que continebantur illis Italie finibus, quos Urbis uicarius potestate sua moderabatur, sed latius etiam protendi potuisse, atque hinc intelligis, quam ineptum fallaxque sit argumentum illud, quod a prouinciis suburbicariis ad suburbicarias ecclesias designandas, et definiendas capitur. An uero, ut uerbis utar uiri grauissimi Benedicti Bacchinii, ignorauerit Rufinus, quod nos non latet, Romano scilicet metropolitano  per ea tempora prouincias omnes subiectas fuisse, que Urbis uicario parebant, concessis Italicis metropolibus reliquis, quas Italie uicarius regebat? Reliquum itaque est, ut ambigua illa suburbicarum ecclesiarum uoce, plurium prouinciarum ecclesias illas intellexerit, que alicubi, siue intra, uel extra centesimum lapidem, siue in Italia, siue alibi site Romano pontifici tanquam metropolite obediebant  . Usus igitur, ut ille prosequitur, ea uoce Rufinus est, ut Niceni canonis interpretationem suorum temporum rationi accommodaret: exortis enim post Nicenum concilium, seu concedente, seu non repugnante Romano episcopo, per Italiam late acceptam metropolitanis aliquot, apostolicis preterea institutis alicubi uicariis, qui presentiam, ut ait Leo Magnus, apostolice  legationis longinquis ab Urbe prouinciis impenderent, aliisque factis in ecclesiastica politia immutationibus, quibus prior Romani ipsius episcopi potestas decurtata uideri per Occidentem poterat, secus ac in Alexandrino, cui nichil de antiquo iure per integram diecesim decesserat, putauit Rufinus ueterem illam a Niceno concilio adhibitam Romanum inter et Alexandrinum ipsum episcopum nullis circumscriptam limitibus, comparationem, minime amplius conuenire posse, sed rem expressit, ut sese habuit per id tempus, nunc uero obscuriori dicendi genere, ecclesiasque illas omnes, quas retinere adhuc, atque administrare Romanum episcopum uidit quoquo loco positas, suburbicarias dixit, nouaque prorsus appellatione, hominem, ut ita dicam, antiqua etate et  moribus, iuuenilem in modum nobis posteris representauit. Sed cum iam uerear, ne in re hac ab instituto aliena nimius fuerim, in uiam redeo.

II. Hec igitur dum in Occidente agerentur, Orientalis Ecclesia ea grauissima tempestate iactabatur sub ualente, atque Arianis, quam ut ceteros preteream, Basilius describit pluribus in locis, sed potissime in Epistolis ad Damasum, aliosque Occidentales episcopos, et ad Athanasium scriptis. Cepit itaque id consilii, quod sepe alias, ac nuper sub Liberio a Macedonianis  captum, presenti subsidio fuerat, ac ut uerbo dicam, a Damaso auxilium petendum censuit. Hinc Athanasio inquit: Dudum noui, et ipse pro mediocri rerum notitia, unam esse Ecclesiis nostris auxilii uiam, si nobiscum conspirent Occidentales episcopi. Nam si uoluerint, quod adhibuerunt studium, in uno, aut altero  pessime sentire deprehensis, illud etiam pro nostrarum partium parecia ostendere, fortasse rebus communibus aliquid utilitatis accesserit  . Hisce autem uerbis ni fallor, Auxentii damnatio designatur; quod etiam aduertit uetus hoc Scholium, quod ad oram regii codicis D. Maranius ascriptum legit: . Audiuerat itaque iam Basilius, que decreta a synodo sub Damaso contra Auxentium fuerant, que  proinde ad hunc annum, aut etiam ad sequentem male a nonnullis consignantur, ab aliis uero, quorum ego sententiam amplexus sum, annum 369 optime relata fuere; uerum neque ipse, neque Athanasius eius acta uiderant: nam cur alioquin communicatis cum eodem Athanasio consiliis, Damaso scribendum censuisset, ut quos ille pro auctoritate sua missurus erat legatos ad Orientales uisitandos, secum haberent, quecumque post Ariminense concilium gesta fuerant, ad eorum, que per uim illic acta fuerant, dissolutionem? Cur preterea Athanasius, si eius ad se synodi acta peruenerant, nedum ea statim misit ad Basilium, sed neque ullam eorum mentionem fecit in litteris ad eum scriptis?

Basilius igitur, postquam rem omnem cum SS.  Athanasio et Meletio contulerat, Damaso scripsit, ac Dorotheo diacono perferendam dedit epistolam in recente BB. editione septuagesimam  , quam ii, ut etiam Constantius priorem inter eas censent, quas a Cesariensi episcopo ad eum pontificem datas legimus. Eam uero D. Maranius scriptam putat circa medium hunc annum, cuius rei preter rationes a docto et solerti uiro productas  , non leuia apparent indicia, tum ex ipsis ad Damasum, tum ex aliis ad Meletium  litteris. Eiusdem Basilii sententia fuerat, ut ad Damasum scriberetur communi Orientalium nomine; rogaueratque propterea Meletium, ut et litteras ipse exararet, et commentarium dictaret, de quibus, et ad quos Dorotheum uerba facere oporteret; pretereaque ut grauior esset illarum auctoritas  apud Damasum, eorum omnium, qui sibi communicabant, nomina adiungeret, etiamsi abessent. Ita enim sperabat fore, ut ad communionem Meletio potius quam Paulino concedendam Romanus pontifex facilius permoueretur. An autem Meletius per Dorotheum scripserit, quamquam id asserat Anonymus transfuga, cuius a nobis mentio facta, ac iterum facienda erit, incertum est.

Interim ex hac Basilii epistola obseruari potest, que eius foret de sedis Apostolice auctoritate, et  dignitate sententia. Nam si Damasum rogandum censet, ut legatos in Orientem mitteret, qui uel dissidentes concilient, uel Dei Ecclesias ad amicitiam reducant, uel saltem perturbationis auctores eidem clarius indicent, ita ut uobis manifestum sit, quibuscum communionem deceat habere, Romani pontificis supremam auctoritatem, in ecclesias omnes ubique positas extendi, atque ab eius iudicio sacre communionis iura pendere, clarissime professus est Cesariensis episcopus. Ne uero suspicio subeat, quin ille sincere hec senserit ut eidem anonymo hariolari placuit, obseruanda preterea sunt, que antea ad Athanasium scripserat  : Nobis autem opere pretium uisum est, ad episcopum Rome scribere, ut res nostras inuisat, et consilium dare, ut cum illinc communi, ac synodico  decreto mitti difficile sit, ipse hoc negotium suo marte aggrediatur, uel ut proprius ad uerborum uim alii uertunt, ipse suprema sua auctoritate hoc in negotio utatur. Neque enim necesse est, ut que Basilius aliis locis scripsit, ac suo tempore referenda a me sunt, huc transferam, quibus eius de sedis apostolice auctoritate iudicium constat, ac Scripturientis transfuge temeritas deprehenditur, qui Fleurio diuini primatus iura ex hisce litteris nobiscum demonstrare aggresso  insultare ausus est. Illud autem Damaso potissime commendatum cupit, ut legati, quos in Orientem missurus erat, secum ferrent quecumque Ariminense concilium a se dissolutum fuisse demonstrare possent; quod eis oppido aduersatur, qui non supremam Romano pontifici, aut parem concilio auctoritatem  concedunt, ut optime ante me obseruauit uir doctissimus P. Iosephus Augustinus Orsius, cuius in lectorum gratiam huc uerba transferam: Interim autem partibus litigantibus, tot episcoporum in synodum coactorum numerus magnum uideri poterat pro Arianorum sententia preiudicium. Itaque ut simpliciores inter Catholicos ab Arianorum fraudibus tuti essent, non iis rationibus muniendi erant, que ipsos in rerum gestarum examen coniicerent, sed aliquod simplex, et quod esset inter Catholicos peruulgatum statuendum erat, nempe legitimas non esse, et periculo errandi subiacere eas synodos, que sine consensu Romani pontificis celebrantur, tum etiam nullius esse auctoritatis, nisi a sede apostolica confirmentur. Quare sanctus Basilius Magnus, et si perspectum, et exploratum  habebat, ea que Arimini gesta fuerant, per uim acta fuisse, ac proinde ipsa per se, et ipso iure nulla et irrita esse, ne tamen episcoporum numerus, qui Ariminensi formule subscripserant, pluribus, ac presertim simplicioribus inter Catholicos imponeret, scribendum Damaso duxit, petendumque ab eo, quid Rome Ariminensium gestorum dissolutione fecisset. Nouerat enim sanctus Doctor, huius rei ultimum ac peremptorium  iudicium ad sedem apostolicam pertinere  .

III. Ceterum ut Basilius apostolicam sedem adiret, preter afflictas res Orientalis Ecclesie, fecit etiam ingens eius erga Meletium amor, et studium, cui fauebat pre Paulino. Hoc ipse fatetur ad Athanasium scribens  , atque hoc preterea sibi uolunt ea uerba, que recitauimus ex epistola ad Damasum. Antiocheni huius schismatis historiam texere superfluum existimo, cum ea neminem ecclesiasticarum rerum studiosum lateat. Eusebius uercellensis, Luciferi, qui Paulinum ordinauerat, consilium haud omnino probans, Antiochia discesserat, in Italiam reuersurus, neutri partium, ut Rufinus ait, communionem suam relaxans  , Liberius a Meletio minime alienus uisus est; hunc enim expresse, ac nominatim  comprehendit inter episcopos, quibus inscripsit celebrem illam epistolam, quam Socrates recitat  a Siluano altero Macedonianorum legato ad Orientales allatam, quod concesse communionis argumentum Basilius censet  . Hinc Basilius ipse, scribens Athanasio, quo eum ad eiusdem Meletii partes pertrahat, ait sententiam hanc unanimibus tuis Occidentalibus placuisse, ut ostendunt littere per beatum Siluanum nobis allate  . Damaso uero Eusebii uercellensis exemplum placuit, ac uisum est in re tanti momenti diutius oportere deliberare, causamque propterea inter utramque partem, suspensam tenuit per aliquot annos, optimo sane consilio, ut suo loco dicam.

Iu. Preter hec idem Cesariensis episcopus Athanasio scribit, censere se cum aliis nonnullis, ut  episcopo Romano denuntietur perniciosa Marcelli heresis, requiraturque, ut eam exterminet: Arium quidem, ait ille, sus deque anathemate feriunt. . . Marcello uero, qui impietatem ex diametro oppositam protulit, et in ipsam Diuinitatis Unigeniti existentiam impius fuit, nullum uidentur intulisse uituperium . . . atque huius rei argumenta sunt seruati apud nos nefarie illius scriptionis libri; sed tamen nusquam eum reprobare uisi sunt, idque eo nomine uituperati, quod eum ab initio ex ueritatis ignoratione in ecclesiasticam etiam communionem receperint  . De Marcello tamen nulla est in litteris ad Damasum mentio: quamobrem ea que ad eum pertinent, arcanis mandatis, et commentario rerum per Dorotheum in Urbe agendarum commissa fuisse oportet.

 Ceterum nolim ego commemorare ea omnia, que tum pro Marcello, tum contra Marcellum disputata sunt ante quam Montfauconius in lucem proferret analecta ueterum Patrum. uir enim doctissimus monumentum edidit eruditissima diatriba exornatum  , ac in ueneta conciliorum editione deinde recusum, quo Ancyranum illum episcopum, ac clericos, aliosque catholicos, qui sese colligebant seorsum ab  episcopis illis, qui in locum Marcelli suffecti fuerant integra, puraque fide fuisse constat. Alter tamen ex eadem congregatione monachus doctissimus, ac de re ecclesiastica optime meritus, sodali suo nuper opposuit, monumentum illud ad postremos Marcelli annos non pertinere, nulla enim, ut ait ille  , inest temporis nota in Fidei confessione; que Marcelli eiusque cleri et plebis nomine oblata Athanasio fuit, ut inde constet, fieri non potuisse; quin Marcellus in heresim relapsus post eam fuerit. At qui sic Basilium defendunt, ut dicant agere illum de heresi a Marcello iterum propugnata, postquam eam a se alienam solemni hoc testimonio apud Athanasium eiusque synodum declarauerat, effugium querunt, quod suis ipse uerbis Basilius obstruit. Neque enim  ille prouocat ad recens aliquod documentum, quo Marcellum in heresim iterum lapsum probet, sed ad libros diu antea ab eo scriptos eodemque ipso gladio utitur, quo Eusebius, ac ceteri Ariani usi contra illum fuerunt. Deinde Occidentalibus exprobat communionem ecclesiasticam, quam diu antea illi concesserant, ac proinde non aliam profecto, quam que illi a Sardicensi synodo, ac Iulio Romano pontifice pridem decreta fuerat:

Sed, quod rem conficit, ut mihi uidetur, ipsa hec fidei confessio, que Athanasio oblata est, eas pre se fert notas, quibus tuto asseri possit, oblatam illam fuisse aut paulo antea, aut non diu postquam hec Basilius ad Athanasium scriberet. Obseruandum quippe est nomen Theoduli Oxyrynchi, quod illi  subscriptum legitur. Montfauconius, quem alioquin nichil fugit, fatetur nescire se quis ille fuerit. At ego illum ipsum fuisse puto, quem Marcellinus et Faustinus in precum Libello Theodorum Oxyrynchi uocant, tempore Arianorum lapsum, a Georgio Ariano in laicorum numerum redactum, atque iterum ordinatum episcopum, qui denique ad Ecclesiam redux inter ceteros episcopos Egyptios Constantinopolitano concilio subscripsit. Sepe enim Theodorum aut Dorotheum pro Theodulo apud Latinos presertim usurpatum uideas. Nam qui Theodulus apud Athanasium, Theodorethum, et Socratem Traianopolis scribitur, in Sardicensis concilii ad omnes Ecclesias epistola, et ab Hilario Theodorus dicitur, cuius rei alia preterea exempla Fabricius attulit  . Hec itaque  confessio, cui Theodorus hic, seu Theodulus presens fuerat, longe diu post Alexandrinum concilium, quo episcopos in persecutione lapsos ad communionem recipiendos esse decretum fuit, oblata uideri debet. Neque enim Theodulus inter eos legitur, qui concilio illi adfuerunt: neque credibile est eum adesse potuisse tante tunc preuaricationis reum. Paulo post hoc Alexandrinum concilium, Athanasius  solum uertere a Iuliano Augusto coactus est, quamquam autem eo defuncto Alexandriam circa finem anni 364 reuersus esset, iterum tamen latitare, et exulare compulsus est post quatuor, aut quinque menses, ualentis edicto  , nec rediit ad suam Ecclesiam ante consulatum Gratiani et Dagalaiphi. Hec constant ex antiqua illa Athanasii uita, quam cl. Maffeius e tenebris erutam primus in lucem protulit  . Cum autem induci non possim ut credam, tum Ancyranos legatos Alexandriam accedere uoluisse, tum potuisse Alexandrinum presulem turbulentis illis temporibus congregare tot episcopos quot actui interfuerunt, reliquum est, ut hoc factum dicamus postremis illis, ac tranquillis annis, quos ille apud Ecclesiam suam traduxit. Tempus uero exacte  definire, nichil ad rem interest: nam quod ad nos attinet, perinde est siue confessionem suam Marcellus obtulerit paulo antea, siue non diu postea, cum inde manifestum sit, non potuisse illum in heresim lapsum dici, cum Basilius ad Athanasium scripsit; si quis tamen coniecture locus, forte cum Theodorus, siue Theodulus adesset frequenti illi synodo, cuius Athanasius meminit in epistola ad Afros, Ancyranorum legati Alexandriam accesserunt, ac luculentissimam, egregiamque illam fidei confessionem Athanasio, aliisque in synodo congregatis episcopis obtulerunt. Forte etiam Montfauconius, qui eam retulit ad postremos Athanasii menses, propius uerum attigit; enim uero, ut ille recte iudicat, hoc a Marcello testimonium petere debuit Alexandrinus presul,  ut Basilii, aliorumque cum Basilio sentientium preiudicate opinioni occurreret. Id enim elucet ex postremo eiusdem confessionis capite, quo legati Ancyrani cleri Athanasium rogant: Ne fidem habeat iis, qui nos insimulant, rescribat autem iis, quos orthodoxos esse nouerit, ut si ad eos calumnia aduersus nos conflata peruenerit, conspecta hac nostra fidei confessione, malitiam eorum deprehendant, qui temere inuidiam nobis mouere studuerunt. Cum autem Athanasium mors prepediisset, ne Ancyranorum de fide illius testimonium Basilio communicare posset, factum proinde est, ut huic illud ignotum diu manserit.

Basilius tamen, ante obitum preconceptam opinionem aduersus Marcellum, eiusque Ecclesiam deposuisse  uisus est, ac Marcellianos ad communionem admisit tamquam eos, qui catholici perpetuo fuissent. Colligi id ego arbitror ex iis, que ad Eulogium, Alexandrum, et Harpocrationem, aliosque duodecim Egyptios episcopos pro fide sub ualente in Palestina exsules, et ad Petrum Alexandrinum tunc reducem deinde scripsit. Egyptii illi episcopi in Sacrorum societatem Marcellianos illos receperant,  postquam ii productis, ut Epiphanius ait  , communionis cum Athanasio litteris, egregie catholicos sese probauerant. Eo facto Basilius commotus est, tum quod Marcellus, eiusque sectatores uulgo pro hereticis habebantur, tum quod pauci episcopi, ceteris omnibus inconsultis hoc negotium confecissent, quod ne aggredi quidem soli debuissent, eaque de causa scripta ad eos epistola 265 grauiter questus est, petiitque, ut quibus illi conditionibus admissi in communionem fuissent, certiorem se facerent. Nondum itaque tunc nouerat egregiam illam fidei confessionem, quam Marcelli ipsius nomine Athanasio obtulerant, queque effecerat, ut ab Athanasio ipso cum ceteris tunc congregatis episcopis pro catholicis habiti, ac dato testimonio illo, quod Montfauconius  edidit, pronuntiati sint. Certo autem aliquo documento minime constat, an exsules episcopi Basilio rescripserint, quidue rescripserint. At grauissima coniectura adducor, ut credam, illos datis ad eum litteris tum sese purgasse, tum Marcellianos ipsos a nota hereseos uindicasse. Nam Basilius Petro Alexandrino hac ipsa de re scribens ep. 266, ab iis in communionem recipiendis minime alienus est, sed hoc optat solum ut illi ita recipiantur, ne ipse ac ceteri sibi consentientes episcopi ad Marcellianos accessisse, sed ipsi potius Marcelliani ab Ecclesia numquam recessisse uiderentur, ita ut (Zaccagni [ malitiosa de hereseos crimine calumnia quaqua uersum diffusa per nostram receptionem deleatur, nec amplius nos pudere debeat, quod eorum partes secuti sumus. Si  itaque Marcelliani, ut Basilius ait, perpetuo fuerant in Ecclesie corpore, qui fieri potest, ut Marcellum, quem ii sequebantur, cuiusque nomine synaxes suas agebant, cum hec scriberet Basilius ipse, ab Ecclesia abscissum crederet? uidetur itaque rem melius tunc edoctus, a ueteri sententia sua recessisse, ac cauere dumtaxat uoluisse, ne quid sibi, ceterisque catholicis episcopis, si Marcelli assecle inexplorato ad communionem admitterentur, ob uulgatam contra eos confirmatamque calumniam, de optima, qua merito fruebatur fama decederet. Quam uero sapiens Basilii consilium fuerit, constat ex Gregorii Nysseni facto, qui ob iunctam cum iisdem Marcellianis sacrorum societatem, tum de eorum heresi, tum de uiolatis canonibus insimulatus, duplici se apologia purgare  debuit, quarum posterior dumtaxat superest in epistola ad Sebastenos, quam Zaccagnius edidit. Ait itaque, quod ad canones attinet, non ipsum se sponte sua rem tantam aggressum fuisse aut inexplorato ac sine necessaria deliberatione quidpiam confecisse, sed orthodoxis in Oriente fratribus, atque comministris, ut istorum hominum negotium tractaretur, hortantibus, et quod a se factum fuerat, comprobantibus, omnia peregisse. Deinde ut omnem de se, suaque religione malam opinionem depelleret, apertissimam fidei professionem iungit.

Hanc Nysseni ad Sebastenos epistolam idem Zaccagnius  anno 377 scriptam putat. Hoc profecto nemo saltem negauerit, quin Eusthatio adhuc superstite, ac Petro Basilii fratre, episcopo nondum instituto, scripta fuerit. Sebastenos enim quibus inscripta est, non omnes eius loci ciues, sed eos dumtaxat catholicos clericos intelligere debemus, qui ab Eusthatii cum se is Arianum prodidisset, communione non diu antea se subduxerant, quorum apud Basilium epist. 138 et 237 nupere editionis mentio est. Quamobrem si Eusthatius e uiuis sedeque illa excesserat anno saltem 380, quia Petrus Basilii frater, ac Sebastenus episcopus Constantinopolitano concilio sub anni sequentis initium coacto adfuit, aut illam eodem Basilio, adhuc in uiuis agente, aut certe non diu post eius obitum scriptam fuisse oportet. Ab  eorum autem episcoporum numero, quos Gregorius hortatores, ut Marcellianorum negotium tractaret, ac eorum deinde, que a se gesta, et definita fuerant, comprobatores, ac sui imitatores habuit, non ego quidem Basilium ipsum Gregorii fratrem, ac pene magistrum excludendum puto. Hec uero cum ita sint, facile colligi potest, nullo iure Basilium incusasse Damasum, Romanamque sedem, cur Marcellum nunquam ab Ecclesia eiectum duxerit, edixeritque; fierique preterea potuisse, ut ingens eius sanctissimi presulis pro religione studium nonnichil auxerit amor erga Meletium prorsusque auersus a Paulino animus, cuius idem Marcellus sequebatur partes.



CAPUT uII. 372, DAMASI 7, MODESTO ET ARINTHEO COSS.

I. Dorotheus diaconus Antiochenus Romam accedit cum litteris ad Damasum scriptis ab Orientalibus episcopis, ac rebus confectis in Orientem redit cum Sabino diacono Mediolanensis Ecclesie, qui Damasi nomine litteras affert ad Athanasium, atque Orientales. II. Sozomenus cum iis confertur, et expenditur. III. Sabinus in Occidentem reuertitur cum Basilii litteris ad Damasum, et Occidentales, que illustrantur, ac suo tempore restituuntur. Iu. De l. 3. C. Theod. de Her. atque ea occasione de uenustianis. Quorum in Predestinato mentio est.


I. Dorotheus diaconus cum Athanasii, et Basilii litteris Romanum iter aggressus est circa finem precedentis  anni  , quamobrem uix eo peruenire potuit ante hunc, quem ingredimur. Diximus Basilium tria a Damaso postulauisse: primo, ut uisitatores in Orientem mitteret, secundo, ut ii, quos missurus esset pro sua auctoritate legatos, leni ingenio, ac in rebus agendis constantia prediti essent, ac a partium studio alieni, quo nempe facilius Antiochenos omnes ad unum, sicut optabat, Meletium transferrent: tertio, ut secum afferrent, que decreta fuerant post Ariminense concilium, quo ipsum irritum fuisse declaratum palam constare posset.

Damasus itaque Basilii, ac forte etiam Athanasii  consilio obsecutus est, ac Sabinum diaconum Mediolanensis Ecclesie, deinde uero, ut uidetur, Placentinum episcopum ad Orientales misit, eique acta habite coram se ante biennium synodi, cum litteris tunc ad Illyricos scriptis perferenda dedit. Hinc ea synodus hunc ex Holstenio titulum habet: Exemplum synodi habite Rome episcoporum 93, ex rescripto imperiali: Damasus, ualerianus, uitalianus, Aufidius, Pacianus, uictor, Priscus, Innocentius, Abundius, Theodolus, et ceteri, qui ad audiendam Auxentii causam, exponendamque fidem in Urbe Roma conuenerunt, episcopis Catholicis per Orientem constitutis in Domino salutem. Ac in fine hec clausula apposita legitur: Ego Sabinus diaconus Mediolanensis de authentico, ex actis scilicet ad Illyrici episcopos antea missis  exceptum dedi. Sabinum hunc Mediolanensis Ecclesie diaconum forte Damasus probe cognitum habuerat occasione synodi contra Auxentium antea conuocate. Huic enim ille adfuisse potuit, uel cum Eusebio uercellensi, qui Catholicorum Mediolanensis Ecclesie curam interea agebat, aut cum uictore, quem Placentine per hec tempora prefuisse, apud Ughellium legimus.

Si itaque Meletii causam excipias, de qua nichil tunc definitum constat, Basilio in ceteris Damasum obsecundasse uides: Nam et legatum ad Orientales, et acta habite a se synodi misit, quibus Ariminense concilium euersum prorsus, abrogatumque a se fuisse constare posset, atque hec preterea cum prestitit, ea sua auctoritate prestitit, ut idem Basilius fieri  oportere monuerat. Hinc eos probare non possum, qui putant Dorotheum Romam aduenisse sub finem precedentis anni, cumque ea synodus, qua Auxentius damnatus est, uel adhuc congregata foret, uel paulo ante, quam eo adueniret, dissoluta esset, ipsum deinde rebus celeriter confectis iterum discessisse cum Sabino, qui circa Pascha huius anni litteras Athanasio Alexandrie reddidit. Quidquid enim sit de tempore, quo diaconus ille Romam uenit, atque inde abiit cum Sabino, quod bene constitutum puto, si synodus aliqua tunc Rome habebatur, que causa est cur Damasus non litteras ad Orientales ex hac ipsa synodo, sed exemplum tantummodo litterarum ad Illyricos antea scriptarum Sabino perferendum dederit? an Sozomeno forte, ac Theodoreto  Occidentalium magis, quam Orientalium res cognite fuere, ut synodicam quidem legerent, que ad Illyricos scripta est, que uero eodem tempore ad Orientales allata asseritur, clam illos fuerit? At inquiunt, Sabinus diaconus per Illyricum iter fecisse debuit, siquidem litteras ab eorum locorum episcopis Basilio reddidit, qui propterea illis priuatim se rescripsisse ait  : quam uero aliam ob causam ad eas regiones penetrasse potuit, quam ut synodicam illam Romani concilii epistolam primo ad illos ferret, tum  deinde in Orientem ad Athanasium, et Basilium? Ego uero non facile admiserim, eum diaconum iter suum per Illyricum instituisse: nam primo terrestri uia euntibus, ab Arianis, a quibus pro maiori parte Ecclesie occupabantur, timendum erat: deinde si pedibus cum Dorotheo iter fecerat, cur non recta ad Basilium, et Cesaream, que prima longe uie, et laboris quies fuerat, sed ad Athanasium, diuertit et Alexandriam? Nec aliud suadet Basilius, cum acceptas ab Illyricis episcopis litteras memorat: nam qui illi sint clare colligimus ex subsequenti epistola 91, in qua mentio iniicitur unius ualeriani Aquileiensis, quem idem Basilius locorum proximitate deceptus Illyricorum episcopum uocat. Fieri itaque facile potuit, ut Sabinus iturus in Orientem ex Damasi mandato  Aquileiam accesserit ad ualerianum ipsum, qui secundus ab eodem Damaso in synodice, que ad Orientales ferebatur, epistole exemplo inscriptus erat, ac magne preterea in Occidente urbis Ecclesie preerat, aut aliquam aliam ob causam; at inde ex aliquo Dalmatie aut Istrie portu facile etiam soluere Alexandriam potuit, neque opus est, ut ob hanc causam prima sub Damaso synodus, cuius hec epistola superest, ab anno, cui eam illigauimus, remoueatur.

Sabinus itaque cum Dorotheo diacono Alexandriam appulit, primis huius anni mensibus  , litterasque a Damaso attulit Athanasio, a quo etiam misse ad Basilium sunt, que ad eum pertinebant, Synodica scilicet Romani concilii, que ab eo Occidentalium  dicitur, ac quorumdam preterea ex Gallia episcoporum, ac ualeriani Aquileiensis epistolas. An Damasus preter synodicam illam, alias adiunxerit ad eumdem Basilium litteras priuatim scriptas, asserere non ausim: cur enim non eas ille recensuisset inter ceteras, quas se accepisse ait eius generis epistolas  cum Romanus episcopus primo loco collocari, ac memorari debuisset? Aliud uero uidetur mihi statuendum cum Athanasio, siue quia Sabinus dimitti ad eum non debuit sine litteris, siue quia Damaso cognitus ac familiaris fuisse uidetur, siue quod scriptis ad Damasum a Basilio litteris, quas expendimus, suas alter rogatus adiunxerat, siue denique quia uix fieri potest, quin aliquod etiam missum eidem fuerit ad res, que tunc agebantur,  necessarium commonitorium. Hinc substitit Mediolanensis hic diaconus aliquo temporis spatio apud Athanasium, tum deinde Cesaream accessit ad Basilium, qui propterea solatium aliquod cepisse ait ex Occidentalium litteris, uelut que recte eorum fidei, et inuicte in ea retinenda concordie argumentum essent, additque solatium illud auctum deinde Sabini diaconi aduentu  .

II. Ad has autem synodicas litteras Illyricis primum, tum deinde Orientalibus inscriptas, et transmissas,  aperte, ni fallor, Sozomenus respicit, cum ait, controuersiam illam, que iam pridem agitabatur, Utrum Spiritus sanctus Patri et Filio consubstantialis censendus esset, iudicio Romane Ecclesie terminatam, ac definitam quieuisse, statim ac Romanus episcopus de ea certior factus scripsit ad Ecclesias Orientis litteras, ut una cum sacerdotibus et episcopis Occidentalibus Trinitatem, et consubstantialem esse, et gloria equalem existimarent  . Quod profecto grauissimum est supremi, ac irreformabilis Romanorum pontificum in causis fidei defluiendis iudicii argumentum  . Sunt qui hoc factum Liberio attribuunt, eo quod sequenti deinde capite eius obitum, ac Damasi electionem Sozomenus narret: at in Sozomeno frustra sepe rerum, ac temporis ordinem  queras, quem in hoc precipue loco inuersum fuisse apertissime constat: questio enim de diuinitate sancti Spiritus ante duodecim circiter annos agitari ceperat: at cum Macedoniani ab Arianis, et ualente uexati Catholicis in speciem sese adiunxissent, heresis illa tunc delitescere potius in tenebris, quam extingui uisa est. Hinc factum, ut Liberius a tribus illis Lampsacene synodi legatis minime petierit, ut diuinitatem sancti Spiritus aperte profiterentur, sed fide tantum Nicena contentus fuit. Tunc itaque caput attollere rursus cepit, postquam res pene compositas in Thianensi synodo triginta quatuor episcopi a reliquis secessione facta perturbassent  , opus namque fuit, ut iterum serpentem, ac palam prodeuntem heresim Damasus iudicio suo  proscriberet, cui proinde attribui debet, quod Sozomenus ad Liberii tempora, prepostere, ut Constantius ait, retulisse uidetur. Id uero, quam certum sit, facile deprehendet, qui Damasi litteras cum iis conferat, que tum Sozomenus scribit, tum preterea ualentinianus imperator ad Asianos episcopos, ac Basilius ad Occidentales respondit post illas a Sabino acceptas. Id enim, quod Sozomenus a Romano episcopo ad Orientis Ecclesias tunc scriptum fuisse indicat, in hisce Damasi litteris non obscure legitur. Siquidem postquam hic pontifex Nicena synodo definitum fuisse dixerat, Patrem, Filium, Spiritumque sanctum, unius Deitatis, unius uirtutis, unius figure, unius credi oportere substantie; tum hec addit: Concinat ergo cum omnibus Dei sacerdotibus,  et uestre sententia Charitatis: in qua uos fixos, atque firmatos, ut bene credimus, ita etiam nos uobiscum recte sentire, debetis reciprocis Sanctitatis uestre litteris approbare. Hinc ualentinianus Romanam hanc synodum sequi se professus ad Asianos ait: Nos uero perinde sentimus ac synodi, tum que Rome, tum que in Galliis recenter facte sunt, unam eamdemque substantiam Patris, et Filii, et Spiritus sancti in tribus esse personis; ac Illyricane synodi episcopi anathema iis dicunt, qui non sentiunt, ac predicant, consubstantialem esse Trinitatem.

 III. Sed ut in uiam reuertar, Basilius acceptis litteris, rescribendum censuit triplici epistola  , quarum prima Sanctissimis fratribus Occidentalibus episcopis, altera ualeriano Aquileiensi, tertia uero ad Italos et Gallos inscripta est. At que Occidentalibus inscribitur, ac priuato Basilii nomine exarata est, ad Italos et Gallos, que uero ad Italos et Gallos titulum habet, communique aliorum Orientalium nomine scripta est ad Occidentales, et Damasum pertinet, erroreque factum, ut secus ac oportebat incriberentur  . Omnes Sabino, cuius etiam in iis mentio est, tunc in Occidentem reuersuro tradite sunt, ut redderentur. Utraque illa Romane eius synodi definitionesque, scriptamque ab ea epistolam laudat, et complectitur: at Basilius, cum Italis et Gallis  scribit, eorum preces opemque desiderat, ut apud Orientales quoque libere proferri possit bona illa Patrum promulgatio, infamem Arii heresim euertens, Ecclesias uero in sana doctrina edificans, in qua Filium Patri consubstantialem confitemur, atque Spiritus sanctus pari honore simul et numeratur, et adoratur: ut quam uobis Dominus dedit pro ueritate libertatem, et in diuine salutarisque Trinitatis confessione gloriationem, hanc, et nobis per uestras preces, opemque uestram largiatur. Cum uero Occidentales, Damasum, scilicet ceterosque sub eo collectos episcopos alloquitur communi nomine, eius operam atque auctoritatem postulat, atque optat, ut non unus, aut alter, ut antea, sed plures ex episcoporum cetu, ac nulla interposita mora in Orientem  legatos mittat, quia celeritate opus est ad eos, qui supersunt seruandos, et plurium Fratrum presentia, ut synodi numerum expleant, ut non solum ex eorum, qui eos miserint grauitate et maiestate, sed etiam ex suo ipsorum numero pondus et auctoritatem ad res emendandas habeant, qui et fidem a Patribus nostris in Nicena conscriptam instaurent, et heresim proscribant, et Ecclesiis loquantur pacifica, eos qui idem sentiunt, ad concordiam adducentes; que postrema ad Meletii causam, et Antiochenos pertinent, quam rursus Damaso Basilius, quamquam subobscure, commendatam cupit: tum his tandem uerbis epistole finem imponit: Reuera enim laude dignum est, quod a Domino pietati uestre datum est, adulterinum quidem a probo, ac puro discernere, Patrum uero fidem sine ulla dissimulatione  predicare, quam quidem et nos suscepimus, agnouimusque apostolicis notis signatam, eique ut ceteris omnibus, que in synodico scripto, canonice ac legitime statuta sunt, assentimur. Quibus Basilii uerbis accurate perpensis uir clarissimus Ioseph Augustinus Orsi recte iterum conficit, ex Basilii sententia supremum, ac irreformabile Romani pontificis esse iudicium. Nam si ille, ubi epistola synodi Romane Ariminensem irritantis reddita est, eam statim suscepit, eique incunctanter assensus est, nullas censuit Ariminense concilium habere uires posse, Romano  pontifice decernente, ac synodice, canonice, et legitime iudicante  . Si quis autem has Basilii litteras cum iis conferat, quas Athanasius ad Afros et ad Epictetum dedit, facile coniiciet, eas omnes, uno eodemque pene tempore scriptas, post acceptam scilicetallatam a Sabino, Damasi, ceterorumque, qui ad eius concilium conuenerant, episcoporum epistolam. Hinc uterque frequentiam illius concilii laudat, obseruatamque fidei catholice, Occidentalium consensu concordiam Damaso gratulatur, quamquam preterea Athanasius scripserit, mirari se cur Auxentius damnatus iam, deiectusque, ac tot sceleribus obnoxius, Mediolanensi Ecclesie, ut uidimus, incubare pergeret, ea scilicet de re a Sabino eiusdem Ecclesie diacono tunc certior factus.

 Quo anno scripta hec altera ad Damasum epistola fuerit, ex duabus notis facile cognoscitur: altera, quod Meletii Antiocheni, altera, quod Anthimi Thianensis nomen prefert: alter enim nondum pulsus a sede Antiochena fuerat, quod hoc anno accidit, postquam ualens Antiochiam accessit: alteri autem nulla adhuc cum Basilio simultas intercesserat ob Cappadociam in duas prouincias diuisam, quod hoc ipso pariter anno factum, quamquam serius fortasse ac nonnulli putant. Itaque Sabinus hoc eodem tempore ad Damasum rediit cum hisce litteris, a Basilio Orientalium aliorum nomine scriptis, eique, quo loco res essent tum Orientalis uniuerse, tum Antiochene Ecclesie, exposuit. Baronius itaque lapsus est, cum illas ab eodem Basilio ad Damasum litteras hoc anno  scriptas putat, que Maritimis episcopis inscripte sunt, easque Petrum Basilii fratrem Romam attulisse censet. Nam si quis eas attente legat, facile diiudicabit missas esse ad episcopos alicuius prouincie non procul a Basilio posite, qui sese a fraterna illius communione seiunxerant calumniis hereticorum inducti, quosue sibi reconciliare pro eximia sua caritate hic optat. Nuperus editor eius epistolarum, post accuratos alios criticos, Maritimos illos fuisse putat aliquos Pontice diecesis episcopos  , cui ego facile assentior, quia cum iis ita Basilius agit, ut et suam erga illos singularem caritatem ostendat, et quamdam etiam sue aduersus illos potestatis, et dignitatis rationem habeat; que profecto scribendi ratio episcopum, qui Damasum alloquitur, minime decuisset.

 Iu. ualentinianus hoc anno legem dedit inscriptam Ampelio P. U. contra Manicheos  . Baronius huic legi causam dedisse censet factiones, ac turbas, que ab hac colluuie sepe excitate Urbem ipsam uexabant, easque ab Augustino pluribus in locis descriptas  recitat. Hoc Baronii dictum Gotofredus, ac Pagius minime probant, quamquam nulla solida ratione. Nam quod aiunt illi, ea que de moribus Manicheorum Augustinus narrat longe post datam eam legem, nichil commune cum ipsa habere, falsum profecto est. Augustinus enim que narrat, non ea narrat se ueluti presente facta, sed longe antea quam Romam ipse accederet. An uero domestice ille seditiones, a quibus Urbis quies detrimentum capere poterat, que diu antea ac sepe excitate fuerant nichil ad imperatorem, nichil ad Urbis prefectum pertinere posse uidebantur, ut iis aliquando occurreretur? Quid uero preterea, si dicamus legem illam latam fuisse suadente Damaso, ut Siricio suadente Gotofredus latam contra eosdem Manicheos censet legem 20,  eod. tit. Cur itaque hanc ego Damaso attribuam, causam accipe. Predestinatus asserit Damasum damnasse Paternianos hereticos in scelere detectos, atque id ualentiniano Maiori denuntiasse, eius hec uerba referens: Scire uolumus pietatem uestram, uenustianos in scelere turpissimo detectos ab apostolica sede esse damnatos  . Dehinc addit contra eos legem postea prodiisse, ut ubicumque essent reperti, uindice gladio plecterentur, quod statuitur in eadem lege 3, de Heret.: uenustianos, dictos etiam Paternianos ex Augustino constat, at nullus, quod ego sciam, exposuit cur utrumque hoc nomen illis inditum fuerit. Nam quod Daneus Caluinianus inquit, Paternianos a Paterno dictos, cum nos eius hominis, patriam, etatem, atque alia, que ad eam rem pertinent, ignorare  patiatur, nauci est, ut hoc etiam quod uenustianos a uenere deriuatos uelit  . Quod ad rem attinet, aliquam ex Manicheorum fece sectam uenustianos fuisse oportet, tum quod inferiores corporis partes a diabolo factas crederent, tum quod impurissime uiuerent, que sunt manifesta Manicheismi argumenta. Hoc liquet ex Augustino  , qui hec Iuliano respondit: Sed Paterniani, inquis  iidemque uenustiani heretici similes Manicheis, dicunt a lumbis usque ad pedes, diabolum fecisse corpus hominis, superiores uero partes Deum, uelut supra basim aliquam collocasse, adduntque nichil ab hominis studio requiri, quam ut anima, quam in stomacho, et capite habitare dicunt, munda seruetur, pubem uere, si omnium flagitiorum sordibus obliniatur; aiunt ad suam non pertinere curam. . . .  quod ego in libro meo posui, longe distat ab istis Paternianis, seu uenustianis. Ego secundum catholicam fidem, totum hominem totam scilicet animam, totumque corpus Deo summo, et uero tribuo Creatori; diabolum, autem dico, humanam, uel aliquid eius non creasse, sed  uitiasse naturam. . . . quod si parum est, ecce damno et anathematizo ea que Paternianos et uenustianos sentire dixisti, addo etiam Manicheos. uenustianos itaque a Damaso damnatos ualentinianus cercuit, lege generali lata contra Manicheos, quorum appellatio omnes ex infecta radice pestiferos surculos complectebatur. Hinc Gotfridus uiterbiensis  hunc pontificem Manicheos detestatum scripsit. Damasi exemplum deinde secuti Siricius, ac Leo Magnus, tum ipsi per se, tum per imperatores hoc infamie genus, nedum ab Ecclesie, uerum etiam a Reipublice corpore eiecerunt.



CAPUT uIII. 373, DAMASI 8, uALENTINIANUS AUG. Iu ET uALENS AUG. Iu COSS.

I. Damasus litteras a Sabino allatas ad Basilium remitti curat per Euagrium Antiochenum, atque alias iuxta prescriptam Rome formulam scribi: quo anno Euagrius in Orientem redierit. II. Cur Basilii littere Damaso non placuerint, quidue in illis desiderasse uideatur? III. Que eiusdem Basilii, que Eusebii Samosateni, qui consultus a Basilio fuerat, de rebus ab Euagrio tunc postulatis, sententia fuerit? Iu. De Athanasii obitu, Petri Alexandrini electione, eiusque ad Urbem fuga.


I. Littere quas a Basilio communi Orientalium nomine scriptas, Sabinus in Occidentem retulerat, Damaso non placuerunt. Id constat ex Basilii ipsius epistola ad Eusebium Samosatenum hoc anno data,  que sic ait: Presbyter Euagrius Pompeiani Antiochensis filius, qui quondam in Occidentem cum beato Eusebio profectus fuerat, Roma nunc uenit, petens a nobis epistolam, ad uerbum ipsa illa, que ab eis scripta sunt continentem  et legationem aliquam per uiros prestantes celeriter mitti, ut speciosam illi occasionem habeant nos inuisendi  . Sunt qui ex hoc loco arguunt, Euagrium inuisisse Basilium, cum ab Occidente redux, et Hieronymo comes, per Cappadociam peregrinaretur, atque antequam Antiochiam, unde cum Eusebio uercellensi discesserat, iterum se redderet. At hec opinio uix probari potest. Nam si Euagrius retro tulit, ac Basilio reddidit, que ille per Sabinum Romam scripta miserat, si Sabinus  anno elapso iam prouecto ad Damasum rediturus ex Oriente uix soluerat, fieri non potest, ut tunc primum Roma uenisse dicatur, hoc scilicet anno, quo a Basilio uisus est. Siquidem Hieronymus, cui comes fuisse creditur, ante Rufinum, ut ipse probat eidem Rufino scribens  , Rufinus autem in Orientem anno 371 profectus fuerat  , atque insequenti Alexandriam appulerat. Me non latet Syriam, extremum  fuisse Hieronymiane peregrinationis terminum: siquidem ait hic in epistola illa ad Rufinum, in incerto peregrinationis erranti, cum Thracia, Pontus, Bithynia, totumque Galatie, et Cappadocie iter, et feruido Cilicum terra fregisset estu, Syria uelut fidissimus naufrago portus occurrit  . At si ille, anno 370 aut altero, in Orientem abiit, quod huic toto itineri conficiendo tempus attribuemus? An uero sub anni 371 finem, aut altero saltem, Antiochiam uenire non potuit? At Euagrius in ea urbe agebat, antequam Hieronymus ad solitudinem suam secederet. Hinc Florentio monacho scribit ipse de se, magistrum pueri tui, de quo dignatus es scribere, sepe Euagrius presbyter, dum adhuc Antiochie essem, me presente corripuit  . Obseruandum  uero preterea est, epistolam illam omnino scriptam, antequam Rufinus Alexandriam accederet, ut ex eius tantum lectione aperte constat. Si uero Melania, cui Rufinus Spiritualis uie comes aderat, sex dumtaxat menses in Aegypto mansit  . Si preterea eos partim transegit sub Athanasio, a quo celebri ouina pelle donata est  , partim sub initio Petri, Athanasii successoris, moteque ab Arianis persecutionis, cuius illa pars fuit  , Aegypti monasteria circuire non potuit, nisi uno, aut altero tantum eiusdem persecutionis mense, eoque elapso Hierosolymam uersus soluisse debuit: at cum Hieronymus solitudine sua iam frueretur, ut ex eius ad Rufinum epistola constat  , quo pacto Cappadociam tunc temporis peragrasse cum Euagrio potuit, qui  fieri deinde potest, ut Euagrius, qui Antiochie iam sedem collocauerat, atque hospitem Hieronymum aliquot saltem menses retinuerat, antequam ad cremum secessisset, Roma tunc uenisse dicatur, cum ad Basilium accessit hoc scilicet anno? Certum itaque, ni fallor, ratumque est, Euagrium hoc iter ad Basilium instituisse, uno tantum iusso, mandatoque Damasi. Basilius autem, cum eum Roma tunc uenientem scripsit, aut ignorans scripsit, aut Rome nomine, Damasum Romanum episcopum, a quo missus ille fuerat, intellexit, aut , idem ualet, ac particula , ut sepe solet, ac rectus hoc loco, consequensque orationis ordo postulare uidetur: Euagrius enim iam diu antea sedem Antiochie constituerat, amicorum litteras ab Occidente accipiens ac uicissim distribuens.

 II. Sed ut in uiam redeam, cur Damasus legationem ex prestantibus dignitate uiris compositam postulauerit, ratio minime obscura est: ita enim maior apud omnes futura erat rerum agendarum auctoritas, pretereaque recens erat exemplum Lampsacene synodi, que precipuos episcopos ad Liberium legatos miserat. Cum autem optaret ille, ut ea celeriter mitteretur,  hinc eius deprehenditur erga catholicam religionem, atque unitatem studium, eique propterea non rem ipsam a Basilio propositam, sed modum forte, quo eam confici oportere censuerat, displicuisse. Hinc Euagrius, cui Antiochie commoranti, ac familiari suo, Damasus ipse agendarum et scribendarum rerum commonitorium miserat, Basilium petiit, ut alie littere componerentur id continentes, quod dictauerat idem Romanus pontifex. At quid hoc erat, quod Damaso displicuit, quid optauit ille, ut in aliis litteris exprimeretur? Mihi quidem, si diuinare licet, uidetur Damaso non placuisse nimium erga Meletium studium, quod Basilius Athanasio, itidemque Dorotheo, tum Sabino ipsi in Occidentem redeunti aperte explicuerat. uidebat enim tantam  esse uiri huius dignitatem, atque auctoritatem, ut nisi tantisper a sententia iam preiudicata decederet, iis que forte pro restituenda Antiochene Ecclesie unitate, ac tranquillitate meditatus ipse fuerat, impedimento esse posset; ideoque optabat, ut litteras iterum scriberet continentes, quod ipse prescripserat, id nempe, quod ad eum finem facilius assequendum, aptum esse intellexerat; et ut cum iisdem litteris uiri mitterentur dignitate precipui. Hoc, ni fallor, non obscure colligitur ex iis, que Euagrius ad Basilium scripsit, postquam ab eo discesserat, atque Antiochiam reuersus fuerat. Primo enim pacem, atque unitatem impense laudat, ac schismata et diuisiones uituperat: deinde Basilium hortatur, ut eas ab Ecclesia Antiochena amoueat, pacemque inter  orthodoxos conciliet, ut qui maxime idoneus sit ad id prestandum. Quia uero aliqua pacis ineunde ratio proposita forte ab Euagrio fuerat, quam neque Basilius pro suo in Meletium studio, neque Meletius pro sua dignitate admittere posse existimabant, respondet ea de re se Meletio scripturum, deinde hec addit: Nihil tamen exspecto ex litteris alicuius momenti euenturum, tum uiri  accuratam agendi rationem considerans, tum ipsam litterarum naturam: quia non solet idoneus esse ad clare persuadendum sermo transmissus. Nam multa opus est dicere, ac multa uicissim audire, et que obiiciuntur soluenda; et inferenda que suffulciunt; quorum nichil potest litterarum sermo iners, et inanimis in charta proiectus. uerum tamen quod iam dixi, scribere non grauabor  . Agebatur itaque  de re aliqua permolesta Meletio, et que egre illi, ac multo cum labore suaderi uix posset. Quia uero Euagrius minime ignorabat, Basilium non bene affectum erga Paulinum, in quem Damasus propendebat, hocque illi forte exprobrauerat, ueluti futuro pacis sequestro minime congruum subiicit ille: Scias autem frater uere religiosissime, et nobis desideratissime, nullam mihi cum quoquam, Dei gratia, priuatam esse contentionem, neque enim memini me curiose inquirere crimina, quibus quisque obnoxius est, aut dicitur: quare sic uos attendere sententie mee conuenit, ut hominis, qui nichil ex propensione facere possit, neque  accusationibus in quemquam preoccupatus sit. Interea hinc inferri potest, Damasum communionem suam minime concessisse tum Meletio, tum Paulino ad hoc usque tempus, sed rem integram seruare uoluisse, ne unam ex Antiochene Ecclesie partibus preferens, alteram offenderet, atque ita spem omnem reconciliationis excluderet: neque enim credibile est, Euagrium rem tantam sine Damasi iussu, arcanoque mandato aggredi uoluisse. Accedit quod Euagrius ipse, qui Basilio presenti antea promiserat, communicaturum se cum Meletii partibus orthodoxis, statim ac Antiochiam rediit, promissis minime stetit; an uero promisisset se communicaturum cum Meletio, si Damasus cum Paulino iam antea cummunicasset?

 III. Causa itaque, cur Damaso non placuerant Basilii littere per Sabinum reddite, et cur ille iteratam honestiorem legationem peteret, non alia fuisse uidetur, quam ardens ipsius desiderium reconciliandi Antiochene Ecclesie orthodoxos, atque ideo Basilium abducendi ab omni studio partium, ut eo adiutore potius quam aduersario uteretur: atque eum in finem Euagrium ad eum misit, quo eius animum pertentaret. Basilius tamen Euagrio ipsi tunc responsum distulit, ut prius Eusebium Samosatenum presens consuleret, quod deinde quominus faceret, longa infirmitate detentus, ea ipsa quam initio memoraui, epistola querit, quid de rebus ab eo presbytero propositis, constituendum censeat.

Eusebius ex parte saltem Euagrii consilium probasse  uisus est. Scribit enim Basilius Meletio tunc exsuli se accepisse litteras ab episcopo Samosateno, que precipiunt, ut rursus scribatur ad Occidentales de rebus quibusdam ecclesiasticis, ac uelle illum preterea, ut a se epistola efformetur ab omnibus deinde communicatoribus subscribenda. At hanc a se curam deprecatur, et in Meletium ipsum reiicit, cui propterea commentarium eorum, que Eusebius scribenda censuerat, per sanctissimum alterum Antiochene Ecclesie ex Meletii partibus presbyterum mittit. Ceterum spondet sese et subscripturum, et curaturum, ut a reliquis epistola subscriberetur, ut ille qui iturus esset in Occidentem, cum omnium subscriptionibus proficiscatur  . Hec eadem repetit in alia ad eumdem Meletium epistola scripta, postquam  certior effectus fuerat eumdem sanctissimum apud illum uersari  . Dum uero de legatione hac mittenda Basilius, Eusebius ac Meletius deliberant, totus effluxit annus, nullusque Romam est missus. Hinc Basilius ipse Eusebio legationem iterum urgenti scribit. Mittere autem in Occidentem, ait ille, mihi prorsus impossibile est, neminem habenti idoneum ad hoc ministerium. Quod si quis ex fratribus, qui apud uos sunt, Ecclesiarum causa laborem suscipere uolet, is scit proculdubio, ad quos profecturus sit, et ad quem finem, et quorum sit litteris communiendus, et qualibus. Ego enim coniectis in Orbem  oculis, mecum uideo neminem  . Que profecto omnino probant, nullam hoc anno ad Damasum ab Orientalibus, quamquam ceteroquin pararetur, legationem missam  .

Iu. Athanasius episcopus Alexandrinus ad superos migrauit consulatu ualentiniani et ualentis Iu, Pachom. uIII, die scilicet 3 Maii 373. Diu disputatum est a uiris doctis de anno eius emortuali, at postquam cl. Maffeius edidit uetus illud, ac pene synchronum monumentum, quod totam fere Athanasii uitam compendio narrat, eoque beneficio preter alia plura eruditos sibi deuinxit, causa confecta est  . Athanasio successit Petrus magno Ecclesie plausu, qui Damaso statim pro recepto more et ordinationem suam, et calamitatem denuntiauit, quam Palladius prefectus  ethnicus homo, Christiano populo intulerat. Damasus uicissim consuetas communionis, ac preterea consolationis litteras misit per diaconum quemdam urbis Rome cuius nomen Petrus Alexandrinus tacet, quamquam profecto dignissimum, quod ad posteros transmitteretur. Scribit enim Alexandrinus presul in encyclicis litteris, quas Theodoretus recitat  , beatum illum diaconum uinctis post terga manibus ductum a carnificibus, non secus ac insignem quemdam maleficum, homicidarum tormentis cruciatum, lapidibus, ac plumbatis ceruice diu uerberata, nauigium cum permultis aliis confessoribus conscendere iussum, diuine crucis signo consignata fronte omni cura, ac solatio destitutum, ad metalla datum fuisse. Huic uero dire persecutioni a Palladio excitate contra  Alexandrinam Ecclesiam, cumulus accessit ab Arianis. Euzoius enim Arianus Antiochie pseudepiscopus, ac magnus sacrarum comes a ualente missi post auditam Athanasii mortem, ut Lucio Ecclesias traderent, Petrum Alexandrinum carceri manciparunt, a quo tamen elapsus, conscensa naui ad episcopum urbis Rome se contulit  . ualesius, ac Pagius inter ordinationem Petri, eiusque fugam, satis longum temporis spatium intercessisse putant  , ut uix fieri possit eum ad Urbem hoc eodem anno uenire potuisse: Tillemontius obseruat hanc ualesii opinionem antiquorum testimonio destitui: at ego addo nulla etiam probabili ratione fulciri. Trimestri enim spatio hec omnia confici nullo negotio potuerunt ac quarto, aut quinto ab Ethnicorum atque Arianorum  persecutione mense, Septembri nempe, aut Octobri conscensa naui Romam Petrus appellere. Sub prima itaque persecutione, que a Palladio ethnico homine excitata est, Petrus minime cessit, neque Ecclesiam deseruit. At postquam Euzoius cum magno sacrarum  largitionum comite Lucium in throno collocarunt, tunc ille exemplo Athanasii ad apostolicam sedem perfugium cepit: quamobrem Bonifacius illum merito inter eos numerat, qui presidio appellationis ad Romanum pontificem usi sunt, ut ius suum sartum, tectumque seruarent  . Hinc synodicus Catalogus latronem Lucium a Damaso anathemate notatum scribit in synodo, de qua mox dicam.

Ceterum qua Damasus caritate Petrum exceperit, ac detinuerit apud se, cum cetera nobis documenta desint, coniicere ex his facile possumus, que Nazianzenus scribit: Petrus pro cadaueribus cruentas uestes Ecclesie Romane protulit, ut auxilium nancisceretur, quemadmodum etiam nactum esse scimus. Fit enim sepe, ut qui opibus, et potentia precellit, ad  infirmi, afflictique miseriam subleuandum maxime inflectatur, ac spontanee beneuolentie affectu, ad eum, qui dignitate imminutus est, se adiungat  .



CAPUT IX. 374, DAMASI, 9, GRATIANO AUG. III ET FL. EQUITIO COSS.

I. Basilius, ceterique Orientales episcopi ad Damasum mittunt Dorotheum presbyterum Antiochenum cum litteris, que afferuntur, et illustrantur. II. Synodus a Damaso coacta, eiusque ad Orientales littere per Dorotheum reducem allate, que illustrantur. III. Huius synodi annus statuitur. Iu. Lex 20 C. Theod. lib. XI tit. 36 expenditur. u. Simplicius Urbis uicarius, cui lex inscripta: Theophanes explicatur de Sabbatianis agens, libellus Faustini, et Marcellini iterum excutitur.


I. Cum itaque Eusebii Samosateni, ac Meletii auctoritas Basilium permouisset, ut Euagrii Antiocheni consilio cederet, ac ut iterum mitterentur ad Occidentales, qui litteras ferrent, ac Orientalis Ecclesie calamitates uiua uoce describerent, Dorotheus presbyter Antiochenus, Orientalium eorumdem nomine Romanum iter aggressus est  . Hoc constat ex epistola Basilii 242 et 243  , quarum prior Occidentalibus, sub qua potissimum uoce Romanum pontificem designatum scimus, altera uero Italis, et Gallis episcopis inscripta est. Nam cum Euagrii sententia fuisset ut plures, iique prestantes dignitate uiri Romam ablegarentur, neque hoc Basilius, eiusque  partium sanctissimi episcopi ignorarent, causam quominus id fecissent, grauissimam allegant his uerbis: His de causis plures ex nobis oportebat ad uestram dignitatem accurrere, et unumquemque rerum suarum narratorem fieri: nunc uero hoc ipsum uobis indicio sit  illius, in qua degimus afflictionis, quod nec facultas quidem nobis est itineris suscipiendi. Etenim si quis uel breuissimo tempore abfuerit, traditos relinquet populos insidiantibus  . An uero manifestior esse potest ad hoc Euagrii consilium allusio? Cum uero Euagrius Basilium de hac mittenda legatione monuisset anno elapso, an litteras has, que eo respiciunt, differemus ad annum 376, ut nuper uiro alicui docto uisum fuit. Postquam igitur Basilius causam hanc grauissimam Italis et Gallicis episcopis aperuit, cur plures, iique dignitate prestantes uiri missi non fuerant, tum hec addit: Unum misimus uice multorum, religiosissimum, ac dilectissimum fratrem nostrum Dorotheum compresbyterum, qui et quecumque effugerunt litteras nostras, sua ipsius narratione potest supplere,  cum omnia assecutus sit accurate, et defensor sit recte fidei. Hunc suscipientes in pace, celeriter dimittite, bonum nobis nuntium afferentem studii uestri ad fratres adiuuandos. In ea uero, que, Occidentalibus, Damaso scilicet, eorum corypheo reddenda fuerat, breuiori, et grauiori exarata stylo, Orientales auxilium iamdiu ab Occidentalibus expectatum iterum postulant; expositisque, quibus Catholici uexabantur procellis, obsecramus, aiunt, ut uel nunc tandem porrigatis manum Orientalibus Ecclesiis iam in genua inclinatis, et mittatis, qui admoneant de reseruatis ob mala pro Christo tolerata premiis: Non enim tantum consueta oratio efficere, quantum peregrina uox solet afferre solatii, presertim ab hominibus ueniens ubique preclarissimam in partem Dei gratia cognitis: sed preter hanc causam aliam addunt, qua  magis Occidentales permoueri debeant, que cum claris uerbis minime expressa sit, nullus dubito, quin in commonitorio rerum a Dorotheo explicandarum descripta fuerit: Apud nos, inquiunt, sunt qui glorie desiderio, et maxime euertente animas Christianorum tumore, effutierunt quorumdam nouitatem uerborum unde Ecclesie quassate, quasi uasa quedam luxata influentem hereticam corruptelam receperunt. Sed uos, o dilectissimi nobis, ac optatissimi, sauciorum quidem sitis medici, sanorum uero hortatores, quod egrotum est, ad sanitatem reuocantes, et quod sanum incitantes ad pietatem. Hoc tamen loco Apollinarium tecto nomine indicatum puto, iisque coloribus adumbratum, propterea quod eius tunc fama si non integra, saltem non prorsus mala ferebatur.

 II. Damasus his sibi redditis a Dorotheo litteris synodum conuocat. Eius unicum fragmentum superest, quod Holstenius in lucem protulit, ac nos suo loco collocauimus. Hoc autem omnes tunc in Oriente grassantes hereses proscripte sunt, Sabelliana scilicet, et Photiniana, Ariana, siue Eunomiana, Pneumatomachorum, et Apollinaristarum, quamquam posterior hec leui brachio petita est, ac ueluti fugientibus armis, quia nondum palam eruperat. Eas omnes una episcoporum Occidentalium consensione concidisse Damasus ait, ueluti Hierico communi Isrelitarum uoce conclamata, prolapsa est. Quia uero  Basilius tum per Sabinum antea scripserat, ut uiderent Occidentales, quibuscum communionem habere eos oporteret, tum iterum per Dorotheum presbyterum monendos censuerat, ne sine iudicio reciperent communiones ex Oriente uenientium  , ideo Damasus post eam fidei ecthesim addit: Hec est, fratres dilectissimi, fides nostra, quam quisque sequitur, noster est particeps, his nos communionem damus: ex quo obseruari potest concessam a Romano pontifice, aut negatam communionem, habitam ubique pro lege fuisse. Monuit deinde Orientales, ne canones in clericorum ordinationibus negligerentur, neue eorum preuaricatoribus facile communio impertiretur, ac tum litteras ita concludit: Ceterum quod ad remouendas uestre dilectionis spectat iniurias,  nec frater noster Dorotheus presbyter explicare omnia uiuaciter pretermittit, nec nisus nostri, ut ipse testis est, defuerunt. Quibus quidem uerbis intelligimus, Damasum cum synodo aliquam pertentasse uiam, qua Orientalibus auxilio esse possent.

III. Cur uero hanc synodum presenti anno coactam dicamus, obuia profecto, ac certa est, ni fallor, ratio. Dorotheus enim, qui litteras Orientalium Romam attulerat, secum retulit synodicum decretum, ac responsa ad Orientales, ut ex modo recitatis uerbis constat. Litteras uero Orientalium hoc ipso anno ineunte scriptas probauimus, tum quia in iis aperta allusio fit ad ea, que Euagrium inter, et Basilium non multo antea tractata fuerant, tum quia Orientales ipsi, cum illas scriberent, aiunt, annum esse  tertium decimum, ex quo hereticum in Catholicos bellum exortum fuerat, qui si numeretur a persecutione post Constantinopolitanum Arianorum concilium cepta, nos ad hoc tempus omnino ducit, cui preterea cetera omnia, que in hac epistola 242 et 243 describuntur, mire conueniunt  . Quamquam enim sub Iuliano, ac deinde sub Iouiniano catholici episcopi reuersi essent ad sedes suas, alter tamen, cum ita Arianis aperte faueret, ut non multo melius essent Catholicorum res, quam sub Constantio, alter uero post paucos ab imperio menses obiisset, persecutio uix interrupta uideri poterat. At contra si annos tredecim a ualentis persecutione numerare uolumus, quod placuit scriptori uite Basilii, cum ea non ceperit ante annum 367, ut Pagius  probat, siue ante annum 365, ut aliis uidetur, hec temporis nota nos traheret ad annum 378 aut 380, quod falsum oppido est.

Iu. Ad hanc itaque synodum puto referri posse legem 20 Cod. Theod. lib. XI tit. 36, qua Cecropius a concilio septuaginta episcoporum damnatus a ualentiniano dicitur, atque ad prefectum Urbis ab ea sententia prouocans, pecuniaria pena mulctatus. Lex illa data est ualentiniano N. B. P. et uictore coss., anno scilicet 369, uIII Id. Iul.; contra cum inscripta sit Claudio P. u. eiusque Urbana prefectura cum in annum cadat 374  , quo hanc sub  Damaso synodum habitam dicimus, uitium in consulatum irrepsisse dicamus oportet. Quod si error, ut aliis magis placet, in inscriptione latet, ac Olybrius loco Claudii reponendus est, Cecropius a prima sub Damaso synodo, anno scilicet 396, damnatus uideri poterit. Ipsa uero lex prefecto Urbis inscripta non obscure indicat, uerosimillimam esse Baronii  , aliorumque coniecturam existimantium, Cecropium illum ab episcopatu depositum, quod Ursino adheserit. Factiosorum enim horum hominum contumacia, ac proteruia sepe factum est, ut imperatores, Urbanique iudices huic rei sese immiscere debuerint, quamquam id schismaticorum malo semper acciderit, ut iam dixi, atque iterum dicam.

u. Hoc anno uicario Urbis Ursicino Simplicius  successor est datus  . Gratianus huius Simplicii meminit in rescripto ad Aquilinum uicarium, de quo iterum suo loco, atque ei missum a se edictum ait, quo iubebatur, ut omnes, qui impios cetus profanata religione tentarent, ad centesimum ab Urbe milliare expellerentur, ubi pertinax furor ab obsequentibus destitutus, in eius perniciem rueret, qui solus erraret. His igitur eius rescripti uerbis, quod Simplicio tunc Urbis uicario transmissum, et ad ualentiniani imperium pertinet, rebaptizantium omnium sectas designatas intelligamus necesse est, quia ualentinianus pater, si eos, et Manicheos excipias ceteris omnibus quod animo imbibissent, colendi libertatem antea concesserat  .

Sunt itaque uiri docti, qui ad hunc annum referunt, que Faustinus et Marcellinus uesana capita, ex  Damasi mandato gesta fuisse narrant contra Luciferianos. Hac enim lege Damasus agere, per Ecclesie defensorem potuit, ne Luciferianorum, ac rebaptizantium cetus fierent, atque hac, aliaque forte ualentiniani constitutione contra rebaptizantes episcopos edita  curare ut Aurelius Luciferianorum tunc in Urbe pseudepiscopus, ueluti sacerdotio indignus alio amandaretur.

Hanc uero coniecturam confirmare uidetur Theophanes, cum scribit ad annum diuine incarnationis 377, Damasum Sabbatianos ab Ecclesia eiecisse. Annus enim ille apud Alexandrinos, incipit a kalendis Decembris anni 374, ut etiam Pagius notat  . Nullos sub Damaso Sabbatianos fuisse certum est:  hoc quippe nomen audiri cepit post obitum Theodosii Magni, cum Sabbatius a Nouatianis secessione facta, sectam condidit ab eo dictam; ex quo aperte colligimus, septimum Constantinopolitani ecumenici concilii canonem, in quo expressa Sabbatianorum mentio est, alterius ab illo temporis, et concilii esse. Nouatianos itaque omnes, sub ea uoce Theophanes intelligit, eosque ab Ecclesia Damasus proscripsisse potuit, ueluti qui cum Montensibus ac  Luciferianis sub imperatorum edicto ad Simplicium dato comprehensi uideri poterant. Nouatiani quippe non secus ac Donatiste, anabaptismum profitebantur, atque arcta erat inter eos coniunctio, ut ex Innocentii litteris  constat atque ex Cypriano, et Ambrosiastro  : quam profecto heresim Hilarius Luciferianorum diaconus inter suos quoque inuexerat, ut Rome haberet, quibus cum communione iungi posset. Damasus itaque uidetur auctor fuisse, ut ualentinianus, et Gratianus hanc contra rebaptizantes legem ferrent, atque ad Simplicium Urbis uicarium mitterent, ut iunctis uiribus, ac sententiis, religioni consuleretur. Hinc Luciferiani Faustinus et Marcellinus queruntur, Damasum ipsum accepta auctoritate regali catholicos presbyteros, et laicos insecutum,  in exsilium misisse; Urbis autem iudices accusant, quod imperatorum legem perperam interpretati, Damaso ipso nimium obsequerentur.

Ceterum, ut ipse cognoscas, definiasque, que Luciferianis schismaticis his presbyteris, cum Damasum, aliosque egregios catholicos episcopos calumniis aspergunt, fides haberi possit, uno hoc pre ceteris exemplo ostensum eo. Maximo post Ariminense concilium ab sede pulso, Zosimum ab Arianis subrogatum asserunt, quem preterea honoris gratia ad se uenientem a Lucifero ex Oriente reduce non admissum aiunt. At hunc Maximum, Zosimumque, inter Neapolitanos episcopos in Chronico Ioannis Diaconi alioque a Blanchino edito frustra queras. Quin uero, si eius ecclesie monumentis fides est, nullus omnino  locus illis esse poterit; nam Seuerus, cui scribit Ambrosius epistolam 59, et cuius apud Symmachum mentio cum laude est  , Episcopatum illum tenuit, ac sancte administrauit ab anno saltem 342 ad an. 387. Hinc uir clar. Alexius Symmachus Mazochius in not. eruditissimis ad uetus marmoreum Neap. Eccl. Kalendarium, ad diem 21 Februarii recte colligit inter fabulas reiici oportere Neapolitanum Ursicini episcopatum, quem cl. Muratorius ante Seuerum ipsum in notis ad eiusdem Ioannis diaconi Chronicon, collocare uisus fuerat. Quamquam deinde non uideo, cur alio loco Zosimum hunc, et Maximum inter eiusdem Urbis episcopos recensere ille potuerit, eosque Ecclesiam illam ab anno 359 ad annum 364 administrasse scripserit  quos eque ac  Ursicinum Seuerus tunc eius Urbis episcopus reiicit.



CAPUT X. 375, DAMASI 10, POST CONSULATUM GRATIANI AUG. III ET EQUITII.

I. De uitali Apollinarista, eiusque ad Urbem accessu, et accedendi causa: de fidei formula ab eo oblata Damaso, et communione per fraudem extorta, ac de tribus ab eodem Damaso scriptis ea occasione ad Paulinum Antiochenum epistolis agitur. II. Harum postrema inter Catholicos Antiochenos motus excitat, qui referuntur ex Basilio. III. Dorotheus de tertio Romano itinere ob eam causam cogitat, ac eumdem Basilium consulit. Iu. Simplicianus, qui deinde Ambrosio successit, Romane Ecclesie presbyter; Baronius propugnatur.


I. Damasi littere, quarum dumtaxat fragmentum superest  , ac Dorotheus redux Orientalium episcoporum animos erexerunt, ob auxilium, cuius Romanus pontifex, ac congregati episcopi tum re ipsa, quoad poterant, tum uerbis, ac prolixa uoluntatis declaratione spem fecerant. Id colligitur ex iis, que Basilius tunc scripsit ad presbyteros Antiochenos, ad Pelagium Laodicensem, et uitum Charrorum episcopum  .  uerum paulo post mutata rerum facies est, ob ea que recenter Antiochie contigerant. uitalis presbyter ex Meletii clero fuerat, qui cum egre ferret prelatum sibi Flauianum, causatus se contemptui ab illo habitum, ad Apollinarium se transtulit, a quo regendis iis, quos sibi in ea urbe adiunxerat, prepositus est  . Credibile est rem omnen delatam Damaso per Paulinum, augeri scilicet Antiochie Apollinarii sectam, huic nuper accessisse uitalem magni in ea urbe nominis, atque illum ab eodem Apollinario agendis hereticorum synaxibus admotum, haud exiguo damnate ab Alexandrina, et Romana ante acta synodo heresis presidio, et catholice fidei detrimento. Quam enim aliam preter hanc afferemus magni illius, quod utrumque obtinuerat, dissidii causam  ?  Romam itaque uitalis accessit, ut se purgaret, ante sponte sua, an uero accitus, obscurum est. Tillemontius illum sponte sua accessisse putat ut communionem, quam frustra a Paulino rogitauerat, a Damaso obtineret  . At cum idem Damasus, ut Nazianzenus ait, fidei ab eo professionem exegerit, cum preterea in eo libello, quem Pontifici obtulit, id agat dumtaxat, atque in hoc incumbat, ut Apollinarii heresim alienam a se faciat, seque ab ea suspicione liberet, facile colligimus, eum non sponte sua, sed accitum, tantum confecisse uiam. Cyrillus Alexandrinus quamdam fidei confessionem recitat uitalis episcopi his conceptam uerbis: Si quis dixerit Dominum, ac Saluatorem nostrum. qui ex Spiritu sancto, et Maria uirgine secundum carnem natus  est, anima, aut mente, aut ratione, aut sensu destitutum esse, anathema sit  .

Petauius heret an eam uitali nostro attribuat  . uerum si quis eam piis, ac ueram fidem spirantibus dictionibus conscriptam uideat, si quis eam cum altera conferat, quam ab eodem uitali expressam Epiphanius retulit  , uix dubitauerit, quin ut Lequienius  ait  , ex ipsius officina prodierit. Hinc Nestorius Cyrillo exprobrat, quod testimonio uitalis Apollinariste, uelut alterius ab illo uitalis, usus sit  . uitalis enim non secus ac alii eius secte homines, rationis, mentis, et sensus uoce, quem Christo Domino concedere uidebatur, aliud nichil intellexit, Epiphanio teste, quam diuinum ipsum uerbum, quod mentis suppleret uices. Cum itaque fides hec, quam scripto obtulerat, prima fronte sana, ac recta uisa esset, Damasus eum, quoad Rome fuit ad communionem admisit; quod uersutam nequitiam atque abditam, et occultam fraudem sub iis latentem uerbis, tunc minime deprehendisset: at pro eo, quod ad futurum tempus, et Ecclesiam Antiochenam attinet, scripsit Paulino, ut ille, cui ea exploratior esse debuerat,  causam expediret, se ratum habiturum, quidquid optimum censuisset, atque eas litteras uitali tunc abeunti tradidit, ut illi redderentur. uerum paulo post eius ab Urbe discessum, scripto iterum breui epistolio per Petronium presbyterum afferendo, significauit aliquem subortum sibi in ea re scrupulum; at quia deinde preuidit, fore ut Paulinus ob eam causam consilii incertus nichil ageret interea, ac rem omnem detineret, quousque alie allate essent a Romano pontifice littere, quibus eo dubio absolueretur; ne tempus frustra traheretur, ac ne uitalis, aliorumque ad Ecclesiam uenientium receptio diutius differri posset, hanc Antiocheno presuli, que tertia est, epistolam scripsit, qua ueluti quodam rerum agendarum commonitorio conditiones adiicit, ac  expressam in ea fidei formulam  mittit, non tam tibi, ut ait Damasus, qui eiusdem fidei communione sociaris, quam his, qui in ea subscribentes, tibi, id est nobis per te uoluerint sociari. Hinc uero intelligimus, Damasum cum hec scriberet, incertum prorsus, atque in expectatione futuri Antiochie euentus fuisse: quamobrem anathematismum illum, quo Nazianzenus captiosum fidei a uitalio oblate libellum euersum et sublatum ait  , alium esse ab eo, qui hac eadem epistola exprimitur, atque alio tempore promulgatum, postquam scilicet intellexit uitalem ipsum atque Apollinarianos in pristinis perstare expositionibus, ac postquam rectius edoctus, fucum sibi factum uidit, et permoleste tulit, ut idem etiam de se Nazianzenus inquit.

 II. Hac itaque Damasi ad Paulinum epistola, quam secundo loco ego recenseo, factum est, ut causa ipsum inter ac Meletium diu agitata, confecta aliquando uisa fuerit, ut statim dicam. Cur uero Damasus Paulino potius quam Meletio communicandum censuerit, plures sunt, ac grauissime rationes. Prima, quod uitalis presbyter a Flauiano contemptui  habitus Meletii communioni renuntiauerat, nec alter supererat Antiochie catholicus episcopus, quocum spes esset ut communicare uellet, quam Paulinus. Secunda, quod Meletius, qui longe aberat a suo grege, in exsilium pulsus, grauissimo huic negotio ea, qua par erat, diligentia expediendo adesse non poterat. Tertia, quia Paulinus contra, erat Antiochie presens, et recte fidei studium pre se tulerat in ea urbe, suumque regimen Damaso iam approbauerat. Illum his rationibus inclinatum iam erga Paulinum, promouere etiam potuerunt tum exemplum Athanasii, qui quoad uixit, communionem cum eo retinendam censuit, tum consilium Petri Alexandrini eius discipuli ac successoris, qui per id tempus Rome aderat; tum etiam haud laudandus  Meletii in Ecclesiam Antiochenam ingressus, frequentesque eius de Ecclesia ad Ecclesiam migrationes, quamquam deinde eam notam uite sanctitate ac fidei integritate eluisset. Quamobrem non longe a temeritate abeunt, qui iniuriam Meletio a Damaso factam, eique pre Paulino Ecclesiam Antiochenam adiudicari debuisse scribunt.

Dorotheus itaque presbyter, qui commode sub antecedentis anni autumnum reuersus ab Urbe fuerat, ac legatione illa confecta Antiochie substiterat, Basilium illico de iis, que ibi agebantur, certiorem fecit: uenisse scilicet ab Occidente litteras, quibus Paulino episcopatus adiudicatus fuerat, illisque preterea litteris Paulinianos uti, ut Terentium ducem ad coniunctionem cum Meletianis pertractandam  permouerent. Basilius igitur tum Meletio denuntiauit rem omnem, tum Terentio statim scripsit, ne sese daret omnino alteri parti, sed rem integram ad Meletii reditum seruaret. Ex iis autem, que ad utrumque scribit, liquido constat, tum agi hic de litteris, quas Damasus in uitalis negotio ad Paulinum dederat, tum ante hoc tempus alias nullas ad eum scriptas. Sed audiamus Basilium: Rumor ad nos peruenit uersari te Antiochie, et que in manibus sunt negotia cum summis potestatibus administrare: preter hunc rumorem illud etiam accepimus, stantes a Paulino fratres nonnulla tecum disserere de coniunctione nobiscum ineunda, id est cum iis, qui sunt ex parte hominis Dei Meletii episcopi, quos etiam et litteras audio NUNC OCCIDENTALIUM circumferre, que  episcopatum urbis Antiochene ipsi attribuunt, Meletium uero frustrantur  . Nullas itaque ante hoc tempus a Damaso litteras Pauliniani acceperant, quas circumferrent, adiudicatumque Paulino episcopatum probarent. Cur uero Basilius dicat, Paulino attributum iisdem litteris episcopatum, intelligimus ex his, que eodem tempore ad Meletium scribit: Postquam rediuimus, ex imbribus et molestiis plurima infirmitate collecta, statim nos ab Oriente  littere exceperunt, quibus significabatur, Paulino  ab Occidente litteras quasdam ueluti cuiusdam principatus tesseram allatas fuisse, ualdeque efferri huius partis duces, et gloriari de litteris, deinde etiam fidem proponere, ac ea conditione paratos esse cum nostra Ecclesia coniungi  . An uero apertius designari poterant, que Damasus ad Paulinum scripserat, ac ipsa litterarum uerba, que a nobis recitata sunt, clarius exprimi? An uero non iis Paulinus quoddam ueluti apostolice communionis in Oriente symbolum ac caput constituebatur, cum Damasus illum suo loco ponit, atque eos, qui Paulino communicauerint, secum communione iunctos censeri iubet?

Has autem litteras hoc anno a Damaso scriptas omnino fuisse probat accuratissimus uite Basilii  scriptor, easque immerito a sodali suo D. Petro Constantio referri ad ann. 378  . Argumentis, que uir doctissimus affert, nonnulla ego tantum adiiciam, ut res omnino certa uideri possit. Primum est, quod statim ac Dorotheus ab Occidente reuersus est, ac litteras attulit Orientalibus episcopis, Basilius exsultare potius, ac fructum aliquem ex ea legatione capere uisus est: an uero id fieri potuisset, si Meletium ante hoc tempus spe sua palam deiectum uidisset? Deinde cum Damasus ad Paulinum scripsit, uitalis nondum fuerat ordinatus episcopus, quia eum loco filii habet, ac illum eo nomine in epistola compellat, quamquam Norisius aliud agens aliter senserit  . Sed ea dignitate auctus nefarie fuerat anno 376, quo colloquium cum Epiphanio habuit, quod  ille recitat  . Hec itaque epistola scripta est, eo intermedio tempore, quod ab eius ab Urbe reditu ad annum 376 lapsum fuerat. Tertio cum littere ille Antiochiam perlate sunt, et uulgari cepte, Terentius dux, qui publicis curis ualedixerat, ut anime uacaret, ad negotia iterum redire coactus, Basilio teste, cum summis potestatibus rempublicam administrabat in eadem urbe. Querendum itaque tempus est, quo ille otio se ac quieti dederit, tum quo ad negotia accesserit. Aliud uero non occurrit, quam quod inter annum 373 et 375 medium est. Anno enim 373, negotiis illum uacauisse constat ex Basilii epistola ad eum ex Armenia scripta  . Putat autem Tillemontius hoc ipso tempore ducem illum in Iberiam missum duodecim legionibus prepositum, ut Sauromatium  in regnum restitueret. Re itaque feliciter confecta, ac deuictis si qui fuerant, hostibus cum ex Armenia Antiochiam, ubi ualens sedem fixerat, reuersus esset, ad otium secessit, ratus se contemptum ab eo imperatore, qui sibi anxie petenti ne unam quidem ecclesiam pro catholicis concesserat, quin potius libellum ab eo oblatum lacerauerat, quem Terentius in frusta discerptum cum collegisset, Habeo inquit, quod petii. Egregium hoc factum, quod Theodoretus narrat  , Pagius merito collocat  ad annum 373  . Si itaque eo anno iam prouecto secessit dux ille ad otium, ad aulam et negotia uix redire potuit ante sequentem, eumque ad finem uertentem annum: ac proinde littere, que a Damaso Antiochiam uenerant, Terentio iterum ac paulo antea negotiis admoto, extra hunc, de quo agimus annum pretergredi non possunt.

III. Dorotheus itaque, cui non secus ac Basilio Meletii causa cordi fuerat, cum hec scripsit, significauit etiam sibi in animo esse Romam iterum proficisci, ut eam scilicet, quibus posset rationibus tueretur, rogauitque ut Gregorium Nyssenum ad hoc iter secum suscipiendum impelleret. Hec ex ipso Basilio discimus  , qui rescripsit iter illud hyeme omnino confici non posse, ac uias omnes preterea,  que Constantinopolim ducerent, militibus interceptas esse; quo intelligimus has litteras scriptas esse autumno inchoato iam et inclinato. Quod si Dorotheus nauigatione uti uelit, non negat Basilius, quin tempus abeundi commodum, et opportunum sit, et quin statim abeat, dummodo Gregorius frater tum nauigationem, tum legationem non recuset. Que deinde addit de Occidentalium supercilio, animum produnt ob Meletii causam exulceratum, ac sanctissimum ceteroqui uirum aliquid humani passum. Nam Damaso fastum omnem, ac supercilium abfuisse probant, tum eius scripta, que exstant ad Paulinum, Hieronymum atque Acholium, tum Hieronymus ipse, qui mitissimi eum ingenii uirum predicat.

Iu. Annalium parens ad hunc annum  S. Ambrosio,  qui sub exitum precedentis anni ex laico et neophyto ordinatus fuerat Mediolanensis episcopus, a Damaso missum scribit Simplicianum Romane Ecclesie presbyterum, doctorem et monitorem. Tillemontius hac de re maius aliquod testimonium querit; nam primo incertum esse ait, an Simplicianus Romane Ecclesie presbyter fuerit, cum tantum constet, illum sub Constantio egisse Rome, ac uictorinum ad Christiana sacra traduxisse sub Iuliano, tum illum Mediolani fuisse sub Ambrosio episcopo, atque ab eo patris spiritualis loco habitum Augustino teste; at inde contendit non effici, eum a Damaso illuc missum, atque eum in finem, quem Baronius memorat  . uerum cum Simplicianus presbyter fuerit, cum Ambrosius preterea eum loco patris  spiritualis habuerit, siue quod eum Rome instruxisset, siue ob aliam causam, eum presbyterum fuisse oportet longe ante ordinationem Ambrosii, quod Tillemontius ipse non negat. Nullus autem tunc presbyter esse poterat, qui non certo loco siue ecclesie adscriberetur, quem episcopo inuito deserere non poterat, ut alio migraret. Rem notissimam atque a Thomassino egregie pertractatam  iterum non agam. Hinc Hieronymus a Paulino Antiocheno  ordinari se passus est, ea adiecta conditione, ut liberum sibi foret eundi quo uellet  , ac de se idem factum asserit sanctus Paulinus Nolanus, cum ad Seuerum hec scribit  : Ea conditione in ecclesia Barcinonensi consecrari adductus sum, ut ipsi ecclesie non alligarer, in sacerdotio tantum Domini, non etiam in locum ecclesie dedicatus; quod cum abbas Floridus retulisset, recte etiam adiecit, inter priora libere ordinationis exempla referri oportere  . Cum itaque Simplicianus Rome presbyterum ageret, antequam Mediolanum accederet, Romane Ecclesie presbyter iure meritoque a Baronio dictus est. Cur uero a Damaso Mediolanum missus censeri debeat, duplex est ratio; altera quod presbyteri sine formatis ac inuito episcopo deserere stationem non poterant;  altera quod Damasus Ambrosii ordinationem confirmauerat, quare etiam per Simplicianum, cuius sanctitas, doctrina, ac cum Ambrosio familiaritas perspecta erat, cauere debuit, ne sub nouo episcopo etsi integerrimo in sacris tamen canonibus nondum instructo, aliquid detrimenti caperet ecclesiastica disciplina. Erat enim precipua cura, ut recens ordinati, uel ordinandi, ab iis quibus suberant et a suis consecratoribus instruerentur, ac scripto sepe etiam acciperent regularum ecclesiasticarum codicem  . Ambrosii uero ordinationem a Damaso causa cognita confirmatam fuisse constat ex Ambrosio ipso, qui hec ad uercellenses scripsit: Ordinationem meam Occidentales episcopi IUDICIO, Orientales autem exemplo probarunt  . Hoc autem ad ordinarium  Romani episcopi ius tunc pertinuisse colligitur ex iis, que disserunt Bacchinius ac Ioannes Antonius Blancus, qui conferri poterunt  .



CAPUT XI. 376, DAMASI 11, uALENS AUG. u ET uALENTINIANUS AUG. COSS.

I. Dorotheus Romam profectus cum sanctissimo altero Antiochene Ecclesie presbytero litteras affert ad Damasum a Basilio et Orientalibus scriptas, que expenduntur, ac tota Damasum inter et Basilium rei geste series exponitur. II. Idem pontifex cum synodo, cui Petrus Alexandrinus aderat, morem gerit Orientalium uotis, ac iis rescribit, cuius tunc scripte synodice fragmentum adducitur, et explicatur. III. Hac eadem synodo damnati Apollinarius et Timotheus. Iu. De Meletii agitata coram Damaso causa, eiusque apud eum pontificem statu, et quid de eo pontifex senserit; Dupinius refellitur. u. Anonymi Amstelodamensis aut mira inconsiderantia, aut mala fides.


I. Gregorius Nyssenus, quem sibi socium adiungi Dorotheus optauerat, de Romano itinere minime cogitare uisus est, siue quod recusauerit, siue quod  eum alia negotia, ac quibus paulo post uexatus fuit, Arianorum persecutiones detinuerint. At Dorotheus ipse, cui sanctissimus alter Antiochene Ecclesie presbyter comitem sese obtulerat, illud urgebat diligenter eique sese parabat circa huius anni initium. Hec constant ex Basilii epistola ad Eusebium Samosatenum, cuius hec sunt uerba: De rebus autem Occidentalibus prius ipse didicisti, narrante omnia fratre Dorotheo, cui quales dande rursus littere abeunti? Fortasse enim se itineris socium iunget optimo sanctissimo, qui magno ardet studio, ac Orientem peragrat, et ab insignioribus quibuscumque subscriptiones et epistolas colligit  . Accuratissimus postremi operum tomi editor, qui ab hoc anno numerat primum Dorothei presbyteri Romanum iter, primamque eius  ad Damasum legationem, hec allata uerba interpretatur, ac si Basilius querat que rursus dande littere Dorotheo, non ad Urbem, sed in Orientem abeunti ex Cappadocia, aut alio Cappadocie finitimo loco, ad quem ille forte uenisse poterat ab Eusebio, quem inuiserat, redux  . At si quis epistolam illam attento animo legerit, facile deprehendet, eo loco sciscitari illum, quid iterum scribendum per Dorotheum Romam cum sanctissimo profecturum; siquidem statim prosequitur, que igitur per ipsos scribenda sint, aut quomodo cum scribentibus consilia coniungenda, equidem dubito. Sed si cito reperias, qui ad nos proficiscantur, nobis exponere non graueris: mihi enim uenit in mentem illud Diomedis usurpare, utinam precatus non esses, quoniam, inquit, uir est superbus.  Etenim si nobis placetur Dominus, quonam alio adminiculo indigemus? Sin autem perseuerat ira Dei, quale nobis presidium supercilii Occidentalis? Recens animi dolor ob prelatum Meletio Paulinum, hec a uiro sanctissimo duriora expressit; at ex iis aperte liquet, de quibusnam litteris Dorotheo dandis, quoue eius itinere tunc Basilius ageret. Minime itaque necesse est, ut Dorotheum ipsum, Eusebium in Thracia Scythis forte proximiore exsulantem accessisse dicamus, ut illi Occidentalium rerum statum presens exponeret, quod facere per epistolam facile poterat: pretereaque minime credibile est, presbyterum illum Meletii causam, in eo, quod scripserat, discrimine Antiochie positam deserere uoluisse, ut iter nichil profuturum, siue in Thraciam, siue in Cappadociam  institueret, hyemali potissimum tempore, quod iis in locis perdifficile, ac perincommodum esse solet, quodue iam prope aderat, cum Basilius ad eum Antiochie agentem rescripsit, ut superiori capite uidimus. Certum itaque ratumque sit, Basilium ipsum hoc loco, ab Eusebio querere, que rursus dande littere Dorotheo, in Occidentem, unde non diu antea aduenerat, iterum abeunti.

II. Abiit igitur Dorotheus presbyter iterato Romam, secumque tulit epistolam Orientalium nomine a Basilio scriptam, in ueteri editione 74, in nupera 263. Hec uero lenitate, atque humilitate tanta,  adeoque preclaris sinceri erga Romanum pontificem obsequii significationibus referta est, ut uerissimum sit, quod magnus Baronius  ait, sanctos uiros capi humana aliqua animi perturbatione aliquando posse, minime autem detineri. Agit itaque Damaso primo loco gratias, ob eam, quam fecerat in anterioribus alicuius auxilii spem, operamque illam, quam posuerat, ne ea frustraretur. Huc enim pertinet, eoque respicit hoc eius epistole initium: Dominus Deus noster, in quem sperauimus, tantam cuique uestrum gratiam largiatur, ut ad propositam spem perueniatis, quanto ipsi gaudio corda nostra impleuistis, tum ex commiseratione, quam erumnis nostris impendistis, ut induti uiscera misericordie, quemadmodum predicti uiri annuntiauerunt nobis, Dorotheus scilicet ab Urbe  tunc redux, et qui comites ei fuerant. Quapropter rursus etiam per dilectos, et salutamus, et adhortamur, ut si Dominus quidem facultatem uobis dederit ad nos proficiscendi, ne pigremini nos inuisere, . . . Quod si bonus Deus, ac sapiens uite nostre moderator hoc beneficium in aliud tempus reseruat, saltem nobis scribite, quecumque a uobis scribi decet ad solamen afflictorum, et erectionem confractorum . . . nec aliunde expectatio ulla auxilii, nisi Dominus per uos, a quibus sincere colitur, miserit medelam. Tum deinde rem aggreditur, causasque grauissimas, ob quas apostolice sedis auctoritatem efflagitat, ac pauca de Ariana heresi ueluti ab Ecclesie corpore abscissa, atque ideo minus ad nocendum apta cum attigisset, ita pergit: Qui autem pelle ouina induti sunt, ac speciem blandam pre se  ferunt ac lenem, intus uero dilaniant crudeliter Christi gregem, et propterea, quod ex nobis exorti sunt, facile perniciem inferunt simplicioribus, hi sunt, qui molestiam exhibent, ac egre uitari possunt. Nos rogamus ut uestra diligentia omnibus ORIENTIS Ecclesiis denuntiet . . . Necesse est autem horum nominatim meminisse, ut et ipsi cognoscatis eos, qui turbas apud nos mouent, eosque nostris Ecclesiis MANIFESTOS facite. Primum inter eos locum assignat Eusthatio Sebasteno, alterum Apollinario; hisque tandem Paulinum adiungit, quamquam minori hunc cum libertate, ac uelut subdubitans tangat. Eusthatium itaque post acceptam Rome Patrum fidem, et ad communionem admissum, nunc inter eos esse ait, qui consubstantiale condemnant, ac ducem se prebere Pneumatomachorum heresis: Apollinarium  uero, intemperanti scribendi facilitate usum, ac non petitis ex Scriptura probationibus, sed humanis rationibus innixum, in uarios errores lapsum esse, in iis presertim, que de Incarnatione tradiderat, ut iam pauci, qui ab eo scripta legerant, priscam pietatis formam seruarent. Denique quod ad Paulinum attinet, hec pauca dumtaxat scribit. Paulinus utrum aliquid et circa ordinationem reprehensioni obnoxium habeat, ipsi dixeritis. Nos sane merore afficit, quod in Marcelli dogmata propendet, ac illius sectatores sine discrimine ad suam communionem admittit: quod tamen non diu postea ab eodem etiam Basilio, re  melius perpensa ac cognita, factum fuisse alio loco probauimus  . Scitis enim spem nostram omnem euerti Marcelli dogmate, quod neque Filium in propria hypostasi confitetur, sed prolatum esse, et rursus reuersum esse ad eum, ex quo processerat. Quibus Romano pontifici denuntiatis, epistole finem imponens hec ait: A uobis ut horum curam suscipiatis, efflagitamus. Suscipietis autem, si omnibus Orientis Ecclesiis scribere non grauemini, eos qui hec deprauant, si corrigantur, admittendos ad communionem: sin autem pertinaciter nouitatibus adherere uoluerint, ab Ecclesiis abscindendos.

Hec itaque rerum inter Damasum et Basilium gestarum, et litterarum hinc inde scriptarum series est. Basilius anno 371 Dorotheum diaconum legat  ad apostolicam sedem cum epistola in nupera editione 70. Rescribit Damasus anno sequenti per Sabinum diaconum Mediolanensis Ecclesie, ad Orientales missum. Basilius eodem ipso anno scribit rursus epistolam 90, eamque Sabino in Occidentem redituro ferendam dat. Cum ea forte non placuisset Damaso, idem Cesariensis presul Euagrii monitis excitatus scribit iterum anno 374 ineunte, epistolas 242 et 243, easque tulit in Occidentem Dorotheus presbyter: eodemque anno ad Orientales rescribit Damasus per ipsum Dorotheum, ut constat ex Damasiano primo fragmento, atque ex hac ipsius Basilii ad Damasum epistola 263. Hec uero hoc anno scripta, Damasoque per dictum Dorotheum reddita, omnium postrema est, eique ab eodem Damaso responsum  fuisse constat longiori epistola synodica, cuius dumtaxat fragmentum alterum ab Holstenio seruatum superest, quod numero secundo a primo distinguimus. Duplicem ego hanc synodum colligo ex mutua utriusque fragmenti collatione. In primo siquidem Damasus pontifex multam futuri auxilii Orientalibus spem facit, ob quam Basilii animus mirifice erectus est, et exultare uisus, ut constat ex eius epistola 253, 254, 255. In altero nullum spei locum dat. Nam tametsi sapientissimus pontifex episcopos Orientales certos esse iubeat, esse se pro membris sollicitum, aperte tamen fatetur, nullum aliud presens refrigerium expectari a se posse, quam quod ex mutua in retinenda fide concordia, capi poterat. Si itaque fieri non potest, ut hec inter se contraria, sibique  repugnans oratio ab una eademque synodo, atque uno eodemque tempore profecta sit, eorum alterum fragmentorum ad unam, alterum uero ad alteram pertineat necesse est, primum scilicet ad eam, que anno 374 congregata fuerat, ac Basilio pergrata accidit, alterum uero ad eam, de qua nunc agimus.

III. Damasus igitur his acceptis a Basilio litteris, conuocata synodo, cui Petrus Alexandrinus adfuit, ac Dorotheus presbyter Orientalium legatus, Apollinarium cum Timotheo damnauit, amentemque eorum heresim ab Ecclesia proscripsit. Quo uero ad Eusthatium  Sebastenum, aliosque Pneumatomachos, ac Marcellianum dogma, cuius Paulinus insimulatus fuerat, breuibus sese expedit, hac proposita fidei regula: Ut enim Niceni concilii fidem inuiolabilem per omnia retinemus, sine simulatione uerborum, aut sentu corrupto, nullo modo Spiritum sanctum separamus, sed perfectam in omnibus, uirtute, honore, maiestate, deitate cum Patre conueneramur et Filio; itaque etiam plenitudinem Dei uerbi, non prolatiui, sed nati, neque in Patre remanentis, ut non sit, sed ex eterno in eternum subsistentem, perfectum, id est integrum hominem assumpsisse, id est saluasse confidimus. Nam quod ad eiusdem Paulini ordinationem attinet, cui Basilius aliquid uitii obiecerat, cum eam Damasus iudicio suo iam probauisset, non erat cur aliquod  addere necesse esset.

Nunc uero minime difficile est statuere eius concilii tempus. Nam si hoc anno nondum prouecto citata Basilii epistola scripta est, ad eumdem profecto, aut ad sequentis initium, tum hoc fragmentum referri debet, tum ea synodus, cui a me adscribitur. Hoc facile preterea diiudicabit, qui epistolam illam cum eodem fragmento conferat, obseruetque ab eo tria illa confici, que Basilius a Damaso potissimum postulauerat. Accedat insuper Socratis testimonium scribentis, Petrum Alexandrinum ad Ecclesiam suam iam reuersum, cum ualens Antiochia discedere coactus est, iturus contra Gothos  , anno scilicet 377 iam ad finem inclinato  . Si uero idem Petrus Alexandrinus illi synodo adfuit, necesse est, ut intermedio  hoc tempore, atque ideo uel hoc ipso anno, uel alio nondum adulto confectam illam dicamus, ac preterea errare illos, qui concilium, in quo damnatus Apollinarius cum Timotheo fuit, in annum conferunt 378.

Iu. Fatendum quidem est, ex hoc fragmento Apollinaris nomen, ac Timothei in ea synodo damnatum fuisse, minime probari posse, sed eius dumtaxat impium dogma proscriptum; at hoc ualidis argumentis aliunde petitis conficitur. Enim uero quin Damasus in concilio, cui Petrus Alexandrinus adfuit, utrumque damnauerit, graduque mouerit, nemo dubitauerit, qui eiusdem Damasi ad Orientales epistolam sextam legerit. Hoc preterea aperte asserunt Rufinus  , Sozomenus  , ac episcopi nonnulli in  litteris ad Rufum Thessalonicensem Ephesino concilio insertis  . At utrumque in hoc ipso, de quo agimus, concilio damnatum, graduque motum et ab Ecclesia proiectum, ex Basilio ni fallor, manifestum fit. Neque enim Apollinarius meritam hanc sententiam passus fuerat, cum idem Basilius eum detulit ad apostolicam sedem, petiitque tam anxie ut damnaretur. Hinc in litteris ad Patrophilum Aegensis Ecclesie episcopum circa hoc tempus scriptis, Apollinarium ait se non habere inimicum, quamquam nec ita amicum habeat, ut eius in se accusationes suscipiat,  cum potius sint, que in eo reprehendat nonnullis lectis ipsius libris  . Contra uero Apollinarium pro heretico, proiectoque habuit ab Ecclesie corpore, statim ac Dorotheus ab Urbe rediit, attulitque synodicam illam Damasi epistolam. Scribit enim ad Eulogium, Alexandrum et Harpocrationem, exsules pro fide episcopos, de quibus alio loco actum a nobis est, eosque laudat, quod Apollinaris communionem reiecerant, atque hortatur, ut eum conentur ad bene constitutum Ecclesie ordinem reducere, eique fortiler recte fidei dogmata proponant, ut illius emendatio manifesta fiat, ac fratribus innotescat illius penitentia  . Cur uero alia de Apollinario ante Dorothei iter, alia uero post eius reditum Basilio mens, agendique ratio fuisse potuit, quam quia post eam  synodum nullus supererat de eiusdem damnatione ambigendi locus?

Huic itaque concilio preter Petrum Alexandrinum, ac Dorotheum presbyterum Orientalium episcoporum nomine agentem, Timotheus adfuisse debuit eo missus, ut Apollinaris causam tueretur  . At hic etiam cum magistro suo damnatus, ut in Orientem rediit, simulatione omni deposita, in apertum furiosumque schisma prorupit, ac Petrum eumdem Alexandrinum, Basilium preterea, Epiphanium, ac Paulinum anathematizare ausus est, alios scilicet ut Sabellianos, alios autem ut Tritheitas, ut ego puto, cum Apollinariani de recta pre ceteris in Trinitate fide sese efferrent, atque alia nulla excogitari possit causa, cur uiros illos sanctissimos atque integerrimos  excommunicare ausus fuerit. Huius rei testis est Petrus ipse in epistola ad episcopos, presbyteros, et diaconos pro uera fide in exsilio constitutos, cuius fragmentum Facundus  recitat. An uero Timotheus id sceleris ausus sit, postquam idem Petrus ad Ecclesiam suam reuersus fuerat, an uero cum moram Rome adhuc traheret, statui non potest. Quod affirmari a me posse puto, illud est, hoc accidisse, postquam Epiphanius cum uitali Antiochie congressus fuerat, ab eoque Apollinarista detecto, sese separauerat, ac postquam Basilius ad sedem apostolicam Apollinarium detulerat, damnarique obtinuerat: neque enim erat causa, cur iis ante hoc tempus uesanus homo anathema diceret: uidetur tamen uerosimilius, hec a Timotheo perpetrata flagitia, postquam  Petrus Alexandriam reuersus Romanam hanc synodum, ut Rufinus ait, confirmauerat, eorumque hereticorum damnationem episcopis et Ecclesiis sub se positis denuntiauerat. Apollinarius enim eiusque assecle, tunc querere qui sibi communicarent, contra precipua catholicorum episcoporum capita calumnias serere, ac dissensiones ubique, et scissiones Ecclesiarum excitare ceperunt, ac nefaria queque, pudore omni deposito, audere. Hinc quippe factum, ut idem Petrus, et Basilius, uno eodemque tempore iisdem exsulibus episcopis scriberent, alter ut summam Timothei aliorumque Apollinaristarum  impudentiam iis notam faceret, alter ut eos laudaret, quod eorum communionem aperte reiecerant.

u. Preter hec, que feliciter confecta uidit, Dorotheum non neglexisse episcopi sui Meletii causam, tum uerisimile est, tum Basilius probat in eadem ad Petrum Alexandrinum epistola, quin potius eam uehementiori, quam forte par erat, studio ab eo tractatam discimus ex his eiusdem Basilii uerbis: Nos autem in tristitiam coniecit frater noster Dorotheus, quod ut ipse scripsisti, non omnia leniter et mansuete dixerit dignitati tue. Is reuersus mihi narrauit, quos coram Damaso reuerendissimo episcopo cum tua prestantia sermones, disputationes, habuisset, ac dolorem mihi afferebat, cum diceret numeratos in Arianis fuisse religiosissimos fratres comministros nostros Meletium  et Eusebium. Forte itaque cum Dorotheus uehementior esset, quam deceret, ac Meletii pre Paulini communionem retinendam contenderet, Petrus, qui Athanasii uestigiis inherens a Paulino stabat, ut disputatoris uehementiam retunderet, obiecit iterum tum retentam a Meletio et Eusebio cum Acacio, atque Arianis societatem; tum preterea, quod cum homeusion preferrent, ab homousio recedere uiderentur, atque ad Arianos ipsos transire. Hec enim que tunc inualuit suspicio, deinceps etiam diu permultis hesit, ac Hieronymum induxit, ut in Chronico scriberet, Meletium, in Antiochena synodo, homousio, anomeoque reiecto, medium inter hec homeusion, Macedonianum dogma uindicauisse: ac causam dedit libro inter Athanasii opera impresso, qui inscribitur  Refutatio hypocrisis Meletii, et Eusebii Samosateni, et sociorum aduersus Consubstantialitatem.

At Damasus ea, qua preditus erat sapientia, atque animi constantia, nichil decessit a concepta semel definitaque sententia. Neque enim ecclesiastice discipline ratio patiebatur, ut Paulinus, qui legitime ordinatus fuerat, ac nulla unquam hereticorum, communione se polluerat, qui magno animo magnaque constantia, neque ualentis, neque Arianorum minis perterritus, catholicam fidem palam professus fuerat, quem Hieronymus confessorem, Rufinus uirum sanctum, ac per omnia sacerdotio dignum appellat, posthaberetur Meletio, qui Antiochenam Ecclesiam ueluti premium criminis obtinuerat, quamquam eorum societati renuntiasset. Contra uero, atque ob hanc causam, quod  Ario anathema dixisset, ac pro uera fide exsul tunc esset, que a Petro Alexandrino tunc forte illate sunt ueteres criminationes, minime effecerunt, quin Damasus cum Basilio, aliisque Meletii et Eusebii communicatoribus societatem sacrorum seruans, cum eodem etiam Meletio communionem mysteriorum sacrorum retineret. Hinc Dorotheum ipsum et sanctissimum Meletianarum partium presbyteros semel iterumque ad se missos perhumaniter suscepit, ac ad sacra omnia admisit. Habitus itaque Meletius pro catholico episcopo fuit, at minime cum eo inita et retenta arcta illa coniunctio, ac fraterna caritas, qua  fruebantur, qui plena Romani episcopi communione minime carebant, atque hec cum Flauiano Meletii successore agendi ratio a sede apostolica deinde etiam seruata est, donec cum eorum altero, transactione, de qua redibit sermo, cum altero uero Theophilo Alexandrino, et Chrysostomo conciliatoribus, controuersia finem habuit. Hinc uero liquet, quam fallaci captiosaque ratione utantur Dupinius, aliique eius ingenii homines, qui hoc Meletii et Flauiani exemplo abutuntur, ut probent, in Ecclesia catholica esse posse aliquando, qui extra Romane Ecclesie communionem sit. Que enim cum Meletio et Flauiano non habebatur communio, non ea sacrorum mysteriorum priuatio fuit, sed arcte illius ecclesiastice societatis et confederationis, que presbytero  cum suo episcopo, episcopo cum sue prouincie episcopis, ac cum Romano potissimum intercedebat, disiunctio: cuiusmodi sunt, mutua uisitatio, formatarum ac commendatitiarum commercium, in conciliis consessus, ac alia que ad externam Ecclesie politiam attinent, ac quibus carere, grauissima iis temporibus pena reputabatur  . Hoc enim est, quod Sozomenus  scite indicat, cum ait Occidentales ob Flauiani ipsius ordinationem non mediocriter indignatos, ad Paulinum quidem tamquam episcopum Antiochie consuetas scripsisse epistolas, ad Flauianum uero nullas. Hec uero externe societatis disiunctio, que aliquando latius porrigebatur, aliquando angustioribus finibus coarctabatur, non prohibebat, quominus illi, qui ita abstenti essent, in  ecclesiis, in quibus iis communio concessa erat, cum aliis etiam, cum quibus erat uetita, episcopis communicarent. Hinc Theophilus Alexandrinus, cum Flauiano ipso, a quo Aegyptus disiuncta erat synodo Constantinopolitane cuidam adesse non dubitauit, nullaque est ratio, cur Tillemontius  , mirari se dicat, quomodo illud ab eo fieri potuerit. Ceterum ut redeam unde diuerteram, cum Damasus Dorothei sermones et acriores etiam disputationes, ipso Basilio teste, patienter audierit, humani aliquid passus est Cesaree episcopus alioquin sanctissimus cum scripsit, elatum illum, sublimem, et altius sedentem, audire non posse ueritatem humi predicantem  .

uI. Hec uero cum ita sint, nunc anonymi transfuge siue oscitantia, siue mala iterum fides lectorum  oculis exponenda est. Hic igitur primo loco nichil unquam tum Athanasio, tum Basilio, a Damaso rescriptum fuisse asserit, siue quia litibus propriis occupato nichil esset opus alienis, siue quia timuit ne ualentis imperatoris, rebus suis nichil profuturam in se prouocaret iram. Secundo litteras, quas Basilius scripserat, ab Euagrio Antiocheno tum Romam allatas, tum ab eodem ad Basilium relatas. Tertio hinc factum ait, ut Basilius omnem cum Romano episcopo litterarum consuetudinem abruperit. Quarto ne quid uero interea religio detrimenti caperet, ab Athanasio  postulasse ut ad Damasum ipse scriberet, peteretque ut Legatos in Orientem mitteret. Quinto Occidentis episcopos acceptis Basilii litteris, Meletium contra Damasi sententiam pretulisse Paulino. Sexto presbyterum sanctissimum ab Occidentalibus iisdem, in Orientem cum Sabino aliisque aliquot clericis legatum missum. Hec enim omnia, que ille scribit, quam falsa sint, tum ex recensita a nobis rerum gestarum serie constat, tum preterea nos docent, que deinceps indiligenti huic, mendaci ac insulso scriptori in ceteris etiam fides haberi possit.



CAPUT XII. 377, DAMASI 12, GRATIANO AUG. Iu ET MEROBAUDE COSS.

I. Hieronymi ad Damasum de tribus hypostasibus epistole exponuntur, et explicantur. Disquiritur, quenam fuerit per id tempus, ac preterea in Constantinopolitano concilio recrudescentis eius litis causa. II. Damasi ad Hieronymum rescriptum. III. Antiqua Hieronymiane epistole lectio retinetur et asseritur. Iu. An Hieronymus uitalem pro catholico habuerit? u. Petrus Damasi litteris ad sedem restitutus, Alexandriam redit.


I. Sanctus Hieronymus, qui ad Chalcidis eremum ante quinque circiter annos sese receperat, celebres hoc anno litteras Damaso scripsit  , quibus querit an tres in Deo hypostases dicende sint, et quocum communicandum sibi Antiochie sit. Cur eas litteras hoc anno, aut altero ineunte saltem, cum cl. uallarsio  scriptas censeam ratio ex iisdem constat. Fremebat enim cum scribebantur, fulta mundi presidiis, Ariana rabies; ac Hieronymus, cuinam Antiochie communicaret, incertus, sequebatur Aegyptios confessores in Palestina exsules, quos in Damasi communione esse nouerat, ab iisque Sanctum Domini expetebat. At anni sequentis Augusto mense, ualentis obitu Ariana rabies presidiis suis omnino decidit nec ulli iam amplius erant Aegyptii confessores in Syria exsules, a quibus Hieronymus Sanctum Domini petere amplius posset, omnibus exilio solutis. Constantius, qui has Hieronymi litteras iterum impressas dedit, easque anno 380 iam labente exaratas putat, Aegyptiorum confessorum nomine Petrum Alexandrinum intelligit. At qui fuerint illi, ex Basilio iam  uidimus, ipseque preterea Hieronymus aperte nos docet, qui ad eos ueluti sibi uiciniores pro sancto Domini corpore recurrebat: quamobrem uix puto fore, ut Constantius interpretationem hanc suam, a ui genuina uerborum et temporum ratione alienam, eruditis probet. Cur uero tum Meletiani, tum uitaliani dicerent, herere se Damaso, non secus ac Paulinus, ratio minime a longe petenda est, ut uisum fuit eidem uiro docto, opinanti Hieronymum respexisse legem de restituendis basilicis a Theodosio latam, contentionemque inter Meletium, Paulinum, et uitalem  coram Sapore ea occasione habitam, quam Theodoretus narrat  . Enim uero qui secum reputet, oportere eos, qui se catholicos haberi uolunt, cathedre Petri communione iunctos esse, intelliget, quod idem Hieronymus ait: qui uero ab eo indicatam putant contentionem illam, minime aduertunt, legem de restituendis basilicis die 10 Ianuarii anni 381 fuisse propositam, Saporem uero, cui mandatum a Theodosio fuerat, ut eam Antiochie exsequeretur, uix ad urbem illam ante Martium mensem uenire potuisse. Nemo autem dixerit Hieronymum tam sero Antiochia discessisse, ut disputationi illi adesse potuerit: siquidem, ut reliqua que afferri possent argumenta preteream, cum esset ille Constantinopoli et apud eloquentissimum Gregorium Nazianzenum tunc eiusdem  urbis episcopum  sanctarum Scripturarum studiis erudiretur, breuem de Seraphim tractatum dictauit  , quem deinde publicatum dicauit Damaso. Pammachio autem et Oceano librum illum ante uiginti annos dictatum scribit  . Si uero eam ad Pammachium et Oceanum epistolam anno 399 scriptam esse inter eruditos conuenit  , necesse est, ut illum anno saltem 379 moram in regia urbe traxisse dicamus. Ceterum que Theodoretus dicta factaque inter Meletium, Paulinum ac uitalem in ea disputatione scribit, uel pro eius erga Flauianum studio conficta sunt, ut Baronius censet  , uel ut alii putant, res diuersas diuersoque gestas tempore indiligenter miscuit.

Sed ut ad institutum redeam, si quis epistolam  ipsam legerit, facile intelliget, que sit ex S. Hieronymi sententia apostolice sedis auctoritas, ac quam indeficiens in fidei questionibus definiendis iudicium. Pauca referam, ut hoc constet: Quoniam uetusto Oriens inter se populorum furore collisus, indiscissam Domini tunicam desuper textam, minutatim per frusta discerpit, ideo mihi cathedram Petri, et fidem apostolico ore laudatam consulendam censui. Ego nullum primum, nisi Christum sapiens, beatitudini tue, id est cathedre Petri communione consocior. Super illam cathedram edificatam Ecclesiam scio. . . . Qui itaque aiunt Hieronymum consuluisse Damasum, siue ob Romane Ecclesie, in qua baptizatus fuerat, dignitatem ac maiestatem, siue quod eam sequeretur uniuersus Occidens  , id agunt dumtaxat, ut animum  preiudiciis sane occupatum prodant. Petrum enim peculiariter inter ceteros elegit Christus, ut eum gentes in fidei controuersiis non audirent solum loquentem, sed etiam crederent. Ita enim cum Petrus sententiam edixisset, tacuit omnis multitudo Petro definienti consentiens, ut Act. Xu a Luca refertur  . Hinc Sanctus Doctor addit: Non noui uitalem, Meletium respuo, Paulinum ignoro: nulli enim, quicumque ille sit, a Deo concessum est, ne in fide deficiat, preterquam  Petro, eiusque cathedre heredi, quem proinde cum de dogmate res est, ueluti unum fidei magistrum respicit et agnoscit. Hic uero cum sit obuius horum uerborum sensus, frustra Tillemontius querit, cur Hieronymus Paulinum ignorare se dicat, qui illi non cognitus et familiaris esse non poterat, Paulinum enim Hieronymus ignorat pre Damaso, Antiochenum scilicet episcopum, qui falli poterat pre Romano pontifice falli nescio, siquidem statim addit, quicumque quisquis ille sit tecum non colligit, spargit.

Questio illa de tribus hypostasibus, post Alexandrinum iuncto Occidente concilium, Eusebio nempe uercellensi ac Lucifero Calaritano apostolice sedis legatis composita fuerat. Athanasius enim utraque parte leniter ac benigne accita, uerborumque sententia  diligenter et accurate perpensa, postea quam concordes reperit, nec quantum ad doctrinam ullo modo inter se dissidentes, ita rem transegerat, ut nominum usum concedens rebus eos constringeret  . Cur igitur ea potissimum recrudescere uisa est circa hec tempora, ratio minime a longe petenda est. Nam postquam Damasus Paulini communionem elegerat litteris ad eum scriptis, Eusthatianos quibus ille preerat, de coniunctione cum Meletianis ineunda cogitasse, atque in eum finem Terentii comitis tunc Antiochie uersantis operam adhibuisse uidimus. Basilius itaque, aliique Meletiani, qui merito timebant fore ut ii qui a Meletio stabant, ab eo tunc exsulante facile abscederent, ac Paulino presenti accederent, ut huic coniunctioni suis partibus minime profuture impedimentum  aliquod afferrent, totis iterum uiribus trium hypostaseon dicendarum necessitatem tueri ceperant, ac trium personarum uocabulum ueluti Sabellianismi uehementer suspectum explodere. Hinc idem Cesariensis presul, qui de tribus hypostasibus ne uerbum quidem fecerat, cum de reducendis ad Meletium Paulinianis ad Athanasium scripserat, atque eos proinde tres personas, et unam hypostasim professos, recipere paratus erat, in litteris ad Terentium deinde missis, ait: Paulinum dum unam hypostasim ac tres perfectas personas admittit, a Sabellio minime discedere, qui unam pariter hypostasim ac tres personas admiserat: questionem propterea de tribus hypostasibus leuis momenti uideri non posse, sed latissimum hereticis campum ad detrahendum de Ecclesia  apertum iri, si qui unam cum Sabellio hypostasim profitetur, Ecclesie Antiochene principatum, contempto Meletio obtineat  . Hec omnia acute perspexit nuperus doctissimus tertii operum Basilii tomi editor, qui propterea hec scribit: Non id agebatur, ea scilicet concordia, ut schismati Antiocheno finis imponeretur, et ad legitimum  pastorem Meletium oues redirent. Si tanti commodi spes affulsisset, certo scio Basilium omnia paci ac  caritati posthabiturum fuisse ac libenter suscepturum Paulini plebem, ac clerum, etiamsi unam hypostasim admitterent. Sed Paulini amicorum consilia omnia eo spectabant, ut Paulinus excluso sancto Meletio solus Antiochie preesset. Non immerito ergo cum Paulino communionem ineundam negabat, quippe cum iniri non posset, quin Meletius reiiceretur, qui solus Antiochie legitimus erat episcopus  . Id quo erga apostolicam sedem ac tot sanctissimos Occidentis episcopos obsequio affirmet, quibusue preterea rationum momentis hec probet, uiderit clarissimus auctor. Nunc ut eo redeat, unde diuerterat oratio, Flauianus ac Diodorus, Antiochene Meletianorum seu Campensium Ecclesie duces, Basilii litteras, atque auctoritatem, tunc iterum ostendere ceperunt, Paulini asseclas  cauterio unionis inurere, Sabelliane heresis reos traducere, atque eo pacto suos a coniunctione cum iis ineunda deterrere. Hec uero est causa, cur ea contentio iterata fuerit in Constantinopolitano concilio post Meletii obitum, ueluti ad Paulinum ab episcopatu Antiocheno repellendum, comparata et in primis accommodata, ut colligi potest ex Gregorii ualedictoria ad 150 Patres: Desinant, ait enim, qui de his inter se contendunt, ineptire, perinde ac si fidei nostre pietas in nominibus, non in rebus consistat . . . . , quid igitur uobis hypostases uolunt, aut uobis persone? Nimirum tria esse, que diuidantur non naturis, sed proprietatibus: optime; an fieri potest ut quidam magis inter sese concordent, atque idem dicant, quam cum ita sentiunt, tametsi alioqui syllabis discrepent?  Enim uero cui bono Nazianzenus rem illam egisset iterum, si non erant qui eamdem contra Paulinum cantionem iterum canerent?

II. Quid Damasus Hieronymo responderit, certo non constat, cum ad nos Damasi littere non peruenerint. At cum ille sub huius anni finem, aut alterius initium scribat iterum ad Marcum presbyterum, hereticum se iudicari, quamquam idem dicat, ac credat, quod Damasus et Petrus Alexandrinus et credunt, et ore exprimunt, cum preterea presbyter a Paulino Antiocheno ordinatus deinde fuerit, idque per hec ipsa tempora contigerit ut cl. uallarsius inuicte probat  ; hinc apparet tum factam illi a Damaso facultatem, hypostasim unam ac tres personas profitendi, tum prescriptum, ut cum Paulino  communicaret: neque enim, qui Paulinum ipsum ignorare se paulo antea profitebatur sacram ab eodem ordinationem accepisset citra sibi prescriptam a Romano pontifice legem. Eorum itaque sententiam, qui Damasum hypostaseos uoce ad designandas personas usum aliquando fuisse asserunt, erroneam esse constat ex Hieronymo ipso: siquidem ad Marcum presbyterum deinde ait: Hereticum me cum Occidente, hereticum cum Aegypto, id est cum Damaso, Petroque condemnent. Quid unum hominem exceptis  sociis criminantur? Si riuus tenuiter fluit, non est aluei culpa, sed fontis. Hieronymo preterea accedit Acacii Bere in Syria episcopi testimonium, ex quo scimus Paulinum a tribus dicendis hypostasibus abstinuisse, ut piissimos Occidentis episcopos sectaretur  . Cum itaque Damasus a tribus dicendis hypostasibus abstinuerit, magnus Baronius  merito Theodoretum reiicit scribentem, Meletio a Sapore, Arianorum ecclesias adiudicatas ea de causa, quod Damasus non secus ac Meletius ipse, unam Trinitatis substantiam confitens, tres hypostases diserte predicaret  . Hinc que in aliis Damasi ad Paulinum litteris leguntur uerba, unum Deum in tribus hypostasibus  , purum eiusdem Theodoreti putumque additamentum sapiunt, que propterea a latinis omnibus exemplaribus absunt.  Nec uero id insolens huic scriptori est: nam cum in Illyricana synodo, cuius alibi a nobis mentio facta est, congregati presules aperte professi fuissent cum reliquis omnibus Latini imperii episcopis, eamdem substantiam Patris et Filii et Spiritus sancti in tribus esse personis, Theodoretus, qui eas litteras in Grecum uersas recitat  , statim addit , quod itidem apertum eiusdem glossema est.

III. Priusquam ab his Hieronymi litteris discedam, locum ex iis afferam, quod illum haud recte sepius acceptum uiderim: ait itaque, Trium hypostaseon ab Arianorum presule et Campensibus, nouellum a me homine Romano nomen exigitur. Sunt qui disiunctionem illam et omittendam censeant, ac sub Arianorum  presule Meletium unum intelligunt, qui eorumdem Arianorum manu euectus ad cathedram Antiochenam fuerat: aliis uero placet, ut legamus sub Arianorum prole Campensibus, aiuntque Meletianos Arianorum prolem non sine probabili ratione a Hieronymo dici posse. Ego uero opinor, aliud nichil eumdem Hieronymum hoc loco uelle, quam se reuera tum ab eodem Arianorum presule, siue Euzoius ille fuerit, siue Dorotheus, tum a Campensibus, Meletianis scilicet, ob eam causam uexatum; ideoque nichil a ueteri lectione mouendum. Neque enim minoris Arianorum quam Meletianorum intererat tres hypostases dici, eratque una eademque omnium causa, quamquam non idem omnium finis. Hinc in alia epistola, Campenses cum Tarsensibus hereticis copulatos ait, quia Meletianarum  partium duces, uires cum hereticis Arianis, et consilia in ea contentione coniunxerant. Falluntur itaque meo iudicio, qui ciues Tarsenses hoc loco ab Hieronymo hereticos dictos putant, ac in huius rei perquirenda causa laborant. Campenses enim cum Tarsensibus idem Hieronymus iungit, quia Flauianus et Diodorus, qui Siluani Tarsensis episcopi alumnus fuerat, Meletianarum partium Catholicis coniunctim preerant; uterque uero cum hereticis copulatus uideri poterat, tum quod unam cum Arianis eamdemque  causam in tribus hypostasibus tueri uidebantur, tum quod, Theodoreto  ac Philostorgio testibus, promiscua erat inter Meletianos et Arianos, precationum, hymnorum, consultationum, aliorumque omnium, si mysticum sacrificium excipias, sacrorum communio. Quid enim Tarsenses, si qui forte hereticis adheserant cum Antiochenis Catholicis, commune habuere, ut eos Hieronymus hoc loco pre ceteris omnibus expressos uelit. Hoc iterum Hieronymus ipse indicat, in epistola ad Marcum presbyterum, cum ait, Sabelliane impietatis arguor, subsistentes, ueras, integras, perfectasque personas pronuntians: si ab Arianis, merito: si ab orthodoxis, qui huiusmodi arguunt fidem, orthodoxi esse desierunt. Utramque enim factionem notat, a qua molestias illas ferre cogebatur.  Hinc uero colligi etiam aperte potest, hec Antiochie gesta fuisse, antequam Meletius eo iterum reuersus esset, atque ideo has epistolas, eo quem dixi anno scriptas esse oportere.

Iu. Nunc querendum restat, cur Hieronymus uitalem pro catholico habuerit, atque eum numeret inter episcopos, qui Damaso herere se dicerent. An uero Romano pontifici herere Hieronymo uideri poterat, qui Apollinario parebat, atque ordinatus ab illo fuerat, ab Ecclesia iam proiecto? Ego sic existimo, uitalem ordinatum ab Apollinario fuisse non diu postquam a Damaso rediit cum communionis litteris; idque dolo malo, atque eum in finem, ne a Paulino cogi posset ad subscribendam formulam, quam illi a Damaso transmissam nouerat. Ne  uero uaferrimus homo malam de se suspicionem iniiceret, Paulinum Sabellianismi incusare, atque eius communionem palam eiurare deinde cepit. Rem narrat Epiphanius  , qui Antiochiam sese contulerat anno 376, ut utrumque inter se conciliaret. Interea uero Apollinarius ac Timotheus ab Ecclesia eiecti, ac eorum asseclarumque heresis a Damaso cum Romana synodo proscripta est. At uitalis Damaso sese herere dicebat, non secus ac Meletius, ac Paulinus, siue quia eius rei fama nondum Antiochiam peruenerat, cum Hieronymus scriberet, siue quia nominatim, ut ceteri, minime damnatus, fultus preterea communionis litteris, quas olim a Damaso surripuerat, ac simulatione uirtutis et religionis, pro catholico sese gereret, et  Ecclesiam falleret. Hunc profecto ludum deinceps etiam diu lusisse discimus ex Ambrosii epistola ad Theodosium imperatorem, atque a secunda Nazianzeni ad Cledonium quas expendi diatr. 2, cap. 4; ex iisque non obscure colligimus uaferrimum illud caput nunquam fuisse ab Ecclesia aperte proiectum, atque inter hereticos proclamatum.

u. Diximus Petrum Alexandrinum hoc anno ad Ecclesiam suam reuersum. Itaque litteras illas, quas a Damaso secum attulit, queque perierunt, hoc anno  scriptas fuisse oportet. Earum mentio est tum apud Socratem, tum apud Sozomenum  , qui eodem tempore, que illarum uis esset, nos docent, cum eorum alter et consubstantialis fidem, et Petri in sedem Alexandrinam collocationem; alter uero ordinationem a Damaso confirmatam scribit, atque ita uterque eius, que Romano pontifici inest, auctoritatis specimen Damasum dedisse fatetur. Huc sane respexisse liquet Eutherium Thianensem, et Helladium Tarsensem episcopos, qui ita ad Xistum scribunt: Et olim sepius ex Alexandria hereticis zizaniis insurgentibus suffecit uestra apostolica sedes per uniuersum tempus istud, ad mendacium conuincendum, impietatemque reprimendam, et corrigenda que necessarium fuit, muniendumque orbem terrarum ad  gloriam Christi, tam sub illo ter beato episcopo Damaso, quam pluribus aliis  . Hec autem cum Lupus annotasset pertinere ad Petri Alexandrini in sede confirmationem, Luciique Ariani damnationem, Baluzius eum errare uehementer inquit, cum Damasus non solus, sed cum concilio Italie et totius Occidentis Lucium damnauerit  . Unde autem synodum illam Baluzius ex omnibus Occidentis episcopis collectam probet, ipse uiderit: ego enim preter Petrum ipsum, ex suburbicariis, atque iis, qui Romano pontifici presto esse solent, episcopis compositam fuisse crediderim. Ceterum inepta prorsus obseruatio est, quamquam alii, qui non equo in sedem apostolicam animo sunt, ea uti soleant. Nam que fuerit in Romana synodo episcoporum Italie  auctoritas, ipsi aperte explicant, ut nemo melius, cum ad clericos et monachos Orientales hec scribunt: Quoties intra Italiam propter ecclesiasticas causas, precipue fidei, colliguntur Domini sacerdotes, consuetudo retinetur, ut successor presulum sedis apostolice ex persona cunctorum Italie sacerdotum, iuxta sollicitudinem sibi Ecclesiarum omnium competentem cuncta constituat, qui caput est omnium  . Nam qui cuncta constituit, ad illum ex eorum episcoporum sententia pertinet decernere, quid faciendum ab aliis sit.



CAPUT XIII. 378, DAMASI 13, uALENTE uI ET uALENTINIANO II AA. COSS.

I. Gracchus hoc anno P. U. Mithre speleum destruit, ac que Damasi in ea re partes. II. Romanum quoddam concilium, eiusque ad Gratianum, que extant litteras ad hunc annum erronee consignari.


I. Hic annus clarus est in ecclesiastica historia ob partam Ecclesie pacem ualentis obitu. Ceterum quod ad Damasi res gestas attinet, eius potissimum studio referri potest, quod Gracchus, cum prefecturam gereret Urbanam, speleum Mithre, et omnia portentosa simulacra, quibus Corax, Gryphus, Miles,  Leo, Perses, Helios, Bromius pater initiantur, subuertit, fregit, excussit  , Baronius, ut hoc factum conferat in annum 383, quo Gracchus P. P. fuit, Hieronymum errasse, urbanamque loco pretorie prefecturam scripsisse putat. At Gothofredus, Pagius ac Tillemontius rem narrant ad annum 376 et 377, quo Gracchum urbanam eamdem prefecturam gessisse colligunt ex duabus illi inscriptis legibus Theodosiani Codicis  . Altera enim data est ualente u et ualentiniano AA. coss., anno scilicet 376; altera uero Gratiano augusto Iu et Merobaude coss., anno nempe 377, aiuntque non obstare huic sententie, quod utraque ad Gracchum P. P. inscripta sit: inscriptionem enim in mendo cubare censent, eamque corrigendam ex Codice Iustinianeo, quo lex  illa prima ad Grachum P. U. directa legitur; quod etiam probatur ex ms. Wurceburgensi Theodosiano Codice, qui cl. Rittero teste, loco P. P. habet ad Gracchum P. U. At Philippus a Turre Adriensis episcopus cuius ego sententiam sequor, Gracchi prefecturam urbanam, ac Mithre excidium ad hunc annum reuocat  . Obseruat enim anno 376 eo magistratu functum fuisse Rufinum, cui in Iunio mense data est lex 3 de Off. P. U., quam Codex Iustinianeus recitat. Sequenti anno ac post Rufinum, Urbis prefecturam Probianum administrasse constat ex Theodosiano Codice l. 3 tit. 2 lib. XI, que Septembri mense data legitur. Quamobrem unus Graccho locus esset, inter Ianuarium scilicet et Septembrem menses, quod idcirco intermedium  spatium Tillemontius illi attribuit  . At si Probianus Graccho successerat in Septembri, ut Tillemontius putat, cur iterum eidem Graccho inscriptam legimus in Codice Iustinianeo legem, ne in sua causa quis iudicet, datam kal. Decembris, ualente uI et ualentiniano II coss., anno nempe 378. Restat itaque ut dicamus errorem Codici Iustinianeo irrepsisse: at cur non potius Codici Theodosiano contigisse potuit? Id ego libentius inducor ut credam, quia ms. Wurceburgensis codex legem illam ualente et ualentiniano coss. lectam ait, sed consulatus annum silentio preterit, que proinde ad utrumque referri potest; atque nichil impedit, quominus Gracchus implere debeat, annum illum, quo nullus apud Panuinium et Blanchinum prefectus notatus  legitur.

II. Huic itaque egregio facinori, quin Damasus manus admouerit, ego minime dubito, erat enim episcopi munus tum baptismum conferre, tum baptizandos probare per aliquod aut tempus, aut factum, antequam ii ad baptismi gratiam admitterentur  .  Hinc cum Hieronymus scribat, Gracchum monstruosis destructis simulacris, his quasi obsidibus premissis impetrauisse baptismum Christi, facile intelligimus hanc illi a Damaso propositam conditionem fuisse pro eo consequendo. Nam cum prefecto Urbis inter cetera, ludorum ac spectaculorum cura ac disciplina incumberet, que Cypriano teste  cum uix idololatrie crimine aut periculo carere possent, eum pro recepto Ecclesie more a baptismo repellere uidebantur; equum proinde, ac e bono religionis fuerat, ut antequam admitteret ad gratiam, maius aliquod, ac constantis in proposito uoluntatis argumentum, Damasus in Graccho quereret. Quo loco Urbis positum esset Mithre speleum, quod Gracchus destruxit, affirmare uix ausim,  quamquam minime dubitem, quin celebri, et precipuo. Forte uero in Capitolio ipso atque in ea parte, que aquilonem spectat, quo Adriensis episcopus subterraneum repertum templum, ac Mithre simulacrum ex Grutero refert  , eaque omnia ut et inscriptionem se uidisse Ricquius et Pignorius affirmant  . Ceterum Damasus hanc a Graccho rem petere, ac Gracchus eo facilius prestare debuit, tum quod Constans aras, et idola Rome destrui iusserat  , tum quod Gentiles Socrate teste  . Mithriacis sacris ad magicas artes et diuinationem abuterentur, que grauissimis Christianorum principum constitutionibus prohibita fuerant  . Hinc Nazianzenus in Carmine ad Nemesium, Mithrei fani scelera, orgiaque haud memoranda execratur, ac S. Paulinus  eos iure merito perstringens ait:

Quid quod et Inuictum spelea sub antra recondunt.
Quemque tegunt tenebris, audent hunc dicere solem.
Quis colat occulte lucem, sidusque supernum.
Celet in infernis, nisi rerum causa malarum  ?

Sirmondus in lucem protulit Romani concilii litteras inscriptas ad Gratianum et ualentinianum, nec non Gratiani eiusdem et ualentiniani rescriptum ad Aquilinum uicarium, in quo iisdem de rebus agitur, de quibus in eiusdem concilii litteris  . Pagius, Tillemontius ac ceteri fere omnes tum Romanum hoc concilium, scriptasque ab eo litteras, tum Gratiani rescriptum referunt ad hunc annum, nulla alia prorsus ratione, nisi quia cum nulla neque in Romani concilii litteris, neque in imperatorum  rescripto aut ualentis aut Theodosii mentio sit, intermedio proinde tempore, quod ab alterius obitu ad alterius electionem elapsum est, hec contigisse oporteat; que leuissima prorsus coniectura est, nam neque semper omnium imperatorum nomina exprimebantur in litteris, que ad eos pro rerum  opportunitate scribebantur, neque id necesse uidebatur, cum satis esset ut littere, aut rescripta eorum principum nomen preferrent, quorum erat iis in locis imperium, ac potestas, quod  ex Symmacho colligi potest. Deinde quot sunt in Codice Theodosiano leges, ac edicta publice recitata, que unius aut alterius ex imperatoribus nomine sepe careant? Percurrat tantum apud Gothofredum chronologiam legum sub ualentiniano, ualente ac Gratiano editarum, uideatque Reinesii epistolam 19, qui quam imbecillum sit hoc probationis genus, exploratum habere cupit. Plura itaque sunt, que me impellunt, ut Romanum hoc concilium ab hoc anno remoueam, atque ut in aliud tempus transferam. Primum, quod  uix fieri potuit, ut tam breui interuallo temporis, quod a ualentis obitu ad Theodosii electionem interiacet, Romanum illud concilium Gratiano scribere, ac Gratianus rescribere potuerit, tam longe tum positus, ac aliis iisque grauissimis reipublice negotiis distentus. Prelium enim, quo ualens occubuit, die 9 Augusti initum est, et accepte cladis nuntius ad Gratianum delatus a uictore fuit, qui fuga elapsus, per Macedoniam ad eum se receperat, in Dacia cum exercitu positum. Quantum uero residuum est temporis, ut Romam de ualentis obitu nuntius afferri, ac deinde ea omnia, que reliqua sunt, fieri potuisse credatur ante Theodosii electionem, que die 16 aut 19 Ianuarii subsequentis anni publicata est? Secundo Gratianus post ualentis cladem  cum Sirmii constitisset, temporum necessitate coactus, legem dedit, qua Manicheis, Eunomianis, ac Photinianis exceptis, ceteris cuiuscumque religionis hominibus permisit, ut secure et libere conuentus in ecclesiis propriis agerent. Huius legis testis est Socrates  , Sozomenus  , ac Suidas, cuius uerba Gothofredus recitat  , quamquam eam sequenti anno iter faciens, Ambrosii, ut par est credere, consilio obsecutus reuocauerit  . Qui igitur fieri potuit, ut aliam huic omnino contrariam eodem hoc tempore dedisse uideatur? Nam que Aquilino uicario inscripta est, alteram tollit omnino.

Postremo rerum aliquot gestarum series, que in eius concilii epistola narratur, minime patitur, ut illud hoc anno celebratum censeri possit. Ne uero  alio loco dicta repetam, uide, si placet, ad ann. 380, cap. 15.



CAPUT XIu. 379, DAMASI 14, AUSONIO ET OLYBRIO COSS.

I. Antiochenum schisma mutua inter partes consensione depositum; Theodoretus notatus. II. Synodus sub Meletio Antiochie habita; quid actum in illa, definitumque fuerit. Acta ad Damasum missa. III. De huius synodi tempore, atque anno emortuali S. Basilii.


I. Facta itaque, ut diximus, Gratiani lege catholicis episcopis ad Ecclesias suas redeundi copia, S. Meletio ea inter primos uti licuit; siquidem eius exsilii locus circa Nicopolim fuerat Armenie metropolim, que Antiochia non longe aberat. Statim uero ac reuersus est, concordie studuit, proposuitque ad eam sarciendam, ut greges ambo episcopi iungerent, atque in commune pascerent, siue ut communi auctoritate Ecclesiam illam administrarent  . Hanc conditionem, cum Paulini pars merito reiecisset, alia oblata est, que cum omnibus placuisset, transacta res fuit, ac populus ad unitatem,  sacrorumque societatem rediit. Conditio uero, que tunc pacis beneficium attulit, hec fuit  : ut ii scilicet, qui ad regendum episcopatum idonei uidebantur, sperabanturque, iureiurando se adstringerent, neque ambituros se, neque oblatum episcopatum suscepturos, quamdiu alteruter siue Paulinus, siue Meletius in uiuis essent, sed ut is, qui e duobus superstes esset, sedem illam solus obtineret. Theodoretus igitur, qui concordiam a Meletio oblatam, a Paulino reiectam scribit, nimio suo, ut sepe solet, erga Flauianum studio indulsisse uisus est, frustraque Tillemontius causas querit, quibus illum purge  . Huiusce siquidem pacti ac iuramenti aperta est apud Nazianzenum mentio in oratione XIu, quam pro pace habuit in Constantinopolitana Ecclesia,  paulo antea quam illi cathedre ualediceret, siquidem hec eius uerba eo respiciunt: Pax amica non re dumtaxat, sed nomine quoque ipso iucunda, quam nunc populo dedi, ac recepi; haud scio an sinceram ab omnibus uocem, spirituque dignam, an non potius PUBLICA PACTA DEO TESTE uIOLATA, quo grauior sit nostra condemnatio. Socrati preterea et Sozomeno, quorum maior, quam unius Theodoreti auctoritas est, fidem adstruit sancti Ambrosii Aquileiensis concilii nomine scribentis testimonium, quod alio loco expendam.

II. Rebus itaque hoc pacto Antiochie compositis, Meletius ex episcopis communione sibi iunctis synodum cogit. Cui synodo preter Eusebium Samosatenum, Pelagium Laodicenum, Eulogium Edessenum, Zenonem Tyri, ac Diodorum Tarsi, quorum nomina  in fragmento, quod Holstenius, ac deinde Constantius edidit, expressa sunt, alii 146 episcopi subscripserunt, quorum memoria periit, preter quam Gregorii Nysseni, qui se concilio illi adfuisse aperte testatur duobus in locis, quos Baronius  recitat. Eius synodi acta, ingenti rei ecclesiastice iactura tempus abripuit. Hoc tamen constat, recitatas in eo fuisse Damasi litteras, tum eas que primo ad Illyricos misse fuerant ex Romana prima eiusdem  synodo, ac deinde ad Orientales per Sabinum allate; tum quas a secunda ac tertia synodo anno scilicet 374 ac 376 exeunte aut altero ineunte scriptas Dorotheus presbyter Orientalium legatus, secum retulit, ut diximus. Iis autem lectis Meletius primo loco, tum Eusebius Samosatenus, aliique deinde omnes subscripserunt uerbis hisce, que digna sunt ut obseruentur: Consentio omnibus supra scriptis, ita credens, et sentiens; et si quis preter hec sentit, anathema sit. Ex his enim tum colligitur, quanti habitum perpetuo fuerit apud omnes Catholicos sedis apostolice in rebus fidei definiendis iudicium, tum preterea an uerum sit, quod Bossuetius ait, controuersiam de sancti Spiritus diuinitate, quam Sozomenus  Romane Ecclesie iudicio finitam dixerat,  in Constantinopolitano deinde concilio retractatam fuisse. Nam ut mea faciam uerba uiri clarissimi P. Orsi  : Cum totus Occidens, uniuersa Aegyptus, omnis Orientalis Ecclesia et omnes per uniuersam Ecclesiam catholici episcopi, Damasi, et Ecclesie Romane, de Spiritus sancti diuinitate iudicium amplecterentur, et Macedonianos tamquam manifestos hereticos ab Ecclesie communione repellerent, dirisque deuouerent, ac sepius repetitis anathematis iacularentur, quis equo animo ferat, ut tam solemne iudicium non adhuc omnino immobile et irreformabile, sed adhuc retractationi obnoxium uideretur?

Blondellus ad hoc ipsum concilium reuocat pactum illud, quod Paulinum inter et Meletium atque utriusque partem, initum fuisse diximus, quod tamen  ante Blondellum magnus Baronius scripserat  , cui ualesius etiam consentit. At Tillemontius  , qui non potest adduci ut credat, concordiam illam tam frequenti grauissimorum episcoporum numero confirmatam, in Constantinopolitano deinde concilio irritam fieri, nulloque in pretio haberi potuisse, Blondelli opinionem reiicit, sed hec Tillemontii ratio infirma prorsus et nullius momenti est; nam primo, grauiores ac seniores episcopi, qui Constantinopolitane synodo aderant, nichil innouandum cum Nazianzeno censebant, ut alio loco dicam: deinde, si ea concordia ab eorum pluribus probata antea, et confirmata non fuerat, cur Gregorius ipse pacem ab iis fractam, ac publicas Deoque teste confirmatas pactiones uiolatas doluit?

 Huius deinde synodi acta ad Damasum a Meletio ipso missa fuisse oportet, cum eadem originalia in Romane Ecclesie archiuis pridem seruata fuerint. Hoc ipsum preterea nos docet synodicus libellus his uerbis: Meletius suo in throno Antiochie, diuinam et sacram conuocauit synodum, que diuinum confirmans Symbolum, et Marcellum, et Photinum, et Apollinarium anathemate notans, diuinam ad Damasum et episcopos Occidentis misit expositionem  . Quis autem Romam  missus, dicam ad annum sequentem: nunc enim pauca de huius synodi tempore.

III. Hanc itaque eruditi omnes conferunt in annum 379. Enim uero ante hoc tempus profecto haberi non potuit, quia Eulogium Edessenum episcopum ab Eusebio Samosateno ordinatum ad Ecclesiam, unde sub ualente pulsus fuerat, hoc ineunte anno reuersum fuisse constat ex Chronico Edesseno, quod uir doctissimus Ioseph Assemanus edidit  . At qui Septembrem illi aut Octobrem mensem assignant, mihi uidentur rem prorsus incertam, pro certa asserere. Quamquam enim Gregorius Nyssenus eam congregatam scribat  nono aut decimo post obitum Basilii mense, ac sedata iam persecutione, quia tamen disputatur adhuc de Basilii die emortuali, nichil  certi exculpi ex eo potest. Si Nazianzeno credimus  , Basilius octo tantum annos in episcopatu uixit: uel ut Nyssenus ait, nonum incepit. Quamobrem si annos ipsos numeremus ab eius ordinatione, que a Petauio, Tillemontio, ac nupero operum editore in uita Basilii consignatur ad annum 370 , uiuendi finem fecisse debuit uir sanctissimus anno 378, et, ut mihi uidetur, non diu post ualentis obitum, ac Gratiano solo imperante, sub quo et Hieronymus eius obitum collocat  .

Hanc uero sententiam, alia etiam grauissima, ni fallor, coniectura confirmat. Nam cum ille ad superos translatus est, Nazianzenus, graui ac periculoso morbo, quo afflictabatur, ereptum sibi fuisse doluit,  ut sanctum cinerem exoscularetur, ac Nysseno cui scribit, ceterisque communibus amicis, consolando adesset  . Non itaque longe ab iis aberat, cum hec scriberet, quamquam Tillemontius, Floridus, ac scriptor uite Basilii, illum Seleucie Isaurie tunc agentem, ac ex ea urbe Constantinopolim recta profectum statuant. Horum enim doctissimorum hominum iudicio, ipsius ego Nazianzeni auctoritatem potiorem habeo, qui Seleucia, quo secesserat, Nazianzum se reuersum scripsit, questusque est, res ab eo, quo eas reliquerat statu, minime immutatas a se repertas. Siquidem cum Seleuciam se contulisset, ibique tempus haud breue peregisset, tum ut Deo uacaret, tum sperans fore, ut interea Nazianzene Ecclesie, cuius curam constantissime declinauerat, episcopus  aliquis preficeretur cum reuersus est, nil reperit horum, finxerat que mens sibi; fugisse, sed que putabat, hec agmine oborta magno comperit negotia  , ecclesiastica scilicet, que excutere optauerat; apertissima itaque sunt Nazianzeni uerba, nec aliam quam que a Gregorio presbytero in eiusdem Nazianzeni uita, et a Billio illis attributa est, interpretationem ferunt. Statim itaque, ac reuersus Nazianzum fuit, actum est iterum, ut eius Ecclesie curam susciperet;  at cum flecti nullo modo posset, Basilius ceterique prouincie presules obtinuerunt, ut iret saltem ad regie urbis Catholicos instruendos, et uere doctrine in ea Ecclesia reliquas excitandas fauillas. Hec enim est causa, cur in oratione de laudibus eiusdem Basilii profiteatur, non preter eius sententiam uoluntatemque, illud a se susceptum onus, atque hec uerba Gregorius presbyter sic intellexerit, ut Cesariensis presul Nazianzeno iam currenti stimulos addiderit eumque ad spirituale hoc certamen inunxerit. Sed cur argumentis utimur non necessariis, cum ille Constantinopolim se accessisse asserat, Cappadocia relicta  . Constans itaque certumque est Gregorium Seleucia Nazianzum, et ad suos reuersum, antequam Constantinopolim proficisceretur. Reliquum nunc est,  ut eum ante Basilii mortem, inde minime abiisse probemus: at hoc una eius ad Simpliciam hereticam pulcherrima epistola demonstrari potest. Eius itaque irrequisite ac minime consentientis seruum Basilius ante aliquot annos episcopum ordinauerat; grauique deinde et uehementi oratione eiusdem femine furias et conuicia compresserat  . At que eo uiuente mutire amplius non auserat, uix defuncto, secularia iudicia minari, atque iterum uehementer contendere cepit, ut ordinatio illa antiquaretur. Gregorius igitur, cui ea de re matrona scripserat, lenissimo illam sermone demulcendam censuit, laudauitque propterea primo, quod de Basilio tunc recens defuncto perhonorifice loqueretur; tum deinde ad negotium quod attinet, eam rogauit, ne Ecclesiam  optimo illo episcopo quodam ueluti donario diuitem expoliaret, maiorem sibi laudem conciliatura rebus ea inconsulta gestis consensum accommodans, quam si antea rogata acquieuisset. Quod si petat, ut seruus ille, qui bona administrauerat, rationes reddat, equa illam postulare inquit: sin autem contendit, ut deponatur uelut sacerdotio indignus, hec cepiscoporum prouincie nomine rescribit: Nos nec alium quemdam ex iis, qui criminis alicuius rei sunt, incognita causa dimittimus, nec hunc dimittemus. uerum si quis aliquid habet, quod eum accuset; te presente, simulque iudicante, si ita libuerit, sin minus absente quoque, NOBIS IUDICIBUS EXPLORATUS, siquidem innocens inuentus fuerit, etiamsi seruus fuerit, absoluetur, si uero conuictus fuerit condemnabitur  . Nondum  itaque Nazianzenus ex Cappadocia pedem mouerat, cum Basilio uix tunc defuncto hanc epistolam Simplicie scripsit, seque iudicem cum reliquis eius prouincie episcopis hoc in negotio sessurum obtulit: atque hec insuper ratio est ut, cum in uicinia esset, purgare se debuerit apud Nyssenum Basilii fratrem, cur ipsius funeri non adfuisset. Si itaque Gregorius Constantinopolim accessit post obitum Basilii, ipse uero eam Ecclesiam administrauit integro fere triennio  ; si eam denique dimisit medio anno 381,  uix elapso, fieri non potest, ut Basilius uitam protraxerit ad kalendas usque Ianuarias anni 379, eiusque idcirco obitus dies reuocandus erit ad annum 378, atque ad Iulium mensem, uel Augustum. Rationes autem ille, quibus alia sententia defendi solet, haud difficulter euerti, aliaque rursus argumenta afferri possent, quibus confici uidetur, tum illigari haud posse Basilii mortem anno 379, tum ad aliquot saltem menses Antiochenum hoc concilium retrahi oportere. At cum perinde sit, quod ad nos attinet, utram eligas opinionem superuacaneo labore abstinebo, ut ad alia transitum faciam.



CAPUT Xu. 380, DAMASI 15, GRATIANO AUG. u ET THEODOSIO AUG. COSS.

I. Lex 2 Cod. Theod. de Fid. cath. affertur, expenditur. II. Acacius Bere in Syria episcopus Romam uenit, ut uidetur, cum actis Antiochene synodi a Meletio legatus: alia enim Acaciani huius itineris causa adducitur, ut pactum scilicet, quod Meletium inter et Paulinum Antiochie initum fuerat, confirmaretur. III. Synodus sub Damaso, a qua, pactum illud ratum habitum, Meletius ad plenam communionem susceptus, ac scripte ad Theodosium littere, ne illud aliquando frangi sineret. Iu. Agitur de altera Damasi ad Paulinum celebri epistola, eamque ab hac synodo scriptam fuisse probatur. Pneumatomachi quo primum tempore Macedoniani dici ceperint? u. uigilii pape locus expenditur, quo Ambrosium huic concilio adfuisse conficitur.


 I. Hoc anno III kalen. Mart. data est celebris l. 2, de Fid. catholic., Acholio suadente, atque hoc a Theodosio sincere fidei testimonium forte exigente, antequam ille ad baptismum, quod egrotans postulauerat, admitteretur. Causa uero, ob quam Sozomenus  legem illam datam memorat, aperte etiam demonstrat, quid imperator intellexerit, cum subditos suos ad religionem reuocat, quam diuinus apostolus Petrus Romanis tradidit, quamque pontificem Damasum sequi claret, et Petrum Alexandrie episcopum: nempe ut Orientales sui in uarias sectas diuisi, intelligerent aliquando, quo se uertere possent, ne amplius in fide nutarent, ad Romanam scilicet Ecclesiam, quam diuinus Petrus in fide instituerat, supremumque  eius episcopum Damasum, quem Basilicorum libri eiusdem apostoli hoc loco successorem uocant  , ac Petrum Alexandrinum. At cum de Petro sermo est, cur nullam Theodosius Alexandrine Ecclesie mentionem facit? An forte Alexandrina Petri Ecclesia a fide tunc defecerat? nullo modo: sed ut intelligerent, quanta esset inter unam alteramque Ecclesiam, atque inter utriusque episcopos differentia, atque hanc cum suo capite coniunctam errare non posse, ut poterat, ac potuit altera. Hinc  Petrus Alexandrinus nullam aliam ob causam propositus est Orientalibus pro exemplo quod sequerentur, quam quia cum ille Damaso et Romane Ecclesie manifesta communione iunctus esset, minime dubitari poterat, quin ueram fidem profiteretur. Illi igitur errare conuincuntur, qui cum rationum, et Scripturarum pondere oppressi, Romanam Ecclesiam periculo errandi subtrahant, non idem de Romano episcopo sentiunt, perinde ac si membra sine capite perfectum efficere corpus possent, aut dotes esse alique in corpore precipue, et excellentes, que non sint capitis, et a capite deriuentur. Sed ne extra campum excurram, adisis Orsium hac de re optime disserentem  , ego siquidem ad institutum redeo.

II. Dixi superiori capite, a Meletio missa fuisse  Antiochene a se habite synodi gesta. Querendum nunc est, quis ea tulerit, quoque anno.

Alexander Hierapolitanus Acacio Beree in Syria episcopo hec scribit: Scit Sanctitas tua, sicut olim mihi per epistolam scripsit, quia, et in Roma coram S. M. episcopo Damaso presente tua Sanctitate, motum est de heresi Apollinarii: et nobis duas naturas confitentibus, ut non diuinitati passionem tribuamus, dicebant hi, qui erant Apollinarii, duos nos dicere filios  . Pagius post recitata hec uerba ita prosequitur: Lupus in scholiis ad illam epistolam existimat sermonem hic esse de synodo Romana tertia, quam anno 375, ille habitam putat; sed ut animaduertit Baluzius in notis ad eumdem, Acacius tunc nondum erat episcopus: huc usque detegere non potui, an Acacius  sub huius anni 378 finem uel anno 382, quo alia synodus Romana celebrata, in Occidentem uenerit  .

Ego uero Acacium neque anno 378, neque anno 382, Romam uenisse puto: ad priorem enim quod attinet, constat illum ordinatum episcopum circa eius anni finem a S. Eusebio Samosateno ad suam Ecclesiam redeunte post ualentis interitum  ; quamobrem unusquisque facile cum Baluzio affirmauerit illum adesse non potuisse Romane synodo, quam anno illo congregatam plerique frustra asserunt, ut dictum est superius.

Quo minus uero dicamus, Acacium iuisse Romam anno 382 illud prohibet, quod Damasus, ac cum eo cuncti sacerdotes Occidentales, Theodorum Tarsi, et Acacium Beree, episcopos reos agebant, ob ordinatum  Flauianum Paulino superstite, eosque pro excommunicatis habebant  ; uix itaque fieri potest, illis paucis tantum elapsis ab ea ordinatione mensibus, rebusque, animisque adhuc exasperatis, Acacium ad synodum Romam ire, Damasi atque omnium Occidentalium episcoporum conspectum subire uoluisse, atque inter eos locum habere potuisse: hinc non legitur eius nomen inter tres illos episcopos, quos anno illo ab Orientalibus iterum Constantinopoli congregatis  missos ad Damasum Theodoretus ait  , nec eius in litteris tunc scriptis mentio est.

At si ad causas attendimus, ob quas Acacius Romam mitti potuit, ac debuit, tum tempus, quo eo accessit, tum eius synodi, cui adfuit, annus haud difficulter statui poterit. Causa itaque duplex afferri potest; prima ut Meletius de pacto, quo inter ipsum ac Paulinum, atque utriusque partis Catholicos diuisio sublata fuerat, Damasum atque Occidentales episcopos certiores faceret, atque ea ratione plenam atque apertam apostolice sedis communionem sibi suisque conciliaret; ac preterea ut pactum illud sedis eiusdem auctoritate, ratum, inconcussumque haberetur: neque enim ignorare Meletius poterat, sacris esse canonibus interdictum, ne duo essent in una  ciuitate episcopi, atque eos canones probe intelligebat ualere oportere, nisi aliter supremo Ecclesie capiti ob graues rationes uisum esset. Altera uero causa, eaque iustissima fuit, ut ad eamdem apostolicam sedem ferret acta Antiochene synodi, ex quibus Damaso perspecta fieret Meletii ipsius atque Orientalium illi communicantium fides, et obsequium erga definita ab eodem Damaso dogmata, atque eo pacto equior, tum Antiocheno huic presuli, tum ceteris omnibus fieret, quorum fides in suspicionem adducta aliquando fuerat. Hanc porro causam synodicus libellus non obscure indicat allatis superiori capite uerbis, quibus ait, eiusdem Antiochene synodi expositionem ad Damasum et Occidentales a Meletio missam; atque hoc est multo probabilius, quam illud,  quod ualesius ait  legatos scilicet a Damaso Antiochiam missos, ut synodo illi adessent, a quibus deinde acta ad Urbem relata putat, ut in Scriniis reconderentur.

III. Hec uero cum ita sint, Bereensis episcopus nullo alio commodiori tempore Romam uenisse potuit, quam hoc anno, post confectam scilicet Antiochenam synodum, cuius afferebat acta. Hic uero cum Rome presens esset, habita est quarta sub Damaso synodus, cuius Alexander Hierapolitanus meminit, eique adfuit; adfuerunt itidem Apollinariste, quos etiam post synodum illam Antiochenam, a qua damnati fuerant, Romam uersus ut se purgarent, malamque causam pro hereticorum more tueri pergerent, ab Oriente discessisse, uerosimillimum est. Hec uero  illa ipsa est synodus, quam synodicus libellus post ualentis obitum a Damaso congregatam narrat his uerbis: ualens autem cum in Thracia aduersus Gothos pugnasset, igne absumptus ad eternum ignem migrauit. ualentiniano etiam defuncto, Gratianus filius pios ab exsilio episcopos reuocauit, quo tempore beatus etiam Damasus sacram Rome congregauit synodum aduersus Arianos Pneumatomachos, et alios plurimos hereticos  . Neque enim existimare debemus, aut supremum  illum pontificem innumeros ex diffusis Italie partibus episcopos conuocare, aut hosce adesse potuisse, primis illis post ualentis obitum turbulentis temporibus, sed cum reddita Ecclesie pace ac securitate, maiori omnes cum libertate ac religionis commodo, officio suo fungi poterant.

Fructum uero, quem ex ea legatione sibi proposuerat Meletius, uberrimum cepit; nam Damasus et ratum habuit pactum illud, quo Antiochenum schisma sublatum fuerat, et Meletium ipsum in plenam communionem recepit non secus ac Paulinum. Hec constant tum ex eo, quod Acacius, ab eo missus, synodo sub Damaso adfuit, tum ex eo quod acta, et subscriptiones, quas ab Antiocheno concilio attulerat, in Romane Ecclesie archiuo recondite fuerunt; constant  hec eadem insuper ex Gregorio Nazianzeno et litteris Aquileiensis concilii, de quibus ad annum sequentem rediturus erit agendi locus. Ne quid uero res ita compositas turbare deinceps posset, Ambrosius, ut ego puto, ceterique tunc Rome congregati episcopi prouide dispicientes, quod deinde accidit, scripserunt Theodosio, ut iuxta partium pactum, altero decedente, penes superstitem Ecclesie remanerent, ac ne altera superordinatio attentaretur. Eam porro epistolam ante Aquileiense concilium scriptam esse, nemo saltem negauerit, qui alias legerit eiusdem concilii litteras, que supersunt, aliam uero aut aptiorem occasionem, aut Italicorum episcoporum conuentum excogitasse uix poteris, preter hunc, a quo sic scribi potuerit.

 Iu. Ab hac autem synodo quarta sub Damaso, profectam ego insuper existimo celebrem illam fidei confessionem ad Paulinum, quam iterum impressam damus sub numero quarto. Illam profecto synodicam fuisse, Theodoretus, uigilius papa, auctor synodici, aliique ueteres asserunt. Hinc ualesius  eam scriptam putat in synodo, quam Damasus habuit anno 382, missamque Paulino, qui redux in Orientem, Thessalonice substiterat. At nulla est causa, cur Paulino mitti debuerit, que ei tunc presenti in manus tradi potuit. Pagius itaque ob eiusdem synodici libelli auctoritatem, eam refert ad eam synodum, quam post ualentis obitum anno 378, collectam putat  , Harduinus autem anno 379. Ceterum si nulla est idonea ratio, cur adeo coarctemus synodici libelli uerba,  ut iam premonui, propius ad ueritatem accesserit, qui eam tum synodum, tum diuinorum capitum definitionem ad hunc reuocauerit annum: quam preterea opinionem, nonnulle, ut mihi uidetur, coniecture confirmant.

Nam primo ex Alexandro Hierapolitano constat, Apollinaristas in ea synodo, cui Acacius adfuit, Catholicis obiecisse, quod duos Filios assererent, quia duas in Christo Domino naturas profitebantur: hanc igitur calumniandi occasionem, ut deinceps eriperet, tunc factum puto, ut Damasus eos anathematizauerit, qui DUOS asserunt Filios, unum ante secula,  et alterum post assumptionem carnis ex uirgine.

Secundo. Cum omnes ad eam usque diem exortas hereses ea fidei ecthesis proscripsisse uideatur, cur de Priscilliani portentosis opinionibus nulla mentio est? An forte aut Priscillianum ipsum, aut infamem eius heresim silentio preteriisset, meritaque sententia minime confinxisset Damasus, si hec illi innotuisset? Hoc ego mihi persuaderi non patiar, ac potius credam, illam fidei regulam scriptam fuisse, priusquam hereticus ille Romam accederet, atque ideo ante annum 381, quo constat eum a Cesar-Augustano concilio damnatum ad Urbem accurrisse, ut dicam.

Tertio. Obseruanda sunt hec Damasi uerba ex anathematismo quarto: Anathematizamus Macedonianos,  qui de Arii stirpe uenientes non perfidiam mutauere, sed nomen. Macedoniani, quos Damasus hoc loco exprimit, qui sint, neminem latere puto: at inquirendum, quo primum tempore, qui sancti Spiritus diuinitatem oppugnabant, hoc nomine a Macedonio secte duce appellati sint. Ut uero hoc facilius assequamur, tria tempora distinguenda et obseruanda sunt: primum quod excurrit a morte Constantii ad Lampsacenam synodum, que congregata est anno 364 aut altero nondum prouecto: posterius, quod eam synodum usque ad ualentis imperatoris interitum; tertium denique, quod ualentis interitum subsecutum est. Constantio itaque defuncto, Semiariani usie assertores, qui ex indulgentia noui principis ad sedes suas reuersi fuerant, libere congregare  sese, arctiorem inter se societatem iungere, Arianos siue Acacianos iterum palam exsecrari, ac diris deuouere ceperant. Ea igitur occasione Macedonius, qui ad eosdem Semiarianos iam se transtulerat, ac cum iis in latrocinali conuentu Constantinopoli depositus fuerat, seque in uilla huic urbi proxima abdiderat, e latebris exiens in publicum erupit, missaque ad Semiarianorum capita legatione, uires illis suas addidit, effecitque nedum ut homeusium mordicus retinerent, uerum etiam ut Spiritum sanctum a diuinitate excluderent, eumque in creaturarum numero collocarent. Eam itaque heresim Siluanus, Eleusius, Eustathius, Sophronius, ac quotquot denique ab Acacianis Constantinopoli depositi fuerant, professi sunt, aliique deinceps ex illis etiam, qui  in recta ceteroquin de Filio doctrina fuerant. Hec ex Socrate, Sozomeno, Nazianzeno, aliisque eorum temporum scriptoribus constant, quorum dicta huc afferre superuacaneum est  . Eam uero heresim haud diu latuisse colligimus ex Alexandrina synodo, que eam damnauit, et ex Athanasii ad Serapionem epistolis: at qui eam profitebantur, Socrates Pneumatomachos TUNC dictos ait, Macedonianorum scilicet uocabulo nondum exorto, cui Socratis testimonio uim haud exiguam eorum temporum scripta addunt, in quibus Pneumatomachorum uox perpetua est, Macedonianorum nulla. Iouiano interea defuncto, habita a Semiarianis  Lampsacena synodus est sub ualente, que decreuit, ut omnia Arimini, et Constantinopoli ab Arianis gesta, irrita essent, Antiochena in Enceniis formula, ac homeusium mordicus retineretur, et ubique reciperetur; Acacianis, et Eudoxianis penitentie locus datus, sin minus iterum depositi. Hinc uero ualentis, qui se Eudoxio dederat, iussu orta in Catholicos, eque ac in eosdem Semiarianos dira illa persecutio, que eos impulit, ut tres illos Eustathium scilicet, Siluanum, ac Theophilum legatos ad Liberium, et Occidentales mitterent, qui Nicenam fidem profiterentur, et communi ceterorum omnium nomine communionem exposcerent. Recepti itaque in plenam catholice Ecclesie communionem ab eo sunt, ut ex Liberii eiusdem, que adhuc supersunt,  litteris constat; Basilius quoque in epistolis rem sepe memorat, sed accurate descriptam legimus apud Socratem et Sozomenum  ; qui preterea Semiarianos illos per anticipationem quamdam Macedonianos perpetuo uocant, ut intelligamus unam eamdemque esse huius uocabuli uim. Ab anno igitur 366, quo hec gesta sunt, quousque ualens rerum potitus in Oriente est, nullum Semiarianos inter et Catholicos episcopos discrimen fuit, nullus eius uocis usus, cum omnes haberentur ut fratres: nam si qui cum Eunomio Spiritum sanctum a diuinitate excludebant, uno Pneumatomachorum nomine adhuc compellabantur, ut antea. At quonam igitur primum tempore hec uox usurpari cepit? Ab hac Romana synodo, et a Damaso hoc ipso anno. Nam ualente  defuncto, cum Gratianus Manicheis, Photinianis et Eunomianis exceptis, necessitati rerum ac temporum compulsus, lege lata concessisset, ut quam quisque uellet, religionem profiteretur  , Semiariani illi seorsim a Catholicis collectas agere instituerunt, ac conciliabulo Antiochie in Caria celebrato, decreuerunt uocem consubstantialis reiiciendam esse, nec ullo modo communicandum cum iis, qui Nicenam fidem profiterentur. Hec igitur publica atque iterata antique heresis professio, et a Catholicis separatio, prima huius anathematismi origo, et causa censenda est: cumque conciliabulum illud extra annum 379 collocari certe non possit, manifesto etiam deprehendimus, anathematismum ipsum, quo primum Pneumatomachi, a Macedonio heresis duce  Macedoniani dicti sunt, non diu postea publice propositum, denuntiatumque catholice Ecclesie esse potuisse. Hinc Nazianzenus cum Ecclesiam Constantinopolitanam administraret, et orationem anno illo aut altero haberet, que quinta de Theologia dicitur, questionem de Spiritu sancto pridem oppressam et extinctam, atque a fide summotam et exturbatam uocat, ac propterea tunc renouari dolet, et ingemiscit. Ab eo uero tempore Macedonianorum uox passim usurpata est: nam Theodosius eo uocabulo utitur in l. 11, proposita die 22 Iulii anno 383, ac deinde in  leg. 12 et 13, Cod. Theod. de Her., ac Socratis et Sozomeni etate non alio nomine heretici illi compellabantur.

Hec autem cum ita sint, Quesnellium  , aliosque errare oportet, qui hanc epistolam cum epistola alia coniungunt, que de uitali agit, unamque esse Damasi ad Paulinum epistolam censent, duplici constantem parte. Ut enim cetera nunc omittam, diuersa inter utramque, scriptionis cause, et temporis ratio duas esse probant eiusdem pontificis ad eumdem Paulinum litteras. Nam quod ad tempus attinet, hec scribi uix potuit ante hunc annum, alia uero anno 375 Basilio iam innotuerat: hec Thessalonicam missa est, alia Antiochiam: deinde hec synodica, alia uero familiaris est: postremo cum uitalis  ob unam Apollinarii heresim delatus esset, nulla erat causa, cur ad tot abiurandas hereses adigeretur, a quibus erat alienus. Hinc nichil mirum est, si Paulinus ipse, hac minime usus est coram Epiphanio, ut Sabellianismi notam, quam uitalis uicissim illi exprobrabat, a se amoliretur, sed ea fidei professione, quam pridem Athanasio obtulerat, sese catholicum probauerit  : nondum enim anno 376, quo rem coram se actam Epiphanius narrat, plenam hanc a Damaso ecthesim acceperat, quam profiteri posset. Duas igitur Damasi ad Paulinum litteras merito distinguit Celestinus pontifex hec scribens: Predecessor meus Damasus scribens ad Paulinum Antiochene Ecclesie episcopum inter cetera ait: Anathematizamus eos, qui duos filios Dei asserunt, alterum qui ex  Patre ante secula est genitus, et alterum qui assumptione carnis natus est ex uirgine; que ex prima epistola sumpta sunt: tum pergit: Item ipse apostolice memorie uir Damasus in altera epistola ad Paulinum anathematizamus eos, qui duos in Saluatore filios confitentur, alium ante Incarnationem, et alium post assumptionem carnis ex uirgine, et non eumdem Dei filium, et antea, et post. Duplicem etiam Damasi epistolam numerat, unamque ab altera distinguit Codex Canonum Ecclesie Hispane a uiro clar. Ioseph Cennio nuper egregie illustratus.

u. Dixi supra celebrem eam fidei expositionem in synodo episcoporum a Damaso scriptam, atque ad id probandum uigilii pape testimonium attuli. uerum eius uerba recitanda a me sunt, cum ex iis alia etiam  colligi possint, que ad historiam illustrandam pertinent. En uero illa ex priori eius constituto  : Perspectis predecessoris nostri B. M. Damasi synodalibus constitutis, que post Nicenum concilium de sancto Spiritu tractantibus et conuenientibus in urbe Roma episcopis catholicis, et B. M. Ambrosio Mediolanensis ciuitatis antistite sunt edita, inueni plenissime definitum, eos qui duos Filios affirmant unum ante secula, et alterum post assumptionem carnis ex uirgine, anathematis pena percussos; que ex anathematismo sexto sumpta sunt. Primo itaque intelligimus, hoc concilium,  a quo anathematismus ille promulgatus est, illud ipsum esse, in quo collecti episcopi post Nicenum, tractarunt et addiderunt etiam de Spiritu sancto, atque id uerissimum esse, plura ad eius diuinitatem et adorationem attinentia capita abunde probant: nec me ab hac sententia reuocat, quod in eiusdem expositionis initio non addidimus scriptum sit, sed addiderunt, quod uerbum aliud concilium designat anteriori tempore habitum: siquidem cum apud Theodoretum aliud sit Damasiane ecthesis initium, ea que ille omittit indicio nobis sunt, pro uario transcriptorum ingenio exordium fuisse adiectum, nec illud pro eiusdem ecthesis parte habendum. At quod grauius est, deinde ab eo uigilii loco cognoscimus, Ambrosium, huic concilio adfuisse, quod duplici alio argumento  confirmari potest: primo quod cum eius epistola ad Gratianum Augustum, de qua sequenti capite agam, certos nos faciat, Romano huic concilio innumeros ex diffusis Italie partibus episcopos adfuisse, nulla est ratio, cur ab eorum numero Mediolanensem presulem excipiamus: secundo quod epistola illa eiusdem consequenter Ambrosii fetus reputari possit, quidquid BB. editoribus uisum sit. Paulinus profecto unum refert Ambrosio Romanum iter, quod post aliquot ab ordinatione elapsos annos collocat, quodue propterea Tillemontius, et BB. conferunt in annum 382. At si quis Paulini uerba attendat, nichil exsculpet, quod eorum sententiam probet magis quam nostram, qui Ambrosium Romam uenisse dicimus, tum hoc anno, atque occasione concilii a Damaso tunc conuocati,  tum anno 382, ut alteri quoque concilio adesset. Certe idem Paulinus unam tantum Ambrosii ad Maximum legationem memorat, an uero propterea alteram, cuius ipse Ambrosius in oratione in funere ualentiniani dicta testis est, falsam esse dicemus? Scio magnum Baronium scribere, Ambrosium ipsum hoc anno Sirmium profectum fuisse pro Auemio episcopo ordinando: at quidquid huius rei sit, nichil impedit, quominus utrumque iter confici commode potuerit.

uI. Reliquum est, ut causam afferamus, cur hec epistola, Theodoreto teste, Thessalonicam missa fuerit. At quisque facile diiudicabit, illam Acholio familiari suo Damasum dedisse, ut Paulino in Romano itinere posito ac per eam urbem, unde percommoda et parata in Italiam nauigatio, pertransituro redderetur.  Cum autem Hieronymus cum Paulino ipso ac Epiphanio Romam uenerit  , utrique socium se iunxisse debuit in regia urbe, quo anno elapso se contulerat post sacros ordines Antiochie acceptos. Epiphanium porro Constantinopolim accessisse imperatoris litteris euocatum, ut Romam nauigaret, scribit Polybius ille, cui Papebrochius  Epiphanii uite supplementum tribuit, cuius ego testimonio utor, quamquam alia prorsus occasione, atque alio tempore, hoc ab eodem Epiphanio iter susceptum scribat; siquidem cum in iis erret, iter illud, quod aliunde confirmatur, minime reiiciendum, sed suo  tempori, sueque cause reddendum est. Eo igitur Paulinum quoque Antiochenum uenisse puto, tum quod hec Antiochia Romam eunti terrestri itinere uia esset, tum ut Hieronymum suum uideret in ea urbe tunc commorantem. Quin cum ego lego decimam tertiam Gregorii orationem, uideoque illum de Antiocheno schismate recens transacto luculenter agentem, ac duos eiusdem ciuitatis episcopos impense laudantem, ac pari in honore collocantem, eumdem Paulinum familiari Nazianzeni consuetudine, non secus ac Hieronymus, ac Meletius ipse, usum fuisse suspicor in ea urbe, antequam inde discederet.



CAPUT XuI.

I. Agitur de Romanii concilii epistola ad Gratianum a Sirmondo edita in appendice Codicis Theodosiani, eaque expenditur, illustratur, atque huic ipsi concilio attribuitur. II. Confertur cum Aquileiensis concilii epistola, ut inde ratio intelligatur, cur Romani huius concilii Patres pro Damaso aduersus Ursicinum tunc scripserint; et cur preterea hec eadem epistola hoc anno scripta censeri debeat, ac tribui Ambrosio. III. Ostenditur Damasum numquam de adulterio accusatum fuisse; et anonymi Amstelodamensis temeritas et inscitia notatur.


I. Ad hoc preterea concilium referendam ego puto epistolam illam ad Gratianum et ualentinianum, quam Sirmondus Romani concilii nomine in lucem protulit  , ac deinde tum in ueneta Conciliorum editione, tum inter Damasi epistolas a Coustantio impressas legimus. Cur uero ea referri non possit ad  annum 378, ut plerique censent, rationes iam protulimus cap. 13 et 15. Dicendum modo superest, cur huic anno et concilio alligandam eam censeamus; quod ego epistolam ipsam exponens facilius assequar. Laudant itaque huius concilii Patres pietatem principum, ac beneficia in Ecclesiam religionemque collata, atque illud pre ceteris ueluti necessarium ad reintegrandum eiusdem Ecclesie corpus furore Ursini tunc in partes sectum, quo decretum fuerat, ut eo iam pulso, sociisque ab eius coniunctione diuulsis, de reliquis ecclesiarum sacerdotibus episcopus Romanus haberet examen, ut de religione, religionis pontifex cum consortibus iudicaret; cuius sub initio schismatis, dati a ualentiniano rescripti, nullo alio quam hoc loco memoria superest. Hoc tamen bonum, quod  precipuum reputant, effectu hactenus caruisse dolent, eiusdem Ursini culpa. Hic enim quamquam extra suburbicarias regiones relegatus esset, Urbemque accedere prohiberetur, per eos tamen, quos sacrilege ordinauerat, plebem sollicitare conabatur continuo, atque populos impellere, ut a Damaso officioque deficerent. Hinc uero factum fuisse aiunt, ut apud nonnullos alios episcopos, hoc pessimo exemplo, quadam quasi auctoritate commotos, ipsius Damasi iudicium, atque auctoritas nullo iam loco esset, ac res eo redacte essent, ut qui uel se damnatos ab eo intellexerant, uel merito timebant, ne damnarentur, uulgi  multitudinem redimerent, qua iudices perterrefacerent fugarentque; eaque ratione, quo quisque flagitiosior esset, eo tutior, deque retinenda iniuste Ecclesia certior uideretur.

Hec uero in Parmensi episcopo, ac Florentio Puteolano manifesto deprehendi scribunt. Parmensis enim, quamquam Damasi eiusque synodi iudicio damnatus esset, Ecclesiam tamen retinebat impudenter. Parmensis huius episcopi nomen reticent, at si Ughellio credimus, Philippus fuit, Romanus patria, ob eamque causam in partes Ursini trahi potuit, ac a Damaso deinde deponi. Florentius  Puteolanus eque damnatus fuerat; atque hic deinde ab imperatore, ad quem confugerat iure meritoque pulsus, per summam audaciam post sextum a depositione annum  repserat ad ciuitatem, Ecclesie incubabat, multasque in eo oppido seditiones concitauerat. Hinc uero non obscure colligi potest, has ipsas litteras hoc anno, cui eas alligaui scriptas esse. Nam si Florentius post sextum annum, ex quo deiectus ab Ecclesia fuerat, iterum ad eam repserat, hec temporis nota, tum nos ducit ad annum 374 atque ad eam synodum, quam anno illo Rome collectam diximus, tum ad hanc ipsam, quam currenti congregatam asserimus. Hinc in Gratiani rescripto, de quo ad sequentem annum rediturus est sermo, cum antea legeretur Florentium post quintum decimum annum Ecclesiam a qua pulsus fuerat, iterum contaminare conari, Blondellus locum corruptum fuisse uidit, ac non ut antea post decimum quintum, sed post quintum demum annum, merito legendum censuit, quod Pagius etiam aliique obseruarunt.

 Inter eos autem, qui sacerdotale iudicium declinauerant, ne damnarentur, Restitutum deferunt in Africa episcopum, quem a Gratiano coram synodo iussum causam dicere, seua et insolentium manu diffugisse aiunt. Quis fuerit Restitutus ille, cuiusue Ecclesie episcopus, uix coniici datur inter tot huiusce temporis, et nominis horumque locorum episcopos, ex quorum etiam numero cum fuisse scimus, qui cum ceteris Ariminensis concilii legatis manus perfidie dedit Nicee in Thracia. Quod asseri pro certo potest, illud est, aut Romane huic synodo aliquot ex Africa episcopos adfuisse, aut Damaso huius negotii relationem de more transmissam, ut ille quid facto opus esset, rescriberet.

Per eamdem preterea Africam sacrilegos rebaptizatores  Gratianus expelli iusserat. At expulsi Claudianum sacrilege ordinauerant, et Romam transmiserant, ut Montensibus preesset quasi episcopus. Imperator iusserat, ut hic Roma abiret, patriamque repeteret suam. Sed sepe etiam constrictus, iudiciis contemptis, ac imperialibus rescriptis, residebat adhuc, pretio pauperiores sollicitans, et redemptos rebaptizans. Huius Claudiani memoriam ad nos trasmisit  Optatus  , a quo discimus illum, post Macrobium, qui uiuebat circa annum 370, quo alter lucubrabat opus suum, ac Lucianum qui Macrobio successerat, prefuisse iisdem Donatistis in Urbe, ac uitam produxisse ad Siricii tempora.

Ceterum cum rebaptizatores, hoc loco sacrilegos dictos audis, facile intelliges, qui fuerint sacrilegi illi, a quibus inferius hec eadem epistola Syluestrum accusatum dicit, causamque cognosces, ob quam accusatus fuit. Hi sunt Donatiste, quos sacrilegos per excellentiam iure dictos, eoque nomine ab imperatoribus ipsis sepe designatos nemo negauerit  . Cum igitur, Romani huius concilii Patres Syluestrum a sacrilegis, Donatistis scilicet accusatum scribunt, falsum traditionis, et thurificationis crimen indicant, de  quo illum cum Melchiade, Marcello et Marcellino presbyteris, per summum scelus ex Augustino delatum scimus  , ut conficerent, se ab eo, qui iudex esse non poterat, nullo iure damnatos; quam etiam ob causam Lupus et Norisius, Sinuessanam synodum ab iis obtrusam putant. Hinc preterea discimus summum illud Ecclesie caput sese purgare apud imperatorem uoluisse, ut Ecclesiam ipsam ab iis difficultatibus expediret, in quas illam coniicere per putidam calumniam sacrilegi allaborauerant. Cum igitur a Donatistis Syluestrum accusatum fuisse certo constet, cum preterea calumniose illius accusationis manifesta sit causa, nulla est solida ratio, cur Floridus et Coustantius non hanc huiusce rei fuisse causam sint arbitrati, atque aliam inutili sane labore exquisierint.

 Deinde quod hoc loco Claudianum ab expulsis ordinatum scribunt intellige de expulsis ab Ecclesiis. Neque enim Gratianus aliunde quam ab Ecclesiis, quas occupabant, Donatistas per Africam expelli iusserat, ut ille Catholicis restituerentur, ut ex l. II Cod. Theod., Ne sanct. Baptism. iteret., aperte constat. Hec uero cum data sit die 17 Nouembris anni 377, cumque ordinatio Claudiani eius publicatione posterior sit, iam uides, neque hanc Romani concilii epistolam, neque Gratiani rescriptum, de quo proxime agendum erit, anno 378, ut plerique falso putant, datum uideri posse. Neque enim Claudianus ordinari potuit, statim ac lexilla proposita fuit; nec confestim Romam uenit: rursus non statim ac Romam uenit deprehensus est: tum postea ad imperatorem scribi  debuit, ac rescripta exspectari oportuit, quibus expelli iuberetur, eaque postremo cum uenissent, nec ille cessit tamen; sed iudiciis, rescriptis ac uinculis, quibus sepe constrictus fuerit, neglectis et contemptis, contumax resederat, antequam hec eadem epistola scriberetur, ac residebat adhuc: quibus omnibus transigendis profecto si spatium damus, biennium uix nimium uideri poterit. Non ego diffiteor,  quin hec lex, que Flauiano Africe uicario inscribitur, aliam memoret ad Nitentium, que dudum preterea data scribitur. At ea, que ad Nitentium data fuerat, si bene aduertatur, agit dumtaxat de fundis ac domibus, in quibus heretici uetitos conuentus agerent, publicandis; de pellendis uero Donatistis ab Ecclesiis, quas occupauerant, nichil habet omnino. Quia uero solemne erat, ut heretici, qui ab Ecclesiis sacrisque locis eiiciebantur, profanas synaxes agerent ubi possent, ut ex pluribus Theodosiani Codicis legibus  , aliisque scriptoribus constat, Gratianus ut Donatistas ipsos, non secus ac alios hereticos eo commodo arceret, eius, quam alias ad Nitentium prescripserat, legis exemplo usus est, magnasque domos et fundos, in  quibus sacrilegos illos ab Ecclesiis eodem tempore pulsos grassari occulto furore contingeret, publicari iussit. Sed iam reuertimur ad huius concilii epistolam.

His igitur Ecclesie ac religionis incommodis, quorum in Ursinianos culpam uertunt, Gratiano denuntiatis, eum preterea monent in hec uerba: Sic denique factio profecit Ursini, ut Isaac Iudeo subornato, sancti fratris nostri Damasi peteretur caput, sanguis innocentium funderetur, componerentur doli, quibus diuino plane instinctu, prouidentia uestre pietatis occurrit, spoliaretur prope Ecclesia omnibus ministeriis, ea fraude uidelicet, ut dum causam dicit, qui iudex in omnes fuerat constitutus, nemo esset, qui de lapsis uel certe de factiosis posset episcopatus inuasoribus  iudicare. Hinc nonnulli scriptores putant, atque hec ita intelligunt, ut uelint Damasum, tum accusatum recenter ab Isaaco, tum ab imperatoribus paulo antea absolutum. Querunt etiam quo de crimine sanctissimus hic Pontifex postulatus tunc fuerit, ac leuissimis coniecturis permoti, illum de adulterio falso accusatum aiunt. Ego uero existimo non agi hoc loco de recenti aliqua contra Damasum rursus excogitata propositaque accusatione, sed antiquas illas, quas etiam Rufinus indicat, calumnias dumtaxat, atque insidias memorari, eo scilicet consilio, ut Gratianus iis perpensis, que Ursiniana factio in primis illis contentionis estibus ausa fuerat, uideret, quam necessario ab iis sibi etiam cauendum esset imposterum; nam si Ursiniani contra Damasum  fraudes composuerant, ut illo inter reos delato, nemo esset, qui de factiosis episcopatus inuasoribus iudicare posset, necessario sequitur agi hic de re praue meditata, antequam factiosi episcopatus inuasores, Ursinus scilicet, eiusque socii damnarentur collecta synodo; quod anno 369 ac deinceps etiam factum diximus; atque ideo conficitur hec omnia iterum Gratiano eum in finem referri, ne se ab iis decipi pateretur, ac ut ad ea que postulabantur in his litteris, ueluti futuris eorum dolis destruendis accommodata,  facilius concedenda permoueretur.

Que uero pro eorum temporum ratione Romani huius concilii Patres a Gratiano petunt, duo sunt potissimum: 1o ut quicumque Damasi, eiusque synodi iudicio, fuerit condemnatus, atque iniuste uoluerit Ecclesiam retinere, uel uocatus sacerdotali iudicio non adesse, a prefectis pretorio Italie, uel uicario Romam euocaretur: in longinquis uero partibus ad metropolitani examen per locorum iudices deduceretur; sed si metropolitanus ipse, aut damnatus iam, aut contumax esset. Romam contendere, aut ad eos, quos Romanus episcopus iudices daret, auctoritate publica iuberetur. Id enim si fieret, necessario consequebatur, ut qui depositi essent, ab eius ciuitatis finibus segregarentur, in qua gesserant sacerdotium,  ne rursus usurpare possent, quod iure sublatum fuerat. Alterum quod petunt, illud est, ne Damasus publicis iudiciis subiectus esset, sed si que emergerent cause, in synodo episcoporum, cui sese ipse sponte subiiceret, deinceps proponerentur: iniquum enim uidebatur, Romanum episcopum, qui omnes prerogatiua apostolice sedis excellit, eo iure priuari, quo ceteri episcopi gaudebant  . Primum si Gratianus preciperet, futurum erat ut plurimum auctoritatis, et splendoris eidem Romano pontifici accederet, ac Parmensis, et Puteolani episcopi, bisque similium, qui deponi deinceps poterant, audacie ac temeritati obuiabatur. Alterum uero si concederet, futuris Ursinianorum ac factiosorum hominum calumniis atque insidiis obstruebat ostium. Nec uero  esse aiunt, cur Gratianus suspicani possit, hoc peti pro Damaso dolo aliquo malo, atque eum in finem, ut illum secularium iudiciorum seueritati subtrahant. Nam cum id peterent post latam pro illo sententiam, ac postquam eius innocentia et integritas ualentiniani patris iudicio comprobata iam, et predicata fuerat, atque ideo non lateret Gratianum ipsum, que a perspecte sanctitatis uiro expectari deinceps possent, uideri ille non poterat ad sacerdotes perfugere, ut publica iudicia declinaret, sed ut collati episcopis omnibus beneficii ipse etiam particeps esset: ac preterea, ut caueretur deinceps, ne quis iterum calumniator existens, dum uirum innocentia satis munitum sua frustra impetit apud seculares iudices illud, obtineat dumtaxat, ut tormentis, et uexationibus  sacrorum ministrorum, religioni iniuriam inferat, ut alias factum fuerat, Damaso ipso ceteroquin ob integritatem suam innocuo et incolumi. Ceterum ne reliquum huic suspicioni locum faciant, ac ut probent, Damasum, quem uirum sanctum appellant, aliquid potius de suo iure cedere, quam sibi arrogare uelle, Gratianum postremo rogant, ut eius causas, si noluerit ab episcoporum synodo cognosci, ipse ad se trahat, et ad suum consistorium, cui spondent eum, Siluestri exemplo, adfuturum. Illud  dumtaxat eo casu petunt, ut negotium prius ipse examinet, an honestum scilicet, an iustum, an uerosimile sit, interroganda deinde distinguat, edat scilicet, et distincte perscribat puncta que sub inquisitione cadent  , inquisitionem ipsam iudici committat, sed arbitrium sententie sibi reseruet. Quod hinc sperant fore, illud est, ut nulli perdito, uel infami, aut accusandi summi sacerdotis, aut in eum testificandi facultas deinceps, pateat illicita, siquidem huic hominum generi difficilior ad principem, et periculi plenior esse solet accessus, quam ad ordinarios iudices. Hoc enim ad eorum temporum infelicitatem accesserat, ut calumniosi episcoporum accusatores impune haberentur, quos ideo ut furiose huic licentie Constantius subtraheret, apud alios episcopos iterum  explorari iusserat, edita l. XII C. Theod. de Episc.

Queri hoc loco posset, quenam sit lex illa, quam concilii Patres memorant in his epistole uerbis: Certe prius examinet causam uestra clementia, etsi emerserit questio, interroganda distinguat, ut quemadmodum DUDUM ESTIS CENSERE DIGNATI, factorum a iudice ratio queratur, non arbitrium sententie uindicetur. Neque enim dubitari potest, quin legem aliquam respiciant, rei que tunc ab iis tractabatur accommodatam; sane due inueniuntur in Cod. Theodosiano ab hac re minime aliene. Altera ualentiniani Patris ad Pretextatum P. U. data anno 367, altera Gratiani ad Senatum, lecta ualente u et ualentiniano coss., anno scilicet 376. Prima iubet, ut cum senatores uocantur in crimen, ac pena aliqua  grauior infligenda iis fuerit, imperatoris arbitrium premissa relatione exploretur Cod. Th. l. X de Pen.; secunda uero statuit, ut ordinarii iudices intendendi examinis et cognoscendi criminales senatorum causas potestatem habeant, sed nichil de animaduersione decernant, et integro persone statu, aut ad imperatorem referant, aut ad inclytas potestates, Urbi scilicet et pretorio prefectos, Cod. Theod. l. XIII de Accus. Hanc itaque putarem respicere uerba illa, que retuli, potius quam alteram; ualentinianus enim pater ordinariis iudicibus, ne hanc quidem simplicem cognitionem permiserat, ut constat ex l. II Cod. Theod. de Exhib. reis. Quamobrem scriptam oportuit epistolam hanc anno minimum 380. Si enim, ut alii censent, anno 378 hec  scripta credatur, lex illa, que biennio nondum elapso publicata recens potius esse uidebatur, nulla prorsus ratione, ab episcopis illis dudum lata dici poterat.

II. At enim cui bono Romanum hoc concilium ueteres illas calumnias et insidias Gratiano commemoratas uoluit? Optimo sane sapientique consilio. Ursinus enim ac ualens Petauionensis, per ea tempora in sceleris societatem Mediolani conuenerant, ac occulta agitabant consilia, quibus Ecclesie pax turbaretur, quod aperte constat ex litteris Aquileiensis concilii ad eumdem Gratianum anno insequenti scriptis.  Romani itaque concilii Patres, ac Ambrosius potissimum, cuius sub oculis res agebantur, cum timerent ne qua rursus ex pessima illa conspiratione, iniuria Damaso, aut ecclesiastice tranquillitati detrimentum accederet, imperatorem monendum censuerunt de antiquis illis factionis Ursiniane fraudibus, ut Damasum eo pacto ex insidiis, quas eidem forsitan ii parabant, subtraherent. Hac ipsa enim de causa, atque ut idem Ambrosius ait, non solum futura precauens, sed preterita, que Ursini temeritate gesta fuerant, perhorrescens, Aquileiense concilium Gratianum ipsum rogandum iterum censuit, ne quid sibi e turbido illo et irrequieto capite obrepi pateretur. Que profecto cum ita sint, tum liquet eamdem in Romano hoc, ac in Aquileiensi concilio rotam  uersatam esse, tum perspicua est ratio, cur Romanum hoc concilium, eiusque ad Gratianum litteras ad hunc annum retulerim. ualens enim pseudepiscopus Petauionensis, quocum Ursinus ad turbandam Ecclesie pacem fedus iniuerat, Mediolanum accedere uix potuit ante annum 379, siquidem Gothis, qui post ualentis cladem in Illyricum, atque ad ipsa Italie ostia proruperant, sese iunxerat, ac patriam suam prodiderat, inclinato iam anno 378. Hinc uero manifestum est, hoc idem concilium, si eam sceleratorum hominum societatem, cum scriberet, pre oculis habuit, uix alio quam hoc tempore congregatum existimari posse: deinde uero colligo, cum uiris grauissimis Sirmondo, atque Harduino, has ipsas Romani concilii litteras Ambrosio attribuendas  esse, quidquid BB. editoribus uideatur, qui eas ex operum editione eorum cura adornata expunxerunt; tum quia illum ipsum adfuisse huic Synodo probauimus, tum quia idem utriusque epistole, Romane scilicet et Aquileiensis, et stylus est et scopus, ac eedem pene sententie. Sirmondi uero et Harduini iudicium preferendum esse preterea liquet ex Henrico Clerico, qui in mss. codicum monasterii Padoliuonensis catalogo seculo XI confecto eam Ambrosio attribuit  , quamquam deinde decipiatur, cum ex Aquileiensi concilio scriptam asserit: cum ab hoc Romano exaratam potius fuisse probet altera eiusdem Aquileiensis concilii ad Gratianum epistola, quam modo indicaui: neque enim, una eademque de causa, ab una eademque synodo ad unum, eumdemque  imperatorem geminas uno tempore litteras scriptas esse crediderim.

III. Nunc redeo ad eos qui Damasum de adulterio delatum putant, quod Gratianus turpissimis illum calumniis impetitum dicat in rescripto ad Aquilinum uicarium. Ac si cuiuscumque generis calumnie perpetuo turpissime per se ipse non sint, ac legum infamia eas non sequatur, non ego tamen contendo, quin huic opinioni pondus aliquod uideatur Anastasius addere, in Damaso hec scribens: Hic incriminatus de adulterio, et facta synodo purgatus est a 44 episcopis, qui etiam damnarunt Concordium et Callixtum  diaconos accusatores et proiecerunt de Ecclesia. At in describendis Liberii, Felicis et Damasi gestis, Anastasius tot erroribus scatet, tantaque rerum confusione laborat, ut nulla prorsus aut exigua illi fides haberi possit, nisi argumenta aliunde suppetant. Saltem concilio illi, quo accusatus, et hoc crimine purgatus dicitur, nullum locum esse posse toto illo biennio, quod ab electione ad celebrem illam synodum anno 369 congregatam intercurrit, quidquid Baluzius asserat, iam uidimus. Ego itaque ne eorum qui sic statuunt opinioni accedam, duplici potissimum ratione adducor, silentio nempe Marcellini et Faustini, ac litteris ipsis Romani huius concilii. Nam quod ad primum attinet, an uero hi presbyteri, qui liuore atque odio perciti, omnes in  Damasum aliosque illi similes sanctitate episcopos calumnias euomunt, qui eum preterea matronarum auriscalpium dictum fuisse scribunt, turpissimum hoc crimen silentio preteriissent, si eius nedum suspectus, uerum etiam reus apud Iudices traductus fuerat?

In litteris uero Romani concilii non aliud Damaso crimen ex parte accusatorum affingitur, quam publicas leges ipsum uiolasse, ut ex his earum uerbis constat: Nam quod ad publicas leges pertinet, que potest esse uita munitior, quam uestra prudentia, qua innititur, iudicata? si uero nullus preter necessarios, proximosque accusare adulteros poterat  , tum nulla est ratio, cur Isaaco iudeo, nulliusque nominis ac conditionis homini, hoc licuisse putemus, tum  preterea aliud fuisse crimen oportet, quo Damasus in leges publicas peccasse fingeretur, ut ab eo uerbo accusari posset; aliud uero nullum ego uideo, quam de ui publica, ob deiectos pridem a Liberiana, et S. Agnetis basilica Ursinianos patratasque ea occasione cedes, ut dixi: cui quidem delicto cum pena capitis statuta foret, ideo presules congregati scribunt, ab Isaaco factione Ursini subornato, eos instructos dolos, olim scilicet, quibus sancti fratris Damasi peteretur caput. Hinc uero factum puto, ut Schismatici contra Symmachum, neque Damasi, neque Sixti III exemplo uterentur, ut eum pontificem synodo adesse cogerent, quamquam de simili accusatione, eodemque de crimine scilicet adulterii ageretur, atque alia in eum finem exempla allegarent; neque enim credibile  est res tantas, publice actas, ac que hominum memoriam uix excesserant, Symmachi eiusdem aduersarios latere potuisse.

Hec autem cum ita sint, quisque facile diiudicare poterit, quanta se prodat in Iannonio oscitantia, seu potius inscitia, cum scribit rogatum ab Italie episcopis Gratianum, ut Damasi, quem ipsi accusauerant, causas ipse cognosceret. Sed eo, quem cum magistro suo Dupinio egregie castigatum dedit P. Ioannes Antonius Blancus  nunc omisso, ad anonymum, qui anceps est, an sanctissimum illum pontificem ab hoc turpi crimine missum faciat, an uero damnet,  oratio iterum conuertenda est. Si enim hunc audis, cum synodus illa Damasum absoluerit, Christiane caritatis officium est, ut illum falso accusatum credas: at quia uix credibile, esse potuisse adeo perfricte frontis homines, qui dicam illam tam grandem Romano episcopo impingere ausi sint, et in iudicium uocare innocentem, ac preterea cum nullum de calumniatoribus illis capitale supplicium sumptum fuisse constet, res adhuc in ancipiti posita est, tibique, anonymo iudice, quam malueris, sententiam eligere fas erit. Pape, quam doctus es, quam sapiens theologus, cum hec pronuntias! Aliam porro sententiam ab Apostolo I Cor. XIII, didiceram ego: at tu mihi potiori loco deinceps eris, tuoque periculo credam, cum de honesta proximi fama agitur,  magis ualere posse, obscurorum aliquot, uiliumque ac nullius pretii hominum audaciam, quam diligenti plurimorum grauissimorum, ac sanctissimorum uirorum iudicio confirmatam sententiam. uereor tamen ne cum hec scribis lectorem tuum fallere uelis. Siquidem tu minime ignoras, unam illam, quam pro tua opinione comprobanda, rationem affers, falsissimam esse, ac minime licere Ecclesie, calumniatores suos in seculari foro ad penam persequi, ac sacerdotum religionem, ut aiunt huius concilii Patres, tormenta abhorrere. Ceterum hac ego te sollicitudine liberum deinceps esse iubeo. Siquidem nullam esse synodum assero, in qua Damasus de hoc crimine aut accusatus aut innocens pronuntiatus fuerit, nulloque aut graui auctore, aut solida aliqua  coniectura niti, qui secus censent. Ie ne sais, ait ille  , ce qu'il faut croire de l'accusation d'adultère intentée au pape Damase. Auait-il donné lieu à cet affreux scandale? Ou n'était-ce qu'une malice de quelque partisan d'Ursin? ie pense qu'on ne saurait sans témérité prononcer sur ce fait, quoique S. Iérome ait dit de ce pape qu'il fit profession d'une continence parfaite, et qu'il la garda inuiolablement iusqu'à la mort. La carité nous oblige à croire que le synode qui iustifia Damase de cette accusation atroce, agit auec équité et ne fit que lui rendre iustice; mais se persuadera-t-on aisément qu'il se soit trouué des gens assez effrontés pour calomnier un pape auec tant d'insolence? Et leur imposture étant auérée, comme on le suppose, pourquoi ne furent-ils pas liurés au bras séculier  pour être punis selon toute la rigueur des lois romaines contre les calomniateurs publics? Ie borne ici mes réflexions: il est fàcheux de faire sentir qu'on est assez fondé à iuger mal de la uertu d'un prélat, dont l'Eglise honore la mémoire.



CAPUT XuII.

I. Damasus irritam pronuntiat ordinationem Maximi Cynici, scriptis litteris ad Acholium Thessalonicensem, que expenduntur et illustrantur. II. De uicariatu Thessalonicensi. III. An Damasus mutata deinde sententia, eiusdem Cynici ordinationem cum Italico quodam concilio defenderit?


I. Cum S. Gregorius Nazianzenus, quem anno elapso saltem ineunte Constantinopolim accessisse diximus, eam Ecelesiam pro episcopo administraret magno religionis bono, parum abfuit quin Ecclesia ipsa atque Urbe exturbaretur fraude Maximi Cynici. Res cum ipsis etiam cognita sit, qui ecclesiasticas historias summis tantum labiis degustarunt, ea ego dumtaxat eligam, que ad Damasum pertinent. Is itaque ambitiosam atque illegitimam Cynici ordinationem irritam denuntiauit, data hoc anno ad Acholium Thessalonicensem, Euridicum, Seuerum, Uranium, Philippum et Ioannem grauissima atque elegantissima illa epistola, quam inter multas, quas Damasum  in hac causa Nicolaus I scripsisse memorat, e tenebris erutam Holstenius, uir apprime doctus et singularis iudicii, primus edidit in Romana collectione, ac Constantius deinde inter Damasi epistolas octauo loco recensuit, ego uero quarto. Quarum Ecclesiarum episcopi fuerint, ceteri illi, quibus epistola inscripta est, nullus prodit. Ad Thessalonicensem tamen metropolim pertinuisse oportet, siquidem Ambrosius  Seuerum et Philippum, eos ipsos scilicet quibus illa inscribitur, Thessalonicenses sacerdotes, ad eam nempe metropolim pertinentes, uocat, ab hac Damasi epistola triennio nondum transacto.

Cause cur Damasus eam ordinationem in irritum miserit, plures sunt: 1o quod ab extraneis confecta  fuerat, ab episcopis scilicet ad eam Ecclesiam et prouinciam nichil attinentibus: hinc concilium, quod anno sequenti in ea urbe congregatum est, cauendum censuit, can. 2, ne episcopi ex una diecesi ad aliam transirent ad ordinationes faciendas, aut ad alia negotia, iussitque ut ea que sue essent diecesis curarent dumtaxat; 2o quia ea ordinatio nocturno tempore ac clandestine in Ecclesia incepta, intra profanas deinde edes festinanter continuata, ac consummata fuerat, que omnia recepte ecclesiastice discipline aduersabantur; 3o quia nulla populi ac cleri postulatio precesserat: hinc Iulius Romanus pontifex, Gregorii, quem in locum Athanasii intruserant, ordinationem Arianis exprobrat quia externus homo, qui non illic baptizatus, qui compluribus ignotus  nec a presbyteris, uel episcopis postulatus; nec decere ait sic preter iusque fasque, et contra Ecclesiasticum canonem ordinare quemquam  : cui Athanasius ipse consentit  ; 4o quod alienus esset a Christiana religione habitus ille, quo Maximus utebatur, quemque Damasus habitum idoli merito uocat, siquidem philosophorum huius secte habitus, non secus ac idolorum, uno tantum sine tunica palliolo, barba preterea, ac coma constabat, ut ex Luciano liquet  . Eum Theodoretus  uidetur inter sectatores Apollinarii  recensere. At cum nullus eorum temporum scriptor, ne Gregorio quidem Nazianzeno excepto, qui illum profecto optime nouerat, hanc illi dicam inscripserit, uereor ego ne forte Theodoretus, nomine deceptus, Maximum unum pro alio acceperit, illum posteriorem scilicet, qui post Ephesinum concilium, atque initam cum Cyrillo concordiam habitu monachi indutus, et Apollinarii errore feruens, a Ioanne Antiocheno missus per Orientem dicitur cum imperialibus litteris, et preceptis prefectoriis, ut heresis languorem disseminaret, atque anathema ferret aduersus eos, qui Apollinarii deliramenta eiusque heresis uenena detexerant  .

II. Episcopos illos ordinatores, quos Damasus ab Aegypto uenientes ait, a Petro Alexandrino Constantinopolim  missos, ut Maximum eius ciuitatis episcopum constituerent, Gregorius ipse testis est, cui tamen Alexandrinus ille presul suasor antea atque auctor fuerat, ut Ecclesiam illam pro episcopo administrandam assumeret. Hinc mihi uerosimilis eorum opinio fit, qui putant, Maximum hunc, illum ipsum esse, quem Athanasius et Basilius scriptis ad eum litteris impense laudant, quem propterea nichil mirum est, si Petrus Athanasii successor, uacanti Constantinopolitane Ecclesie, qui preficeretur idoneum censuit. Nunc uero si quis eam Damasi epistolam cum iis conferat, que Nazianzenus ait in Carmine de uita sua, aperte deprehendet Romanum illum pontificem nichil latuisse eorum, que cum hec fabula ageretur, contigisse alter commemorat; adeoque alterum  alteri similem mirabitur, ut uerba ipsa, ac sententias alter ab altero accepisse uideantur. Hinc colligitur, que in iis inquirendis ac referendis Acholii fides, et diligentia fuerit, siquidem hec Damasus ab illo se didicisse profitetur. Cum autem idem pontifex esset eodem tempore iam certior factus, Maximi conatus a Theodosio imperatore, ad quem Thessalonice tunc agentem confugium ceperat, in irritum missos, ac quod male ceptum ab eo fuerat, auctoritate publica iam destructum, hinc discimus, has eius ad Acholium, ceterosque episcopos, hoc anno, quem Theodosius fere integrum in ea urbe transegit, scriptas esse oportere, quamquam haud facile sit precisum tempus statuere. Rerum tamen gestarum series exigit ut eas Septembri aut Octobri mense datas  coniiciamus; siquidem scripte sunt, postquam Theodosius Maximum reiecerat, ac concilium pro episcopi Constantinopolitani electione iam indixerat. Quidquid horum sit, quod pro certo uidetur asseri posse illud est, scriptas illas fuisse postquam Damasus in Romana synodo Antiochenam concordiam confirmauerat, plenamque Meletio, atque eius omnibus communicatoribus communionem concesserat. Ait enim optare se ut, cum breui futurum esset Constantinopoli concilium pro eius urbis eligendo episcopo,  dent operam, ut is assumatur, qui nullam habeat reprehensionem, ut Deo propitio cum integra pax catholicorum omnium sacerdotum fuerit confirmata, nulle deinceps dissensiones in Ecclesia oriantur, ut prestante Deo, quod iamdudum optauimus, cum catholicis sacerdotibus, possit pax perpetua permanere: quod in familiari etiam ad Acholium epistola repetit. uerebatur itaque ne quid in ea electione fieret, quod partam iam confirmatamque illam pacem iterum perturbare posset. Atque hinc colligo, sublatum iam cum scriberet, diuturnum illud inter Occidentales et Orientales dissidium.

Sunt qui ex allatis huius epistole uerbis conficiunt Acholium Damasi nomine adfuisse Constantinopolitano concilio, eiusque uices egisse. At hec opinio communi eruditorum calculo, ac grauissimis preterea  rationibus, que apud Baluzium, Pagium, Lupum, Tillemontium, aliosque legi possunt, reiecta est. Baluzius tamen in alium errorem lapsus est, cum existimauit ex eodem loco colligi, Acholium ipsum eiusque tractus episcopos Damaso scripsisse, postquam ad eam synodum euocati fuerant  , siquidem Gregorius Nazianzenus aperte asserit, Macedones episcopos aut ex improuiso accitos a Theodosio, aut ex improuiso uenisse post Meletii obitum, sero scilicet, ac diu postquam Damasus de indicto concilio monitus ab iis fuerat: cum itaque idem Damasus Acholio scribit, ut det operam quemadmodum catholicus episcopus in urbe regia constituatur, id uult dumtaxat, ut hoc agat officiis suis  ac consiliis apud imperatorem ab eo baptizatum, ac Thessalonice tunc agentem: nam qua ratione petere potuisset ab Acholio Occidentali Ecclesie accensito, ut eam rem presens curaret in synodo illa, cui soli Orientis episcopi interesse debuerant  ? Cum uero Thessalonicensis presul pro singulari sua sanctitate ac religione hoc negotium sepius ac diligenter egisset apud imperatorem ipsum, quousque in ea urbe mansit, illudque eidem Constantinopolim sub eius anni exitum profecturo sedulo commendasset, hinc ego factum fuisse puto, ut Theodosius, eius rei memor, Acholium ipsum ac qui ab eo pendebant Macedones episcopos tam sero ad concilium acciuerit, inopinato preterea, ac eo ipso tempore, quo Gregorius ob decretam Flauiani ordinationem, ortasque  que ob eam causam grauissimas contentiones in proximo erat ut sese episcopatu abdicaret  , ut ii nempe componendis rebus, ac sanciendo federi adlaborarent; sin minus, curarent quod Damasus pridem in mandatis dederat, ne qua illi, qui eligeretur, nota inuri posset.

Censet iterum Baluzius, quem Pagius exscribit  , Damasum non fauisse Gregorio, ut Baronius scripsit; quin potius illum, eorum consilium damnasse ait, qui eiusdem Gregorii translationem peregerant, atque  ad id probandum his utitur epistole uerbis: Illud preterea commoneo sanctitatem uestram, patiamini aliquem contra statuta maiorum nostrorum de ciuitate alia ad aliam transduci, et deserere plebem commissam, et ad alium populum per ambitionem transire, etc. Alii uero Meletium hoc loco notatum putant. Ego tamen neque hunc, neque illum perstrictum existimo, sed Romanum pontificem sacrorum canonum obseruantiam promouere uoluisse censeo, quos apud Orientales tum in electionibus, tum frequentibus transmigrationibus uiolatos fuisse non ignorabat, ut ex Socrate discimus, ac ex Nazianzeno ipso, qui hoc uitium iis exprobrat in carmine aduersus Episcopos  . Quod saltem ad eumdem Gregorium attinet, certum manifestumque est non potuisse eius hoc loco translationem  perstringi, siquidem ea epistola scripta est diu ante quam illa decreto episcoporum Constantinopoli congregatorum fieret, ac proinde Baronium, cum Damasum Gregorio fauisse censuit, a uero aberrasse haud liquet. Me tamen non latet, Macedones, Aegyptiosque episcopos, statim ac Constantinopolim uenerant, post decretam scilicet Flauiani ordinationem, Gregorii inthronizationem improbasse, ob uiolatos in ea re canones. At illud ab iis factum preter Damasi mentem uideri poterat; siquidem ille, qui nulli se Ecclesie addici passus unquam fuerat, ea lege, ut ipse ait in carmine de uita sua, non tenebatur.

Epistolam hanc Acholio inscriptam reddidisse uidetur Rusticus, familiari alia Damasi epistola eidem commendatus ut filius, a se ipso scilicet baptizatus.  Erat hic ex silentiariis Gratiani Augusti, quorum officium erat excubias agere ante cubiculum principis, uel cum in consistorio is resideret, uel cum exteros, eorumque legatos audiret  , atque iis principes sepe utebantur, ut huc illuc pro rerum opportunitate mitterentur, quod huic Thessalonicam forte ad Theodosium tunc misso contigit. Utraque uero hec epistola tam aperta familiaritatis argumenta continet, ut ueterem Damasum inter et Acholium ipsum confirmatamque consuetudinem fuisse ex iis clare pateat: quamobrem cum Ambrosius frequentes illum in Italiam excursus fecisse asserat  , quin Romam usque, ante hoc tempus accesserit, ut habitis a Damaso anteactis conciliis interesset, atque inde quin huic pontifici probe notus  Acholius fuerit, ego minime dubito.

Interim hinc colligi non obscure potest, eumdem Acholium diu ante hoc tempus uices gessisse Romani pontificis per Illyricum, siquidem illum sepe a se monitum Damasus inquit, ne fieret aliquid inconsiderate. uicariam illam potestatem a Damaso Acholio collatam, Siricius deinde, Anastasius, Innocentius, ac successores Romani pontifices, Anisio, Rufo, ac ceteris Thessalonicensibus episcopis ad Iustiniani usque tempora confirmarunt. Ex quibus uir clar. Ioseph  Cennius merito colligit, eam delegationem ueluti persone attributum, cessauisse moriente pontifice, cuius agebantur uices  . Hunc uicariatum minime placuisse Dupinio, eiusque similibus, deprimendo Romane Ecclesie iuri unice intentis, nichil miror. Mirum profecto uideri potest, cur Tillemontius qui ueritati tantum studuisse uideri uult, uicariam illam delegationem reiicere, ac sub inuidioso innouationis uocabulo traducere sibi licere putauerit. Hic enim uir sane doctissimus, primo loco dubius est, an Damaso uicariam illam prefecturam instituere licuerit, et an hoc ab illo consilium, ex canonum prescripto, an uero potius ex solo retinende per Illyricum totum recenter a Gratiano diuisum, potestatis studio captum fuerit  . Rursus alio loco  uicariatum illum aperte exagitat, ac ueluti contra canones institutum damnat, laudatque Theodosium, quod eum rescripto suo reuocauerat  , ac dictatorie pronuntiat, nullam esse iuri congruam rationem, cur Damasus primum per Illyricas prouincias uicariatum suum conferre potuerit  . uerum nondum euictum est, Gratiano deberi Illyrici diuisionem, ut ex ea Damasus ad uicariatum instituendum moueri potuerit: deinde probari oporteret, eumdem uicariatum minime institutum fuisse ante Illyrici diuisionem a Gratiano factam, quod Tillemontius nunquam euincet. Fac tamen Damasum Acholio commisisse uices suas, ut Illyricum totum, tunc diuisum, sub se ac patriarchatu suo retineret: quid, rogo, peccauit in canones? Quid Basilius Cappadociam integram contra  Anthimum Thianensem sibi asserens tanta contentione, ueteri consuetudini, ut Nazianzenus ait  , ac huic, que a Patribus facta fuerat diuisioni inherens? Ceterum apostolici uicariatus origo, natura, et causa alia est, quam que Tillemontio uisa fuit, siquidem ea petenda est, ut Bacchinius ait, in dissertatione de ecclesiastice hierarchie originibus, ab eo iure, quo Romanus episcopus uelut unicus metropolitanus Occidentem totum sub se habuit, atque ecclesiastica negotia per se cum poterat in uicinis prouinciis, in longe uero a se dissitis, per certos, quibus demandandum censuit, episcopos administrabat, ut factum etiam per episcopum Alexandrinum in toto suo patriarchatu ex Synesii epistolis discimus; que est causa, cur Nicena synodus celebrem  illam inter eos comparationem instituerit can. 6. Quam uiri doctissimi sententiam confirmare uidetur Innocentius I, in epistola ad Alexandrum Antiochenum, qua eum monet, ut episcopos longe a se positos per datas a se litteras ordinari iubeat  ; ac Leo Magnus cum Anastasio Thessalonicensi profitetur uices suas delegasse se, ut curam, quam uniuersis Ecclesiis principaliter ex diuina institutione debemus, adiuuares, et longinquis a nobis prouinciis  presentiam quodammodo nostre uisitationis impenderes  . Hoc autem apostolice sedis in Illyricum utrumque ius, quod Tillemontius uerbis a subreptitio Theodosii rescripto mutuo acceptis, innouationem uocat, Theodosius Magnus, Gregorius Nazianzenus, Basilius, ac Constantinopolitani concilii Patres facto probarunt, ac rationi consonum iudicarunt, illudque Bonifacius I, Honorius deinde Imperator, ac Theodosius ipse, ueritate cognita, alia prorsus iustaque uoce laudant, ac dudum a Patribus constitutum, perpetuo seruatum, tot seculorum reuerentia confirmatum, asserunt, ac sub illis etiam principibus obtinuisse dicunt, quos nulla nostre religionis cura constrinxit  . Hec obiter dicta sufficiant, cum mihi non sit animus ius hoc apostolice sedis a uiris doctis egregie  uindicatum asserere, sed Damasi gestis lucem afferre.

III. Ut itaque unde discessit reuertatur oratio, postremo queri posset, cum Damasus Maximi Cynici ordinationem reiecerit, qui fieri potuerit ut Italicum concilium eam deinde tueri ac probare uideatur in litteris ad Theodosium scriptis, atque a Sirmondo editis in appendice Codicis Theodosiani. Ego quid sentiam exponam particulari diatriba, qua utramque illam epistolam discutiam, ne interea lectorem plus equo detineam.



CAPUT XuIII. 381, DAMASI 16, FL. SYAGRIO ET FL. EUCHERIO COSS.

I. Agitur de Constantinopolitano I concilio in iis que ad Damasum attinent, ac defensor Gallicanarum propositionum reiicitur. II. Queritur quid sit Occidentalium tomus can. 5 memoratus, ob quem sectatores Paulini Antiocheni ad communionem suscepti sunt, idem canon Meletio auctore conditus, et promulgatus, eiusque occasione dicta a Gregorio Nazianzeno oratio 13, que explicatur, ut etiam 14. III. Aliqua de 3 seu 4 canone, quo Maximi Cynici ordinatio reiecta est. Iu. De Flauiani Antiocheni ordinatione, atque iis, que tunc gesta et tractata sunt.


I. Hic annus ac sequens plures ac grauissimas res secum adducit, quibus illustrandis pro ingenii modulo immorabimur. Initium uero faciam a Constantinopolitano concilio, quod anno ipso pene ineunte ceptum, die 9 Iulii finem habuit.

 Disputatum est, an illud auctore Damaso conuocatum sit, aliis asserentibus, negantibus aliis: an preterea Acholius eiusdem pontificis uices in eo egerit. Quod itaque ad primum attinet, qui illud Theodosii iussu, Damasi accedente etiam auctoritate et consensu conuocatum ac congregatum scribunt, uix errare dixeris. Nam cum Romanus pontifex tempestiue monitus, conuocationi, quod facere iure poterat  , minime intercesserit, auctor uideri ac  dici potuit, ut illud congregaretur; que profecto est ratio, cur sexta synodus, Theodosio ac Damaso eiusdem concilii conuocationem tribuat  , at nullus omnino Damasi eiusdem legatus affuit, errantque si qui sunt, qui Acholium dignitate illa ab eo ornatum censent, cum Thessalonicensis episcopus sub ipsius concilii finem, atque ut electioni Constantinopolitani episcopi post Gregorii dimissionem faciende adesset, aduocatus fuerit, ut alio loco dixi.

Iam uero, quod ad eiusdem concilii Acta pertinet, illa iam Photii etate perierant: aliquot itaque dumtaxat supersunt canones, quorum alii ad fidem, alii ad disciplinam spectant. Ad fidem pertinet primus canon, quo cum aliis hereticis Pneumatomachi, atque Apollinariste damnati sunt. At eos ipsos Damasus  iam antea damnauerat, eiusque decreta, tum Occidentales omnes episcopi, tum Orientales, si paucos Macedonianos excipias, complexi fuerant. Si quis hac de re dubitat, adeat uirum doctissimum P. Orsi, qui Ecclesias omnes percurrens rem in aperta luce collocat  . Frustra itaque Bossuetius hoc canone abutitur, ut probet, in fidei controuersiis finiendis ad sedis apostolice auctoritatem, aliarum quoque consensum Ecclesiarum accedere debere, eumque propterea in finem, Constantinopolitanum hoc concilium congregatum fuisse, ut eo scilicet canone de consensione hac et unitate constare posset  . An uero episcoporum aliquot hereticorum contumacia efficere potuit, ut generali concilio opus esset, pro dogmate, quod apostolice sedis iudicio  definitum atque Ecclesie totius obsequio comprobatum fuerat, iterum stabiliendo? Id uero, neque pseudo-Bossuetius, neque aliquis ex doctissimo, religiosissimoque Gallicanorum presulum corpore unquam dixerit; nam quo alio telo Ianseniani heretici generale concilium frustra, doloque malo inclamantes, nuper ab iis disiecti sunt et prostrati? An uero aliam Gregorio utrique, Meletio, Amphilochio, ceterisque illis Constantinopolitani concilii Patribus, aliam Gallicanis episcopis mentem fuisse dixerit scriptor ille?

Certum itaque, ratumque sit, episcopos illos non potuisse congregare sese, neque canonem illum condidisse eo potissimum consilio, ut de consensione et unitate constaret, de qua nullus erat dubitandi locus.  Quin uero si Socratem et Sozomenum attente legimus, aperto colligimus a Constantinopolitanis Patribus damnatos Semiarianos et Pneumatomachos ob eam potissimum causam fuisse, quod a fide Patrum, ut Basilius ait  , Rome accepta discesserunt. Ut enim Socrates et Sozomenus scribunt  , antequam canon ille pronuntiaretur, quo Semiariani, seu Macedoniani proscripti sunt, Imperator cum episcopis partis ipsius omni ope adnitebantur, ut Eleusium, et qui cum illo erant, ad partes suas traducerent, reuocata illis in memoriam legatione, quam olim ad Liberium  Romanorum episcopum miserant per Eusthatium, nec recte eos facere, qui cum consentientem fidei doctrinam semel agnouerint, iterum nunc ea, que ab ipsis decreta sunt, subuertere conentur. Unde enim Constantinopoli congregati episcopi doctrinam illam fidei consonam esse cognouerant, quam ex anteacta apostolice sedis sub Liberio definitione, et iudicio, cui Macedoniani ipsi sese submiserant? Illa itaque eorumdem episcoporum sententia, pro alienis a fide censebantur ante ipsum concilium, fidesque a Liberio proposita, irreformabilis, atque irretractabilis dogmatis, eorum iudicio uim assumpserat. Erit-ne igitur qui putet illos in synodum congregasse sese, ut definitionibus illis assensu suo robur conferrent, et auctoritatem? At, inquit scriptor ille quisquis sit,  Constantinopolitani Patres, relatis iis, queque circa fidem, queque circa disciplinam a se decreta essent, id tantum postulant, ut Damasus, et qui cum ipso erant, episcopi, secum colletentur, atque ita futurum aiunt, ut cum uerbum Dei communi consensu stabilitum, et Christiana inter nos caritas confirmata fuerit, desinamus id dicere, quod ab Apostolis condemnatum est, Ego quidem sum Apollo, ego autem Cephe. uidet eruditus lector, ut in communi consensu uerbi interpretationem ac fidei stabilitatem collocent. He littere non ad Constantinopolitanum primum concilium pertinent, sed ad alterum quemdam conuentum sequentis ab hoc anni, ad quem earum discussionem reiicimus. uerum non id querimus, an Constantinopolitani Patres apostolice sedis definitionibus consenserint,  ut facere tenebantur, sed an dissentire potuerint. Id uero est, quod sibi minime concessum putant, ut ex Socrate et Sozomeno audiuimus. Quamobrem ex hoc loco, detortisque a recto sensu uerbis nullum sententie sue presidium capere idem scriptor potest.

II. Ceterum, que fuerit Constantinopolitani concilii erga primam sedem obseruantia, et obsequium, ex quinto eius canone non obscure colligitur. Ait itaque canon: De tomo Occidentalium etiam eos suscepimus qui unam, Antiochie, Patris, et Filii, et Spiritus sancti diuinitatem confitentur. Queritur inter eruditos quid intellexerint concilii Patres sub Occidentalium tomo; uariasque in sententias itum est, que apud de Marca, ualesium, Lupum, Tillemontium, Caueum,  atque alios legi possunt. Ego tamen ad ueritatem accedere puto Baronii  opinionem, qui sub his uerbis indicari censet regulam seu confessionem fidei a Damaso Romanaque synodo expositam, de qua superiori anno egimus. Antiochenos enim Catholicos duplicis generis fuisse constat: alios, qui unam diuinitatem, ac tres hypostases, alios uero qui, hypostaseon uoce repudiata, diuinitatem unam ac tres personas profitebantur; atque illi Meletium, hi uero Paulinum episcopum sequebantur. Ad primi generis Antiochenos quod attinet, nulla apud episcopos Constantinopoli  congregatos controuersia esse poterat, quin Catholici forent, atque ad communionem recipiendi. Canon itaque ille secundi generis Antiochenos respicit, quos ad communionem recipiendos esse iubet, quamquam tres hypostases minime profiterentur, cuius rei causas alibi exposuimus. Cur uero Occidentalium tomi hic mentio est, aut quis hic tomus? Occidentalium uoce Romanum unum pontificem uelut eorum caput, et e synodo sua plerumque scribentem, a Grecis designari solitum, tam certum est, quam quod certissimum: uid. cap. 20. Nemini preterea obscurum est tomi uocabulo significari dogmaticas definitiones ab eo propositas. Hinc Basilius  alias Damasi litteras ad Orientales scriptas Occidentalium tomum uocat, atque eas ueluti ad fidei normam  prouocat.

Hoc igitur loco agebatur de aliqua definitione Romani episcopi, eiusque concilii, que ad eorumdem Antichenorum causam pertineret; at Damasus anathematismo 20 et 21, sublata trium dicendarum hypostaseon necessitate, eos perfecte Catholicos esse pronuntiauerat, qui unam diuinitatem, potestatem, maiestatem ac gloriam Patris, et Filii, et Spiritus sancti, ac tres ueras, equales, semper subsistentes personas profiterentur. Hec uero erat eorum Antiochenorum fides, ut ex Hieronymo  , Nazianzeno  , ac ex Paulino ipso constat, eaque formula Antiochene synodo adiecta, quam coram Athanasio professus est. Ille igitur Occidentalium tomus aliud nichil est in Constantinopolitano eo canone, quam  celebris illa Damasis ecthesis, quam episcopi illi cum pro lege haberent, eos quos antea pro alienis habuerant, complectuntur, uelut ad eius normam egregie Catholicos. Id uero est quod preter Damasi ipsius acta a Sarazanio publicata, Eutychius Alexandrinus aperte asserit apud Renaudotium  , ac synodicus libellus non obscure indicat, cum ait, eum pontificem, collecta Rome synodo, diuinum decretum edidisse, et ad eam que Constantinopoli cogebatur, emisisse synodum  .

Hunc ego canonem, ut obiter dicam, Meletio auctore, cuius magna erga sedem apostolicam obseruantia profecto fuit, conditum fuisse puto, dictamque ea occasione Nazianzeni orationem 13 de Pace inscriptam. Elias Cretensis eam refert ad eamdem  causam, ob quam oratio 12 habita fuerat, ad sublatum nempe Monachorum, qui ab eius parte discesserant, schisma. Billius qui merito obseruat plures esse locos, qui neque ad eam causam, neque ad id temporis referri possunt, ab Elie opinione discedit, sed a iudicio abstinet, neque ipse indicat, qua occasione, quoue tempore dicta uideri possit. Tillemontius itaque  eam Constantinopoli dictam putat, post ualentis obitum, ac collatum non diu antea Theodosio imperium, quod profecto nemo negauerit, qui orationem ipsam prope finem attente  legerit. Censet etiam eo loco agi de Antiocheno schismate tunc sublato, ac mutua dissidentium concordia extincto, quod certum omnino est; nam Gregorius de reintegrata caritate gaudio affectus, ad Arianos sese conuertens, qui anteactam dissensionem Catholicis probro uerterant, Ubi sunt, ait, igitur, qui res nostras tam bene, quam male se habentes, obseruant, non ut iudicent, sed ut improbent. Agite igitur . . . . ad concilium uos etiam exosi uocamus, ut pudefacti, uictique recedatis, cognita nimirum ex eo ipso quod egrotauimus, nostra sanitate . . . . Non enim de Deitate dissensimus; sed ordinis et discipline causa certauimus: nec de eo inter nos contentio extitit, utra impietas eligenda esset, eane que Deum contrahit, an illa que Spiritum sanctum dumtaxat, uel Filium  quoque ipsum a diuina essentia distrahit . . . . Quibus profecto uerbis Paulinianos ac Meletianos respicit, eosque omnes perfecte Catholicos et integre fidei fuisse ait, quamquam alii ob reticentiam trium hypostaseon de Sabelliana heresi, alii uero, ac si Ariani et Macedoniani essent, calumniose traducerentur, ob retentam cum iis societatem. Tum pergit: Nostra non eadem ratio est. Nam quod ad diuinitatem attinet, inter nos consentimus, labiumque unum, et uox una fuimus . . . . uerum aliis de rebus contentio inter nos fuit. Male etiam id quidem, non enim inficiabor: Nam cum fieri non posset, quin aliquid, homines cum simus, peccaremus, nostrum hoc erratum fuit, quod nimio pastoris amore affecti sumus, nec ex duobus bonis utrum magis expetendum esset  reperire potuimus; quousque in hoc conuenimus, ut UTRUMQUE PARI IN LAUDE et admiratione poneremus. An uero quid clarius, et exprimendo Antiocheno schismati et concilio, quod tunc habebatur designando, aptius quid dici poterat? At quamquam uir exquisite diligentie ad ueritatem propius accesserit, fallitur tamen, cum putat agere Gregorium in ea oratione de peculiari sue Ecclesie dissidio; ex cuius clero cum aliquis, aut Meletio, aut Paulino tantum, communicandum crederet, a Nazianzeno ipso, qui se designat candidi ac probi patris nomine, secessionem fecerat, ac deinde ad eum redierat, quem proinde Gregorius filii obsequentis loco habet: nam si quis orationem illam recte perpendat, facile diiudicabit, Tillemontii interpretationem nullo fundamento  niti: siquidem Nazianzenus utrique parti communicauerat. Deinde candidus ille, ac probus pater Gregorio tunc dicenti assidebat cum obsequente sibi filio. Ille preterea ante Gregorium de pace uerba fecerat. Alius itaque ab ipso Gregorio ille esse debet. Postremo probum illum ac candidum patrem et obsequentem filium sibi assidentes, et mutuum sibi ipsis ornamentum afferentes ait. Id uero ea qua erat humilitate ac modestia Gregorius minime de se diceret. Ego itaque hoc loco, atque iis uerbis de Meletio et Flauiano, quem Meletius non diu antea ad  presbyteratus ordinem euexerat, agi puto. Hunc igitur, probi ac candidi patris, illum uero filii obsequentis nomine appellat ac designat. Uterque Gregorio tunc dicenti assidebant, ac mutuo sibi ipsis ornamento erant, quia Flauianus Meletium ad regiam urbem secutus fuerat. Meletius tandem uir simplex, apertis moribus, et uultu placidus, tum pro pace laborauerat, tum paulo antea, ut erat eorum temporum mos, ad populum de eadem sermonem habuerat  , eos igitur ueluti pacis et concordie eo concilii canone restitute auctores, sibi tunc dicenti assidentes, pro concione laudat, atque hoc est, ni fallor, certum minimeque obscurum eius orationis argumentum. Atque hinc etiam lux affulget ad cognoscendam causam, ob quam oratio 14, que  similiter de pace inscribitur, recitata est. Nam cum diuinus ille uir, concordiam uixdum sartam, iterum ac turpiter abruptam, et publicas ac Deo teste confirmatas pactiones in irritum missas doleat, aperte intelligimus habitam fuisse ad episcopos Constantinopoli congregatos, postquam, Meletio defuncto, de subrogando contra uim pacti in eius locum Flauiano agi ceptum est, eamque esse illam ipsam, cuius a se ea occasione dicte meminit in carmine de uita sua.

III. Ad canonem 3, alias 4, transitum facio, quo scilicet Maximi Cynici ordinatio in irritum mittitur, qua etiam in re Damasi sententie concilium obsecutum est. Hinc uero factum ut Aegyptii et Macedones episcopi, quos inter Acholius recensendus est,  quamquam Gregorii Nazianzeni episcopatum improbare uisi sint, ac uiolatos ob eius translationem canones, causarentur, nichil tamen pro eodem Cynico, aut contra eius exauctorationem mouerint. Quin potius hec ab illis gerebantur, non tam odio eiusdem Nazianzeni, uel ut in eius throno alium collocarent, quam ut iis qui illum episcopum Constantinopoli constituerant, dolorem aliquem, ut ipse ait  , inurerent. Ex quo discimus Maximum ipsum ad hoc usque tempus, neque in Italiam uenisse, neque aliud quidpiam egisse apud Damasum et Occidentales episcopos, quo rebus suis opem ferret. Ceteros autem concilii canones omittimus, tum quod nichil ad eum pontificem sedemque apostolicam pertineant, tum quod dubium adhuc sit, an ex iis nonnulli ad hoc  ipsum concilium, an uero ad aliud quodpiam, referri debeant, quod uero propius uidetur.

Iu. Agendum itaque superest, de ordinatione Flauiani, et Nazianzeni abdicatione, que sunt eiusdem concilii pars et accessio. Meletio ante eius finem defuncto, Paulinus, ui pacti quod iuratum fuerat, Antiochenam Ecclesiam retinere solus debuerat. Id censebat Gregorius, atque ut hec sententia obtineret, totis eloquentie uiribus adlaborauit, ea pre  ceteris ratione usus, quod uenia fortasse dignum uideri poterat Occidentales ab Orientalibus molestia aliqua affici, quousque nondum manifestum fuerat, an illi Meletium, dum uiueret, pro Antiocheno episcopo habituri essent, atque excepturi  . At cum iidem illum excepissent, ac parta utrinque pace, res in tranquillitate, Dei beneficio, posite iam fuissent, alios ab Orientalibus animos induendos, ac nichil omnino innouandum  . uerum episcopi illi, tumultu, clamore, ac turpi etiam arte effecerunt, ut sapientissimo Gregorii atque aliorum grauiorum Patrum consilio posthabito, unico presuli, presul nouus opponeretur, atque ut Flauianus Paulino superpositus potius quam successor uacanti Ecclesie datus esse uideretur. Rem omnem ab eodem Nazianzeno  in carmine de uita sua atque alibi elegantissime descriptam, preterea recitant Baronius, Tillemontius, atque alii, ut nichil opus sit illam iterum a me recantari. Minime tamen impetrare a me possum, quin iterum asseram Theodoretum nimio suo erga Flauianum studio abreptum fuisse, cum episcopos illos, quos Gregorius gracculorum ac uesparum nomine compellat, tueri uoluit per apertam aduersus Paulinum calumniam, hec scribens  : Paulinus quidem presulatum Ecclesie illius sibi uindicabat: sed reclamauit antistitum cetus, rationi consentaneum non esse dicens ut qui Meletii consilia respuisset, post eius obitum sedem illius acciperet. Nam si Meletius et Paulinus pacto conuenerant, ut qui eorum alteri superstes esset, Ecclesiam integram  administraret, falsum profecto est, Paulinum Meletii consilia concordie restituende idonea respuisse. Hinc Gregorius, cuius testimonium nemo repudiauerit, aliam, eamque prorsus ridiculam, causam affert cur sequior illa, quamquam maior episcoporum pars Flauianum Meletio subrogandum censuerit. Quamobrem si Flauianus ipse, ne episcopatum illum aut ambiret, aut sponte oblatum acciperet, iuramento sese obstrinxerat, nulla est ratio cur iuramenti religionem spreuisse non uideatur, cum nedum se eligi et ordinari Antiochenum episcopum passus est, sed tanta deinde contentione sedem retinere studuit. Neque, quod Greca Ecclesia eius inter sanctos memoriam colat, estimare debemus nullius eum peccati reum fieri potuisse, quod deinde  penitentia aliisque uirtutibus eluerit.

Hosce itaque improbos episcopos et tumultuarios cetus cum abhorreret Gregorius, de regie ciuitatis episcopatu dimittendo consilium cepit, quod post aduentum Aegyptiorum ac Macedonum episcoporum exsecutus est, tunc scilicet, cum manibus Flauiano tandem impositis, nulla amplius supererat tentate ab eo concordie spes. Flauianus enim ordinatus est, ut ego puto, medio illo tempore, quo Gregorius,  nondum resignatione facta, a domo Ecclesie secesserat, seque abdiderat, ne malis, ut ille ait, conuentibus adesse cogeretur  . Nam cum orationem ualedictoriam ad Patres 150 habuit, exemplum se relinquere professus est, quod si nonnulli imitarentur, ac thronis cederent, non facturi essent iacturam, sed habituri supernam cathedram multo sublimiorem, ac tutiorem. Ex quibus non obscure colligi potest, Flauianum ipsum, qui hoc loco perstringitur, episcopum, cum hec Nazianzenus diceret, iam creatum, ac in throno collocatum fuisse. Flauianus deinde, si Sozomeno credimus, auctor imprimis fuit, ut Nectarius Gregorio ipsi succederet. Quid autem de utraque hac ordinatione Damasus senserit, dicam sequenti anno.

 Me non latet  Tillemontium scribere, ab episcopis sedi sue redditis, atque deinde Antiochie in eum finem iterum congregatis, impositas Flauiano manus. At ille querit opinioni sue presidium, unde illa destruitur, ut alio loco probatum dedi. Deinde hec uiri docti sententia recepte tunc discipline minime consentanea est. Nam episcopis, qui aut defuncti, aut in plena synodo deiecti fuerant, alter dabatur, et consecrabatur eodem in loco ac ab eadem plena synodo successor: cuius rei a Nicena, que Philogonum, Constantinopolitana ipsa, que Nectarium, Ephesina, que Maximianum Chalcedonensi, que alium Dioscori loco, ac sexta, que Theophanem consecrauit, exempla peti possunt. Unum pro Tillemontio presidium uidetur  capi posse ex eiusdem Constantinopolitane Synodi actis, quibus Flauianus ipse subscribit, ut presbyter. At qui ex huiusmodi subscriptionibus aliquod ad suas opiniones confirmandas argumentum trahunt, ne ii prorsus e tenebris lucem querunt, ut idem Tillemontius alio loco probat  , ego uero puto duo habita fuisse, ac distingui oportere concilia, que est plurium doctissimorum hominum sententia, Socratis ac Sozomeni testimonio non obscure confirmata. Primum non adeo frequens: alterum multo frequentius. In primo Maximum exauctoratum, ac confirmatum Meletio preside in sede Gregorium. In altero, cui Gregorius aliquando prefuit, Flauianum ordinatum, ac deinde Nectarium, editosque aliquot preterea canones: utriusque  autem subscriptiones, et canones in unum deinde collatos, ac ex duplici unum effectum ac reputatum. Hinc factum, ut Flauianus, qui Meletio uiuo, primo subscripserat, ut presbyter, alteri illi, iterum subscribere postquam ad episcopatum euectus  est, minime sibi necesse duxerit. At de hoc concilio rebusque ad illud attinentibus iterum agendum erit sequenti anno.



CAPUT XIX.

I. De Aquileiensi concilio scriptisque ab illo synodicis epistolis, priores due ad Gratianum recensentur et expenduntur, ad eorum temporum historiam illustrandam. II. Gratiani imperatoris rescriptum ad Aquilinum uicarium affertur et illustratur. Neutonus notatur, et Anonymi Amstelodamensis impudentia castigatur. III. Tertia Aquileiensis eiusdem concilii epistola expenditur et explicatur. Iu. Priscillianus Romam uenit, ut se purget. Quesnellius et Dupinius refelluntur.

 I. Non diu post Constantinopolitanum concilium, Aquileiense congregatum est, ac mense Septembri absolutum. Ex illo igitur, quod si non frequentia, dignitate saltem, ac sanctitate episcoporum qui adfuerunt, celeberrimum inter concilia locum tenet, ego ea dumtaxat colligam, que ab instituto meo haud aliena sunt, atque ad Damasum attinent.

Preter eius Acta, que a Chiffletio frustra sollicitata sunt, tres exstant epistole, quarum gemine ad Gratianum Occidentis imperatorem, altera ad Theodosium pertinet, quamquam earum inscriptio omnibus communis sit. Memorantur priore epistola ea que ad fidem spectant, et confecta in concilio fuerant: depositos scilicet Palladium et Secundianum, episcopos Arianos, atque Attalum presbyterum concilio  ipso presentes. Palladii et Secundiani mentio est in litteris Singedunensis conciliabuli, et in Germinii ad eas responso, anno 366 iam labente scriptis: at Secundianus nondum promotus ad episcopatum fuerat  . Presbyterum Attalum Aquileienses Patres Iuliani ualentis discipulum uocant: ualentem uero ipsum, quamquam non longe abesset, concilium declinasse scribunt, ne euerse patrie, perditorumque ciuium causas prestares in eo teneretur  . Hic post proditam, ut Ambrosius ait, Gothis patriam, in Italiam secesserat, eamque contaminare, et inficere conabatur constitutis uariis in locis, falsis sue secte episcopis, atque hoc ipso anno, et tempore, quo concilium congregatum fuerat, Mediolani latebat, Iustine forte presidio tutus. Hunc igitur a Gratiano petunt ut domum suam repetere iubeat, atque florentissimas  Italie ciuitates ea peste liberet.

In altera eius concilii epistola de Ursicino agitur, eaque eodem tempore, quo prior, scripta ac legatis abeuntibus tradita est, ut eidem Gratiano redderetur.  Postquam igitur decretis suis se prouidisse putauerant, ne duo illi, qui iuxta angulum ripensis Dacie, Nicenum concilium oppugnare ausi fuerant, amplius latere ac uenenum Arianum afflare possent, aliud se negotium curare debuisse aiunt, grauissimum sane, ac magnam ipsis sollicitudinem afferens, quippe quod Ecclesie corpus toto orbe diffusum turbare posset. Eorum uero uerbis exprimam, quid hoc fuerit. Licet frequenter compererimus Ursinum non potuisse obrepere pietati uestre, quamuis quietum nichil esse patiatur, et inter bellicas necessitates obreptio importuna tentetur, tamen ne sancta mens uestra animique tranquillitas, que omnibus consulere gestit, importuni hominis simulata adulatione flectatur, deprecandos uos, et obsecrandos, si dignanter ducitis, estimamus, non  solum precauentes futura, sed etiam preterita, que iam ipsius temeritate gesta sunt, perhorrescentes. Nam si aliquam uiam nactus fuerit audacie, quid non ille confundat? . . . . et ideo petimus, et rogamus, ut obripiendi ei adimere dignemini facultatem. Ursinus itaque ualentiniani rescripto, quod anno 371 datum diximus, pridem relaxatus a certo constitutoque exsilio, Mediolani sedem fixerat, ac cum Iuliano ualente, qui etiam eo deinde secesserat, in sceleris societatem coierat. Inde uero ad Romani concilii preces anno superiori abire coactus, et in Galliam relegatus, Gratianum tunc bello Alamannico occupatum adire potuit, atque omni suo suorumque studio agere, ut imperatorem illum flecteret, suasque in partes traheret. Obsecrantur itaque, ut seditiosum illum, Arianorum socium,  ac sceleratum hominem a se reiiciat, atque eo facto Ecclesiam tutam tranquillamque seruet. Hoc uero consilium, atque hanc agendi rationem eo magis Gratiano necessariam scribunt, quo Ursini animus apertius sese prodiderat. Eo ipso enim tempore, quo ille imperatori in Galliis molestus fuerat, Romanam quoque Ecclesiam, ciuitatemque aduersus Damasum concitabat, missis distributisque per Urbem litteris per Paschasium quemdam, seditione plenis. Hinc prefectus Urbis, a quo curandum erat ne quid ciuium quies detrimenti caperet, iis de rebus Gratiano ipsi retulerat, ac populus Romanus cum hec Aquileie scribebantur, pendebat incertus, ac rei exitum exspectabat. Huius Paschasii, cum in hisce litteris dumtaxat mentio sit, nichil mihi occurrit  quod addam: quia tamen abscisus dicitur, illum eunuchum fuisse intelligo, quod hominum genus impudens, atque ad omnia audax esse solet. Nunc si hec conferantur cum epistola Romani concilii, quam superiori anno adscripsimus, nemo dubitauerit quin una eademque res utrobique agatur, ne scilicet Damasus Ursini eiusque similium fraudibus ac calumniis deinceps pateat, ac preterea facili negotio intelligitur unam epistolam diu ab altera distare non posse. Cum igitur Gratianus tunc bello occupatus, neque ad Romani concilii, neque ad prefecti Urbis litteras rescribere potuisset, ideo  Ambrosius, aliique eorum plures, qui eidem concilio adfuerant, tunc Aquileie positi, scribendum iterum censuerunt, rogandumque imperatorem, ut prouide pro rerum necessitate consuleret: quod tamen extra Damasi ipsius consilium sententiamque non ego factum crediderim. Nam quod Acholius in eodem concilio, legati munere functus sit, nonnullorum opinio est, quam ipsa synodi acta destruunt.

II. His itaque litteris Gratianus excitatus est, ut hoc anno rescriptum daret ad Aquilinum, ut uidetur, urbis uicarium, Cod. Theod. lib. XuI, tit. 2, l. 35, memoratum, confirmatumque, quo tum Romani, tum ipsius Aquileiensis concilii postulatis fecit satis. Hoc ex uaticano codice magnus Annalium parens ad an. 381, tum deinde magis correctum Sirmondus, postremo  Coustantius edidit inter Damasi epistolas. Obscurum illud identidem, perplexumque est, siue ob aliquod transcriptorum uitium, siue ob stylum ipsum, qui Gallicano cothurno perpetuo assurgit. At eorum, que continet, hec summa est: Se pridem dedisse litteras ad Simplicium quondam uicarium, quibus iubebatur: primo ut omnes, qui impios cetus, profanata religione tentarent, ad centesimum Urbis milliare pellerentur, ubi pertinax furor ab obsequentibus destitutus, in eius tantum perniciem rueret, qui solus erraret; secundo ut condemnati iudicio recte sentientium sacerdotum, reditum ad Ecclesias, quas contaminauerant, non haberent, ac redintegrationem iudicii frustra apud imperatorem precarentur. Prima huius ad Simplicium rescripti pars Donatistas, Luciferianos,  ac Nouatianos perstringit, ac cum iis omnibus communione iunctos Ursinianos. Alteri uero eiusdem capiti, Florentium Puteolanum, ac Parmensem episcopum, postquam a Romana secunda synodo sub Damaso collecta damnati fuerant, causam dedisse puto. Simplicium siquidem uicarii Urbis officium administrasse scimus Gratiano A. III et Equitio coss., anno scilicet 374  , atque ita ualentiniano adhuc uiuo. At ualentinianus Ursicinianos, dumtaxat, et rebaptizantes legibus suis cercuit  , ad hos enim Augustinus scribit: Huic, Iouiano, successit ualentinianus: legite que contra uos iusserit. Huius itaque furfuris et pertinacie homines, ultra centesimum lapidem, episcopos uero ab earum Ecclesiarum, a quibus depositi fuerant, finibus expellere Simplicius a ualentiniano et Gratiano iussus fuerat. Querunt  nonnulli cur hic Parmensis episcopus inclyte Urbi proximior a Gratiano dicatur, atque ideo perniciosior, quam Florentius. An uero Puteolanus non erat Rome proximior? Inclyte igitur Urbis appellatione Tillemontius ac Coustantius Mediolanum potius quam Romam designatam putant, quod ego uerissimum existimo, quamquam ad hoc probandum, idoneam rationem non afferant: obseruandum siquidem est, Urbis prefectos ac prefectos pretorio, inclytas potestates per excellentiam dictos  . Eodem igitur iure nichil obstat quominus inclytarum Urbium nomine eas  intelligamus, in quibus illi residere ac ius dicere consueuerant: sed iterum ad rem.

Nec Donatistas tamen, nec Ursinianos ad centesimum ab Urbe lapidem pulsos, nec Puteolanum et Parmensem episcopos ab earum Ecclesiarum finibus trusos scimus: siue quia idem Simplicius aliis grauioribus occupatus, hoc negotium neglexerit, siue quia non diu post hoc mandatum, munere abiuerit, alii uero, qui deinde successerunt, ut Aquilino contigit, priuate gratie, ut Gratianus ait, imperiale hoc preceptum condonauerint. Hinc ea iudicum ac ministrorum socordia freti, Donatiste qui expelli debuerant, Claudianum ex Africa in Urbem euocauerant, ut iis loco episcopi preesset, in eaque ille hactenus residebat, spretis imperatorum legibus; Ursiniana  uero factio, que extra centesimum trudenda fuerat, audaciam aduersus Damasum receperat, ac populum Romanum sollicitabat, eoque exemplo episcopi nonnulli, qui aut iam damnati fuerant, aut quos damnari oportebat, eiusdem Damasi Romaneque synodi definitiones nichili pendebant, ac sedes, a quibus depositi fuerant, per scelus ac seditiones, et popularem emptam pretio gratiam, aut retinebant, aut repetere audebant.

His igitur grauissimis calamitatibus, partim se iam prouidisse, partim uero se nunc occurrere, hoc rescripto Gratianus significat. Nam quoad Ursinum attinet, qui fuerat potissimum in causa cur Romanum, et Aquileiense concilium ad eumdem Gratianum scriberent, eum Agrippina secessione tunc cohiberi ait, ne  motus aliquos inquietos exerceat. Cum uero imperator sese quodammodo purgare uideatur, quod inquietum illum hominem, per occursantes obtundentem sepius, quam monentem audiuerit, id scilicet eo consilio a se factum asserens, ut ad saniora pertraheret, suaderetque ut sectatores abiiceret, duo hinc colligi possunt. Primo hoc rescriptum uideri datum post Aquileiensis concilii litteras, quibus ob eam causam facilitatem nempe suam, perstrictus fuerat, atque ideo huic ipso anno, quo Baronius illud collocat, secus ac alii censent omnino alligandum. Secundo Ursinum ipsum, qui anno 379 suas cum Iuliano ualente uires contra Ecclesiam Mediolani iunxerat, extra Italiam trusum, ac certis exsilii finibus conclusum fuisse eo, quod inter annum 379 ac 381 interiacet, temporis spatio.  Cum uero illum, eiusque amicos sibi occursantes Gratianus in Galliis a se auditos scribat, facile intelligimus hoc contigisse anno 380 iam prouecto, cum scilicet Sirmio redux eo profectus est, ut bello Alamannico uacaret  , eaque est ratio cur Ambrosius ait Aquileiensis concilii nomine, inter bellicas necessitates obreptionem importunam tentari. uerissimum itaque est quod cl. Muratorius ait:  Ursinum sero admodum in Galliis exsulasse; quamquam haud satis feliciter, ut alio loco dixi, hinc coniiciat, eum in cathedra Neapolitana sedere potuisse ante Seuerum. Cum igitur Ursinus factionum dux, Isaac preterea  antiquus Damasi calumniator, procul ab Urbe positi, certoque exsilio conclusi nichil amplius efficere per se possent, quo pax Ecclesie turbaretur, reliquum erat, ut etiam de ceteris aliquid grauius statueretur: iubet itaque Aquilino, ut leges exsequatur in eos quos rescriptum nominatim complectebatur, ac rebaptizantes, Ursinianos, omnesque alios, quos episcoporum iudicia, huiusmodi turbarum reos ostenderent, ultra centesimum milliare ab Urbe depellat; depositos uero episcopos ab earum ciuitatum finibus extorres faciat, quarum plebem, uel Ecclesias siue per se, siue per alios sui similes uexant, piaculo neglecte sanctionis, nisi paruerit, obstringendus. Ceterum si Parmensis episcopus Romane synodi decreto damnatus fuerat, si ea ciuitas uicario Italie suberat, hinc primo colligas,  frustra contendi suburbicarias Ecclesias eas esse dumtaxat, que suburbicariis prouinciis includuntur. Deinde uides quantum ex eo facto momenti accedat coniecturis illis, ac rationibus, quibus Bacchinius, serius ac alii putant, ortam censuit Mediolanensis episcopi per reliquas uicariatus Italie prouincias iurisdictionem.

Ut uero eiusdem Damasi securitati magis consuleret, ac ceteri in eo, quo par erat, erga apostolicam sedem officio continerentur, duo preterea statuit imperator: primo ne quis scilicet siue ob prauitatem morum, siue ob calumnie crimen infamis, aut episcopos accusare, aut testis contra illos esse possit; secundo ut qui Damasi iudicio sistere se noluisset, ac contumax fuisset, cum damnatus ab eo, quinque aut  septem episcoporum habito consilio depositusque esset, si Ecclesiam, a qua deiectus fuerat, retinere pergeret, ad urbem Romam sub prosecutione, fida scilicet atque idonea custodia, per prefectos pretorio Gallie, et Italie, Proconsules et uicarios transmitteretur. Quod si quis item contumax episcoporum iudicium spreuerit diffugeritque, eadem publica auctoritate ad idem episcopale iudicium remitteretur. Constat igitur licuisse Romano pontifici episcoporum causas in prima etiam, ut aiunt, instantia cognoscere extra suburbicarias prouincias, per Gallias scilicet et Italiam totam, eiusque hoc ius ab imperatore ipso assertum confirmatumque fuisse, nisi ille ad episcoporum prouincie synodum delate antea fuissent. Minime diffiteor tamen, quin hoc eodem rescripto statui uideatur,  eas que in longinquioribus partibus emergerent, a metropolitanis cognoscendas esse, nisi metropolitanus ipse suspectus esset. At que sint longinquiores ille partes, aut certo definire nemo poterit, aut saltem constat, nullam in re de qua agitur, intra Galliarum et Italie prefecturas prouinciam, in longinquioribus partibus positam dici posse; siquidem Gratianus earum prefectis aperte imperat, ut episcopos, qui Romano pontifici aut non paruerint, aut eius iudicium diffugerint, ad urbem Romam etiam inuitos pertrahant. Sed hec cum a meo instituto aliena sint, attigisse satis sit.

 Newtonius  huic Gratiani rescripto Petri successorum in tota Ecclesia primatus originem attribuit: atque hinc Romanum pontificem representatum scribit sub undecimo cornu Danielis cap. uIII, cuius deinde durationi annis nescio quot prestitutis, iudicium postremum futurum inquit. At si hec serio scripsit, aliud nichil consecutus est quam ut magnam tum ciuilis, tum ecclesiastice historie inscitiam proderet, augeretque numerum prophetarum ex grege sectariorum, in quorum ore dedit Deus spiritum mendacii. Anonymus uero historie Romanorum pontificum consarcinator, Gratianum ipsum uecordie incusat, quod ea lege nedum Romanos eosdem pontifices a sua ac ceterorum imperatorum iurisdictione subtraxerit, uerum etiam illam, qua deinde  abuterentur, in eos transtulerit. Si enim transfuge huic fidem habes, cum Romanus episcopus ad forum seculare tunc trahi posset, nondum fuerat ante hoc tempus supremus Ecclesie iudex: hoc Damasi exemplo probatum putat, quem primum synodale iudicium ab imperatore postulasse inquit, ut secularium magistratuum sui conscius seueritatem atque integritatem declinaret, quamquam deinde, cum neque apud synodum, neque apud ciuiles ipsos magistratus purgare se posse confideret, ad ipsum principis consistorium uelut ad asylum, confugiendi consilium postremo ceperit. Profecto si putidum hoc bibliopole mancipium ob singula mendacia notari deberet, nullus esset orationi finis; nam quot uno hoc in loco dolos consuat, fallaciasque nectat, facile  aperteque deprehendet, qui Romani concilii et Aquileiensis litteras, ac Gratiani ipsius rescriptum ad Aquilinum, cum his eiusdem anonymi dictis conferat. Ceterum, quod ad diuinam Romanorum pontificum, episcoporum, ac sacerdotum, sacrorumque omnium ministrorum exemptionem attinet, eam tam solidis, inuictisque rationibus asseruerunt complures scriptores catholici ante me, ut iis, que tam sepe dicta sunt, iterum dicendis, tempus frustra tereretur.

III. Preter hanc epistolam, que ad unum Gratianum spectat, eique reddenda fuerat, alteram scripsit Aquileiense concilium, que ad unum Theodosium et ad Orientales episcopos pertinet, queque per legatos ab eo concilio missos allata, ac reddita imperatori fuit, ac plura complectitur, que ad eius  temporis illustrandam historiam faciunt, si recte aduertantur. Primo itaque imperatores laudant, quod eorum pietate factum sit, ut in Occidente uix duo heretici reperti fuerint: in Oriente uero Arianis eiectis, quod omnes ecclesie Dei catholicis restitute sint, atque ille per solos catholicos frequententur: ex quo patet episcopos Aquileie congregatos de legibus a Theodosio die 10 Ianuarii, et 30 Iulii in eum finem latis, certiores factos, cum scriberent. Tum dolent, crebras inter ipsos catholicos dissensiones, impacatamque discordiam, in causa esse, quominus his beneficiis integre gaudere possint. Cum itaque  dissensiones ille inter ipsos catholicos fuerint, eas hoc loco expressas existimare debemus, quas post Meletii obitum ortas fuisse diximus, ac Gregorius Nazianzenus iis lacrymis dignas ait quales, nec olim nec recens quisquam edidit adhuc, ob ullos sortis aduerse impetus. Etenim magistri plebis, atque antistites sancti datores Spiritus, et qui thronis fundunt ab altis uerba, queis paritur salus, tanto furore se petunt ipsi inuicem, tumultuando, contrahendo copias, carpendo sese mutuo linguis, effere saliendo, mentis ut solent, sane impotes, predando quos quis ante predari queat rabida imperandi dum tenet mentes sitis orbem uniuersum prorsus, ut diuulserint.

Hec igitur omnia, que ob unam Flauiani ordinationem contigisse Gregorius tum hoc loco ait, tum  rursus in oratione ad 150 Patres, cum perspecta haberent Patres concilii Aquileiensis, simulque intellexissent, non leuem Paulino iniuriam factam, aiunt sese non mediocriter commotos, quod pleraque innouata compererant, quodque ii grauabantur, quos ob perpetuo seruatam cum Occidentalibus communionem adiuuari potius oportebat, Timotheum nempe Alexandrinum et Paulinum Antiochenum. Hos enim queruntur eorum dissensionibus urgeri, quorum fides superioribus temporibus hesitabat, eorum scilicet, quos idem Gregorius et uocat, ac qui tuentur, quam princeps tenet, fidem. Si uero Timotheus post turpissimas illas excitatas, atque agitatas contentiones, cum suis episcopis Constantinopolim uenit, ut sanciendo federi adlaboraret, si nichilominus  eorum hominum molestias ac dissensiones ferre coactus est, planum perspectumque est, aliam non posse excogitari causam, quam unam retentam cum Paulino, reiectamque cum Flauiano ordinato iam episcopo communionem, ac proinde manifestum est, Aquileiense concilium, quidquid Tillemontio ac Florido uisum sit, nichil latuisse eorum, que constantinopoli decreta, ac confecta iam fuerant, hoc autem si constat, contra uero si nichil de Maximi Cynici exauctoratione, si de Gregorii inthronizatione, si de Nectarii ordinatione nichil prorsus in hisce litteris afferunt, diiudicare ipse potes, quid Ambrosius, ceterique eiusdem concilii Patres iis de rebus censuerint. Sed ut eo reuertar, unde breuiter digressus sum, hos dubie fidei Orientales episcopos optat Ambrosius  sue, atque aliorum Occidentalium communioni adiungi, dummodo integre sincereque fidei illi sint, ac uetuste communionis sociis, Paulino scilicet ac Timotheo, eadem prerogatiua seruetur, quos eiusdem iuris participes esse uolunt, siue quia communis societas nullam habere debet offensam, siue quia cum Occidentales utriusque partis, Meletiane scilicet, et Pauliniane, litteras dudum accepissent, utrique communicauerant, nullaque erat causa, cur unam modo pre alia eligerent. Ut illam igitur, qua ipsi cum omnibus utebantur, inter utriusque partis catholicos pacem conciliarent, pridem se deliberasse  addunt, de mittendis ex suo corpore legatis episcocopis in Orientem: at cum hoc captum consilium hostilibus deinde irruptionibus, publicisque tumultibus retardatum impeditumque fuisset, negotium illud per litteras agendum censuerant, quibus Theodosium rogauerant, ut pactum, quo Antiochenum schisma compositum sedatumque fuerat, ratum firmatumque esse uellet, neue pateretur subordinationem aliquam attentari, qua profecto timendum erat, ne illud asperius recrudesceret. Sed eos audire prestat: Sed quia studia nostra tunc temporis habere effectum per tumultus publicos nequiuerunt, oblatas pietati uestre opinamur preces nostras, quibus iuxta partium PACTUM POPOSCIMUS, ut altero decedente, penes superstitem Ecclesie permanerent nec aliqua superordinatio  attentaretur. Hic liquet igitur, primo illas Occidentalium preces oblatas imperatori fuisse, quia hostiles irruptiones ac publici tumultus uias interceperant, ne legati mitterentur; secundo postquam iisdem innotuerat Antiochenum illud pactum, quod medio circiter anno 379 iureiurando firmatum in ea urbe fuisse diximus, necesse itaque est, ut preces ipsas Theodosio oblatas fuisse dicamus anno elapso, bello tamen Gothico nondum confecto ac, ut dixi, eius synodi Romane nomine, cui Acacius Meletii legatus adfuit. Sed cum deinceps neque eius pacti, neque earum precum Theodosio oblatarum rationem habitam fuisse aliquam episcopi Aquileie congregati cognouissent, ac uix restitutam concordiam, ruptam iterum, dissociatamque in Constantinopolitana synodo, huius  proinde decreta paruifacientes, petimus, aiunt, uos clementissimi et christiani principes, ut et Alexandrie catholicorum omnium sacerdotum concilium fieri censeatis, qui inter se plenius tractent, atque definiant, quibus impartienda communio, quibus seruanda sit. Ceterum Aquileienses Patres non in eum finem Orientale plenarium concilium Alexandrie conuocari petunt, ut eius ipsi definitionem in ea causa sequantur. Nam quod ad se attinet aperte asserunt, permansuros se in communione Timothei et Alexandrine Ecclesie, neque a pacto, quod Antiochie iureiurando adiecto initum fuerat, sese quoquo modo discessuros, atque ideo Paulinum pro Antiocheno episcopo perpetuo habituros; in quo uides, quid Occidentales ipsi de propria dignitate ac suffragii prerogatiua  sentirent. Cur itaque concilium illud conuocari petunt? Ratio in iisdem litteris, atque his uerbis exprimitur, ne aut aliqui uideantur esse posthabiti, qui et pacto, QUOD STARE uOLUMUS, communionem nostram rogarunt, aut ullius pacis et societatis neglecta compendia. Duplex igitur huius concilii petendi causa: altera, ut eo pacto eorum, qui ad Paulinum et Occidentalium communionem recenter accesserant, rationem habuisse uiderentur: plures enim qui Meletii partes secuti fuerant, ab Flauiano ob uiolatum pactum deinde recesserant  : altera, ne in Occidentales  ipsos dissidii culpa deinceps transferri posset, atque iis iterum exprobrari, quod Orientales negligerent. uidentur tamen in spe optima iustaque positi cum scriberent, res Antiochenas feliciorem in Alexandrino illo concilio, secus ac in Constantinopolitano contigit, exitum habituras. Hinc aiunt, id obsecramus, ut cum inter se cetu pleniore tractauerint, etiam auxilia decretis sacerdotalibus uestre pietatis aspirent, et nobis deferri in notitiam censeatis, ne titubanti nutemus affectu, sed leti atque securi pietati uestre apud Deum omnipotentem gratias agamus, non solum quia exclusa perfidia est, sed quia catholicis fides et concordia est restituta. Hec tamen sic accipienda sunt, si Romani deinde episcopi auctoritas accederet. Hinc idem Ambrosius in hac Flauiani causa Theophilo Alexandrino  cum suis episcopis, a Capuana plenaria synodo delegato iudici scribit, sane referendum arbitramur ad sanctum fratrem nostrum Romane sacerdotem Ecclesie, quoniam presumimus ea te iudicaturum, que etiam illi displicere nequeant: ita enim erit consultum sententie, ita pacis, et quietis securitas, si id uestro statuatur consilio, quod communioni nostre dissensionem non afferat  .

Iu. Seuerus Sulpicius scribit Iustantium, Saluianum, ac Priscillianum a Cesaraugustana synodo damnatos, ac Romam profectos, ut apud Damasum obiecta purgarent, ne in conspectum quidem eius admissos esse  ; quod profecto nemo est, qui non uideat uni tantum relationi ad apostolicam sedem de more ab ea synodo mature transmisse tribuendum.  Hec eruditi uiri ad hunc annum merito referunt; Cesaraugustana enim synodus habita fuit anno elapso circa Septembrem mensem. Priscillianus autem neque statim mouit ab Hispaniis, neque iter deinde ceptum prosecutus est diligenter, sed substitit in Aquitania, spargendis perfidie seminibus ac corrumpendis moribus occupatus. Damasi pietatem ac religionem laudant hoc loco qui sapiunt, animumque gerunt preiudiciis uacuum: at qui uel heresi patrocinium querunt, uel odio in transuersum aguntur, Quesnellus nempe, ac Dupinius  hoc ab eodem factum asserunt metu excommunicationis, qua eadem synodus eos obstrinxerat, qui damnatos illos hereticos in communionem reciperent. Apage deliria: an uero duo illi episcopi recto itinere Romam  se contulissent eo consilio, ut obiecta apud Damasum purgarent, si non fuissent omnino certi, hoc Romanum pontificem iure uti, ut supremus sit omnium iudex in fidei causis? An uero Hosius Nicenorum ac Sardicensium canonum auctor precipuus, ac promotor, Hispanos suos ignorare passus fuerat, hanc iis in conciliis confirmatam diuini primatus prerogatiuam? Id ego mihi persuaderi non patiar. Ceterum ut non ex coniecturis tantum, sed ex iis, que adhuc supersunt monumentis cognoscas, benigne lector, que fuerit erga Sardicenses canones Hispane  Ecclesie obseruantia quarto hoc seculo, adisis uir. clar. Caietanum Cennium in eruditis eius Ecclesie antiquitatibus  , qui nobis otium hoc a labore fecit. Cum uero hereticos illos Roma pulsos, cum Mediolanum accessissent, ab episcopo Ambrosio Sulpicius pariter reiectos addat, hinc colligas cum eodem clarissimo auctore, magnam Damasum inter atque ipsum Ambrosium, animorum consiliorumque coniunctionem fuisse, ac Mediolanensem eximiam iam Ecclesiam, Romane inprimis obsequentem exstitisse. Neque enim puto inter Catholicos, quin uero neque inter doctos a catholica religione alienos esse posse, qui nunc asserant, Gnosticos Roma pulsos Mediolanum confugisse, quod episcopum illum Romano equalem, aut etiam superiorem existimarent: hec uero utriusque Ecclesie, que sub Damaso potissimum  et Ambrosio conspicua erat, preclara coniunctio; cum aucta deinde, atque ad Siricium, Anastasium, Simplicianum, et uenerium propagata fuisset, effecit, ut Africani, Hispanique presules Mediolanensem episcopum aliquando consulerent, quem non ignorabant Romane Ecclesie arctissimo iunctum federe, ac dogmatum, sententiarum, consiliorumque instructissimum et tenacissimum.



CAPUT XX. 332, DAMASI 17, SYAGRIO ET ANTONIO COSS.

I. Damasus ethnicorum senatorum de Ara uictorie restituenda consilium disturbat, scriptis ad Ambrosium litteris. II. Celebre ab se anno elapso conuocatum concilium Rome habet. III. Precipue eius conuocandi cause. Iu. Orientales se excusant, quominus ad illud accederent, eorumque littere ex rei tunc geste serie expenduntur, ac plura obseruanda proponuntur. u. Cur de Cyrillo Hierosolymitano, cur de Nectarii electione iidem ad Damasum retulerint. uI. Quinam huic concilio adfuerint? Basnagii erronea sententia.


I. Primis huius anni mensibus per senatores Urbis idolorum cultores, actum est de restituenda statua, atque ara uictorie, dataque est Symmacho cura legationis in eum finem petende ad Gratianum imperatorem. Statuam illam Tarento pridem Romam aduectam, Aegyptiis deinde spoliis decoratam, Augustus in media Curie latitudine collocauerat, qua parte introitus erat Patribus ad senatum pro deliberatione  euntibus, aramque dedicauerat. Ad eam Romani duces, rebus feliciter gestis, bellisque perfuncti cum sacrificarent, acceptasque ex hostibus uictorias referrent, Symmachus inde copiam hausit, qua lutulentior in hac causa flueret in litteris ad ualentinianum, que etiam num exstant. Quo factum, ut idolo huic a senatoribus curiam pro consilio ingressuris, mero, et thure sacrificari, ac iuramentum dici oportebat: Hinc Ambrosius  : Ferendumne istud est, ut Gentilis sacrificet et Christianus intersit; hauriant omnes, hauriant uel inuiti fumum oculis, symphoniam auribus,  et auersantium licet ora, excitata focis uestris fauilla respergat? Non illis satis sunt lauacra, non porticus, non platee occupate simulacris? Etiamne in communi consilio non erit communis conditio? Obstringetur pia senatus portio obtestantium uocibus, adiurantium sacramentis? Aram igitur illam a Constante dirutam, a Magnentio restitutam, a Constantio iterum euersam, ac rursus sub Iuliano superstitioni representatam, Gracchus, ut creditur, cum Urbanam prefecturam gereret, legis ab eodem Gratiano late auctoritate fultus destruxerat, quod egregium facinus Prudentius his uersibus contra Symmachum indicat:

Iam quid Publicolas percurram carmine Gracchos
Iure potestatis fultos et in arce senatus
Precipuos, simulacra Deum iussisse reuelli,
Cumque suis pariter lectoribus omnipotenti
Suppliciter Christo se congregasse regendos?
 At senatores illi, qui Christiane fidei nomen dederant, ut alterius partis studia frustrarentur, communicatis cum Damaso consiliis libellum alium composuerunt, quo obtestabantur falso obtendi a Symmacho senatus nomen; quin uero, se non adituros amplius curiam, si res ea iuberetur. Eum deinde libellum Damasus Ambrosio misit, iniunxitque ut daret operam penes Gratianum, qui annum fere integrum in Italia transegit, ne quid interea Christiana religio detrimenti caperet. Eorum, qui libello scribendo adfuerunt nomina cum Damasi ad Ambrosium litteris perierunt, quos tamen Ambrosius ipse innumeros fuisse ait, atque id Prudentius confirmat, aliquot indicans. Gratianus itaque, cui Mediolanensis presul haud imparis Damaso erga religionem studii  eum libellum miserat, cum intellexisset rem iniquam, cui preterea grauissimorum senatorum numerus haud exignus repugnaret, a se postulari, legationem non concessit; atque ita Damasi prouidentia, atque Ambrosii opera euenit, ut Symmachi aliorumque conatus male tunc uerterent. Que sub Gratiano haud bene cesserat, res iterum tentata est eo defuncto, apud ualentinianum puerum ab eodem Symmacho, cuius relatio etiam nunc superest inter eius epistolas lib. X, ep. 54. uerum huic etiam petitioni magna animi ui intercessit Ambrosius, memor legationis a Damaso accepte, effecitque grauissima ac uehementissima epistola, ac oratione, ut aduersariorum spes iterum frustraretur. Hanc alteram autem legationem cum Symmachus obierit iam Prefectus Urbis,  Urbanam uero prefecturam cum administrare ceperit elapso iam medio anno 384, liquido constat priorem remoueri non posse a primis huius anni mensibus, ac rem illam confectam antequam Ambrosius pro synodo, de qua mox dicam, Romam accederet, siquidem ille hec scribit: Nam et ante biennium ferme, cum hoc petere tentarent, misit ad me sanctus Damasus Romane Ecclesie sacerdos iudicio Dei electus, libellum, quem christiani senatores dederant, et quidem innumeri, postulantes nichil se tale mandasse, non congruere gentilium istiusmodi petitionibus non  prebere consensum: questi etiam publice priuatimque, se non conuenturos in curiam, si tale aliquid decerneretur . . . . . . Hunc libellum ego fratri Clementie uestre direxi.

II. De synodo itaque, que hoc anno Rome congregata est, nunc agendi locus. Queritur autem primo loco quis eam conuocauerit, ac quam ob causam: tum deinde quo tempore conuocata, ac etiam celebrata, quidue actum, definitumque in ea fuerit.

Theodoretus illam a Damaso conuocatam scribit  his uerbis: Sequenti uero estate, ab ea scilicet, qua Constantinopolitanum generale concilium confectum est, cum plerique eorum episcoporum, qui ei adfuerant, ad eamdem urbem uenissent, OCCIDENTALIUM episcoporum epistolam acceperunt, que ipsos  hortabatur, ut Romam ad maximam synodum, que illuc parabatur, se conferrent. Nemo enim nescit, Occidentalium uocabulo Romanum episcopum imprimis intelligi, eorum scilicet corypheum. Hinc litteras Lampsacene synodi, quamquam Liberio et Occidentalibus inscriptas, uni Liberio traditas ex Socrate et Sozomeno scimus  . Hinc quoque Hieronymus ait, Hereticum me cum Occidente, hereticum me cum Aegypto, hoc est cum Damaso, Petroque condemnent  . Errant igitur, ut obiter dicam, qui hoc Theodoreti loco, Occidentalium uoce, Italici cuiusdam concilii episcopos designatos putant, quorum epistolam exstare aiunt a Sirmondo uulgatam  . Hanc enim interpretationem, ac diuinationem, ne alio loco dicta repetam, preter Theodoretum, Sozomenus etiam  manifeste refellit, inquiens Romanum episcopum, ac reliquos Occidentalium partium sacerdotes ob Flauiani ordinationem non mediocriter indignatos ad Orientales scripsisse, ut eos in Occidentem conuocarent.

Cum autem Orientales Romani pontificis epistolam accepisse se dicant, estate iam facta, ac postquam iuxta litteras Aquileiensis concilii anno superiori scriptas, a Theodosio acciti Constantinopolim uenerant, seque uix non deprehensos tunc doleant, merito colligas primo, hoc concilium fuisse confecto iam Aquileiensi conuocatum, deinde tractoriam illam Damasi epistolam primis huius anni mensibus transmissam; atque hanc esse, ni fallor, rei geste seriem. Diximus enim anno elapso Aquileiense concilium a Theodosio postulasse, ut ad sedandum ex ordinatione  Flauiani ortum dissidium, Alexandrie synodum cogi iuberet, ex omnibus Orientalibus collectam. He littere mense Septembri iam labente scripte, ac per legatos misse, uix reddi potuerunt anno illo iam ad finem inclinato. Theodosius igitur iis post episcoporum discessum acceptis, Aquileiensium sententie obsecuturus, imperii sui presules Constantinopolim iterum conuocat, cum iis acturus, tum de loco, tum de causa concilii, quod propositum postulatumque fuerat. Interea uero Romano pontifici prestare uisum  est, ut concilium Rome potius, quam Alexandrie indiceretur, misitque in eum finem euocatorias litteras, que ideo, estate iam facta, episcopis illis Constantinopolim iuxta litteras Aquileiensis concilii a Theodosio conuocatis, communicate sunt. Utramque siquidem hanc epistolam, a Damaso aliam, aliam ab Aquileiensibus Patribus, Orientales commemorant aperte ac distinguunt; ac quod ad Aquileiensem attinet, ad regiam urbem se uenisse aiunt secundum litteras anno superiori post Aquileiense concilium ad imperatorem Theodosium missas; cum uero de recenti a Damaso scripta agunt, inexspectato nuntio, se quasi deprehensos dolent, ac Romano illi itineri se imparatos asserunt. Ceterum Romam huius concilii indictio minime a Damaso facta est inexplorata Gratiani  imperatoris sententia, quem ideo suas eiusdem Damasi litteris adiunxisse ex Sozomeno liquet: atque hec est ratio cur Hieronymus Orientis et Occidentis episcopos imperialibus litteris Romam contractos scripserit  , et cur preterea Orientales ipsi piissimi imperatoris Theodosii litteris ad Romanum concilium se euocatos dicant; siquidem unius imperatoris littere, alterius etiam nomen pre se ferre debuerant.

III. Quod ad causam cogendi eius concilii spectat, hanc potissimam fuisse Sozomenus nos his uerbis docet: Meletius sepulturam est consecutus, Flauianus uero eius loco ordinatus contra iurisiurandi fidem: qua ex re ingens perturbatio Antiochensem Ecclesiam iterum occupauit: et plurimi se a communione Flauiani seiunxerant,  ac seorsim sub Paulino collectas celebrabant: sed et sacerdotes ipsi huius rei causa inter se dissidebant. uerum episcopus Romanus, ac reliqui Occidentalium partium sacerdotes non mediocriter indignabantur, et ad Paulinum quidem tanquam episcopum Antiochie consuetas scribebant epistolas, quas synodicas appellant; ad Flauianum uero nullas litteras dabant: quin et Diodorum Tharsi, et Acacium Beree episcopos, qui illum ordinauerant, in crimen uocabant, et ab eorum communione abstinebant. Itaque ut his de rebus cognosceretur, tum ipsi, tum imperator Gratianus ad Orientales episcopos scripserunt, eos in Occidentem conuocantes  . Quod Sozomenus aperte asserit, Hieronymus sub inuolucro uerborum indicat, episcopos ob quasdam Ecclesiarum dissensiones Romam contractos  scribens  , atque hec est ratio, cur Orientales illi Damaso ceterisque sub illo episcopis rescribentes, paratum ad pacem atque unitatem animum declarant.

Nolim tamen ego asserere hanc unam fuisse huius concilii conuocandi causam; sed eam inter ceteras probare non possum, quam ualesius, Baluzius, aliique Patroni Italici concilii studiose sepe urgent, ut nempe de Nectarii ordinatione cognosceretur, quam Occidentales reiicere uidebantur, pro suo erga Maximum  Cynicum ad eum appellantem studio. Hanc enim falsam esse probant, tum Sozomeni silentium, tum Bonifacii, et Nicolai testimonia, que alio loco produxi; tum preterea quod a uero prorsus abhorreat, Damasum qui tumultuariam Maximi ordinationem in irritum miserat, solemni publicoque edito iudicio, adeo sibi deinde non constitisse, ut Nectarii ordinationem eodem Cynico impellente reprehenderit. Quamobrem, si in Romana hac synodo de Nectarii ordinatione actum fuit, alia prorsus, quam que obtenditur, ratio esse debuit, cur de illa, ut dicam, ageretur.

Iu. Euocatoriis Damasi litteris rescripserunt Orientales, epistola illa, quam Theodoretus recitat et impense laudat  , in eaque causas attulerunt binas, quominus Romam accederent: primo quod cum heretici  quamquam ab ouilibus depulsi, greges in saltu diripere, profanos conuentus agere, ac nichil non in religionis perniciem moliri pergerent, concilio adesse non poterant: quin Ecclesias deserere ac necessario nudare presidio uiderentur; secundo quod prestitutum tempus non erat tam longo itineri, ceterisque ad illud parandis sufficiens. Siquidem conueneramus, aiunt, Constantinopolim secundum litteras a Reuerentia uestra anno superiore post Aquileiense concilium ad piissimum imperatorem Theodosium missas, ad hanc solam profectionem instructi, et de hac una synodo consensum episcoporum, qui in Prouincia erant, afferentes, cum de longiori itinere suscipiendo nec suspicati essemus, nec audiuissemus quidquam, priusquam Constantinopolim conuenissemus; ac preterea constituti  temporis angustia, nec ad longioris itineris apparatum, nec ad omnes communionis nostre episcopos, qui in diuersis prouinciis sunt, commonendos, et consensus ab iis accipiendos sufficeret. Hec uero ego attuli, ut uideat lector hoc loco apertam de litteris, que tum ab Aquileiensi concilio, tum deinde a Damaso scripte fuerant, mentionem fieri, nullam uero de illa epistola, quam postremo loco Italici concilii nomine Sirmondus protulit: atque ut hinc rursus colligat, illam supposititiam esse, ac nunquam aut scriptam, aut saltem ante estiuos huius anni menses Constantinopolim transmissam; tum deinde errare eos, qui illam ipsam a Theodoreto indicatam putant sub Occidentalium epistole uoce, eique tunc cum scriberent accepte, ab Orientalibus responderi. Nam si illam  Ambrosius, ceterique Italici uicariatus presules soli scripserant, ut Tillemontio aliisque huius sententie patronis placet, nulla erat causa cur Orientales rescriberent Damaso, Acholio, Britoni, ac Basilio, qui fictitio huic Italico concilio profecto non adfuerant, ac eiusdem gesta ignorabant. Sed hec obiter, cum res alibi atque operose discussa a me fuerit.

Postquam uero iidem Orientales his se rationibus excusauerant, ne Romam accederent, ut caritatem, qua se ad synodum uocatos aiunt, mutua caritate rependerent, tres ex suo corpore legatos miserunt, Cyriacum nempe, Eusebium, ac  Priscianum, eisque dederunt in mandatis, tum ut ceterorum omnium uoluntatem pacificam esse, atque ad unitatem spectare declararent, tum ut eorum pro sana fide zelum manifestum facerent: qua profecto declaratione ii reuincuntur fucum facere, qui eos Romam accedere noluisse aiunt, quia supremam esse contendebant Orientalium conciliorum auctoritatem. Ceterum quo ipsi etiam sanos sese atque integros esse probarent apud Romanum pontificem, in litteris, quas legatis ad Damasum ferendas dederant, tum aperta copiosaque fidei expositione, Arii Sabellii, Eunomii, Macedonii et Apollinarii hereses damnarunt, tum postremo hec, que referre opere pretium est, uerba adiunxerunt: Si quid amplius desideratis, satis uobis fiet, si tomum Antiochie a synodo,  que illic celebrata est, conditum, nec non eum, qui superiore anno Constantinopoli ab ecumenica synodo editus est, legere dignemini: quibus in tomis fidem nostram uberius exposuimus, et in hereses recens exortas anathematis sententiam protulimus. Ex his enim tria potissimum colligo: primo, inter eos qui hanc epistolam scripserunt, aliquos fuisse ex illis, qui Antiochene synodo adfuerant, atque, ut ego coniicio, Diodorum Tarsi, Acacium Beree, Pelagium Laodicee, ac Gregorium Nysse episcopos; secundo, certos illos fuisse Antiochene synodi acta ad Damasum allata antea fuisse: nam quo pacto ea legere alioquin hic poterat, ut pleniori cognitione ea de re instrueretur? Atque hoc confirmat coniecturam meam, qua opinabar, anno 380 acta illa per Acacium  allata ad Urbem fuisse  . Tertio, si ad ea que de Constantinopolitana antecedentis anni synodo, Orientales scribunt animum diligenter aduertas, facile intelliges, eorum que gesta ac constituta fuerant, aliud nichil ad apostolicam sedem referri preter hereses, in quas anathematis sententiam protulerant, aliaque nonnulla ad disciplinam spectantia capita, de quibus nunc sermo erit. Iure igitur ac merito Leo Magnus ad Anatolium scribit, quo eius ambitionem retunderet, episcoporum quorumdam conscriptionem, eam scilicet, qua Constantinopolitano presuli prime honoris partes post Romanum attribute fuerant, numquam fuisse ad apostolice sedis transmissam notitiam  , grauissimamque uiro sanctissimo iniuriam inferre, qui hac de re dubitare uisi sunt.

 Que uero ad disciplinam spectant, de quibus Orientales, nulla reliquorum canonum mentione facta, per legatos Damaso retulerunt, Nectarii et Flauiani ordinationem respiciunt, ac Cyrillum Hierosolymitanum; sic enim habent: De particulari autem Ecclesiarum administratione, antiqua ut probe nostis obtinuit sanctio, et sanctorum Patrum Nicee congregatorum regule, ut in singulis prouinciis episcopi illius prouincie, et si illis placuerit, una cum episcopis ipsis finitimis, ordinationes, prout utile fuerit, faciant; ex quarum legum prescripto Constantinopolitane Ecclesie, reuerendissimum ac religiosissimum  Nectarium ordinauimus episcopum in uniuersali concilio, communi omnium consensu, coram religiosissimo imperatore Theodosio, adstipulante omni clero et ciuitate. Antiquissime uero Antiochene in Syria Ecclesie reuerendissimum et religiosissimum episcopum Flauianum, tum illius Prouincie, tum diecesis Orientalis episcopi in unum congregati canonice ordinarunt tota Ecclesia consentiente, et quasi uno ore uirum collaudante: quam quidem ordinationem synodus uniuersa suscepit. Hierosolymitane autem Ecclesie reuerendissimum ac religiosissimum Cyrillum indicamus, qui canonice olim fuit ordinatus, et plurima uariis in locis contra Arianos certamina subiit. Hoc autem loco Beueregius utitur  , ut apostolicorum canonum, quos sub uoce antique sanctionis indicatos recte putat, auctoritatem atque  antiquitatem adstruat, ac ut Nectarii et Flauiani ordinationes, nedum a cuiuslibet prouincie, uerum etiam aliarum prouinciarum ac totius Orientis, in concilio Constantinopolitano tunc congregatis episcopis, factas probet. Nam si secus esset, cur prouocassent ad antiquam illam sanctionem, canones scilicet apostolicos 34 et 35? Hi enim tantummodo agunt de uocandis, si placuerit, aliarum etiam et finitimarum prouinciarum ad sacras ordinationes episcopis: hoc uero contra eos, qui Flauianum Antiochie consecratum asserunt interim obseruatum uolui. Sed iterum redeamus, unde discessimus.

Quid igitur Cyrillo crimini datum fuerit, ut Orientales episcopi, eius apud sedem apostolicam Romanamque hanc synodum causam tueri debuerint,  minime constat. Sunt qui factum putant, quia Damasus ac Occidentales eius ordinationem infamatam nouerant. Rufinus preterea, Socrates ac Sozomenus illum in fide uarium fuisse scribunt, quod recentia aliquot Grecorum menea confirmare uidentur. At uir doctrina ac pietate insignis Toutteus, in uita eiusdem Patris operibus premissa, hanc ab eo culpam diligenter amouet. Rationibus autem ab eo allatis addi posset id, quod in Synodica legitur, eum scilicet, ab synodis sub Damaso Rome, ac Constantinopoli sub Nectario celebratis, multis elatum laudibus, ut hinc colligas pura fuisse illum fide: accedat quod si heresim professus aliquando fuerat, ad communionem recipi per Orientales non poterat, nisi causa a sede apostolica antea cognita et discussa. Siquidem  Felix III hanc esse Ecclesie regulam et ueterem traditionem scribit, primarum sedium episcopi cum ab heresi reuertuntur, non prius recipiantur, ac communionem obtineant, quam ad primam sedem acta relata, atque ab ea, que definita fuerant, confirmata sint  .

u. Quod ad Nectarium attinet, sunt, quod iam obseruatum a nobis-fuit, qui censent eius ordinationem, ex prescripta Niceni concilii lege factam Orientales asserere eo consilio, ut eam tueantur aduersus Damasi atque Occidentalium, qui Maximo  Cynico fauebant, minas; at ii prorsus diuinare mihi uidentur, suisque preconceptis opinionibus abrepti: pontifex enim Bonifacius, testis procul dubio idoneus, unam tantum affert huius rei causam, quia nempe id negotii in Romani episcopi notione non esset, eamque propterea firmitatem non haberet, que ex una tantum apostolice sedis communione accedere illi poterat; siquidem Nectarius, catechumenus cum esset, Niceno can. 2 ab episcopatu arcebatur, eaque est causa cur plures ex Patribus eius consecrationi ab initio intercesserint. Hoc itaque cum etiam Theodosius probe intelligeret ac uereretur ne quid iterum propterea contra Nectarium moueri posset, tribus qui tunc ab ea synodo Romam legati episcopi fuerant, aulicos suos adiunxit, quo facilius Damasum  permoueret ad concedendas sue communionis litteras, siue formatam, que collatum neophyto sacerdotium roboraret. Id uero est, ni fallor, quod Ambrosius, cuius alio loco uerba attuli, non obscure sensit, cum ordinationem suam ab Orientalibus et Occidentalibus comprobatam scripsit, atque aliis, Orientalibus scilicet, exemplum dumtaxat, Occidentalibus autem, supremo nempe eius Ecclesie capiti, iudicium attribuit  . Cum igitur certam ac necessariam causam teneamus, cur episcopi illi de Nectarii ordinatione Damaso retulerint, minime necesse est, ut ad Italicum concilium eiusque litteras, mera nempe figmenta, recurramus. Ceterum erat altera preterea ratio, cur formata a Romano pontifice pro Nectario peteretur, sed que silentio tegi ac dissimulari debuit. Nam  cum episcopus Constantinopolitanus ab Heraclee metropoli subtractus, decreto synodi primum honoris gradum post Romanum consecutus esset; ut noue dignitatis quasi possessionem iniret, uidebatur necessarium, exemplo Alexandrini et Antiocheni, ut de sui ordinatione apostolice sedi referret, ab eaque litteras communionis acciperet, quod exemplum sub Nectario positum sanctus Ioannes Chrysostomus ac ceteri successores longo deinceps ordine secuti sunt; hisce autem, que Orientales a se constituta putabant, epistolam concludentes petunt, ut Damasus ceterique Occidentales secum gratulentur: qua ecclesiastica, ac mutuam caritatem exprimente formula utuntur, ut eorum omnium que constituerant confirmationem peterent, siquidem  hic erat synodicarum relationum, que ad Romanum pontificem mittebantur, finis  .

uI. Hec Orientalium epistola inscripta est Damaso, Ambrosio, Britoni, ualeriano, Ascholio, Anemio et Basilio, ac ceteris in magna urbe Roma congregatis, ex quo colligimus eos omnes concilio illi adfuisse. Si Basilium excipias, ac Britonem, aliorum sedes cognite satis sunt: Britonem tamen Bollandus, cuius sententiam Tillemontius  sequitur, Triuirensi magni in illa etiam etate nominis Ecclesie prefuisse censet: pro Basilio alii Bassianum legunt; at  frequentiores codices Basilium habent, que mihi lectio magis placet; Bassianus enim Laudensis episcopus haud pridem ordinatus non ita magni nominis et dignitatis erat, nec tam illustrem Ecclesiam administrabat, ut pre ceteris, qui pretermissi sunt, nominari debuerit; quamobrem Basilium, ne ceteris, qui compellantur, inferior sit, aut in Hispaniis, aut in Africa, aut etiam in Galliis, primarie alicuius Ecclesie episcopum fuisse uerosimile est. Ex Oriente adfuerunt Paulinus atque Epiphanius, ac forte etiam non defuerunt, qui ex Aegypto uenerint, ob arctum cum Romana Ecclesia fedus, ac imperialium, quibus omnes euocati fuerant, litterarum auctoritate. Basnagius quidem Paulinum atque Epiphanium abfuisse, Maximum uero Cynicum concilio  illi adfuisse asserit  . Unde autem colligat, quod de Paulino et Epiphanio scribit, uiderit ille: nam quod de Maximo asserit, a Baluzio hausisse potuit, qui hac sepe fabula delectatur  . His deinde accessere tres illi episcopi, Cyriacus nempe, Eusebius, ac Priscianus ab Orientalibus Constantinopoli congregatis, legati; quibus forte aulici illi a Theodosio missi comites sese iunxerant.

Cum Paulino preterea atque Epiphanio Hieronymus ad Urbem accessit, cuius rei ipse testis est in epistola ad Principiam  . Si enim pene certe triennium Rome uixit  ; si preterea Hierosolymam post obitum Damasi profecturus mense Augusto in Romano portunauim ascendit  , ad Urbem cum iisdem sociis accessisse debuit hoc anno circa autumnum, concilio iam  prope futuro, ac proinde longiorem, secus ac nonnulli censent, moram Constantinopoli traxerat. Illius autem, a quo etiam litteras acceperat, nomen haud erat Damaso ignotum. At eum preterea huic pontifici familiarem fuisse, coniectare possumus tum ex epistola de tribus hypostasibus, qua eius humanitatem laudat, tum etiam ex ea, que inter Euagrium eidem Damaso pernecessarium, ac Hieronymum ipsum, consuetudine intercedebat. uirum itaque, cuius doctrinam ac pietatem nouerat, apud se retinuit, ut sibi in causis negotiisque ecclesiasticis expediendis presto esset, ac ut Orientis et Occidentis synodicis consultationibus suo nomine responderet  . In quo tum optimum eiusdem Damasi iudicium laudes, tum supreme Romanorum pontificum in Ecclesia potestatis  argumentum inde capias certissimum. Nam totum, qua patet, orbem si mente complectaris, quenam alia tibi occurret Ecclesia, cuius proinde ac Romane tanta fuerit dignitas, et auctoritas, ut ab ea difficilium obscurarumque tum in fide, tum in disciplina questionum constantia tanta, ac diuturnitate, fiducia preterea, atque humilitate, explicatio postularetur, ac tanto sinceroque obsequio exciperetur? Hieronymi  preterea eruditione toto illo tempore quo Damasus superstes fuit, usus est in sacris illustrandis Scripturis, earumque enodandis difficultatibus, atque ut hoc ageret, tum uoce, tum scriptis ad eum epistolis excitabat, que adhuc exstant, eiusque pontificis incessantis in Christianam doctrinam studii testes sunt. Sed iam ad alia.



CAPUT XXI.

I, II. Quid definitum in eo Romano concilio, ac de Constantinopolitani confirmatione. III. De fragmentis deinde agitur ab Holstenio editis. Iu. Baronii coniecture expenduntur, ac uindicantur. u. Daduli de eodem concilio testimonium adducitur.

I. Dolendum profecto est, si que alia, tum profecto  huius synodi, quam Theodoretus maximam uocat, acta, que etate scriptoris libelli synodici adhuc exstitisse uidentur, deperdita postea fuisse: neque enim dubitari potest quin ea omnia que gesta decretaue ab ea sunt digna prorsus fuerint doctrina ac sanctitate Patrum, qui frequentes in ea adfuerunt: at cum uetustas temporum hoc nobis bonum preripuerit, reliquum est, ut pauca, que possumus, coniectura saltem assequamur.

Quin itaque iis de rebus in illa actum fuerit, ob quas a Damaso conuocatam diximus, nemo dubitauerit. uerum cum interea tres ab Orientalibus episcopis legati litteras, de quibus nuper actum est, attulissent, quibus eorum que tum circa fidem, tum circa Constantinopolitanam et Antiochenam sedem  decreta a se fuerant, confirmationem postulare uidebantur, hac etiam de causa, que omnium maxima, de fide scilicet actum fuisse oportuit, eaque occasione que in Constantinopolitano concilio definita fuerant, Rome iterum probata fuisse, ac confirmata, que Baronii aliorumque sententia est.

Obiici quidem posset, Damasiane huius confirmationis nullum exstare certum argumentum ante Photii etatem: quin potius cum in Gelasiano decreto ex uaticanis codicibus per Fontaninum, ac uirum cl. Blanchinium edito ac recensito  Nicene, Ephesine, et Chalcedonensis synodi mentio dumtaxat sit, secus ac in Hormisdiano a Chiffletio edito, in quo post Nicenam additur etiam Constantinopolitana, hinc colligi uideatur, illam ab apostolica sede ante  Hormisde etatem minime acceptam et confirmatam. At eiusdem Photii testimonium apertum adeo expressumque est, ut ego uix dubitem quin litteteras ab ipso Damaso ea de causa scriptas, ut moris erat  , aut aliud aliquod documentum legerit, quo ea de re certior factus fuerit. Recensitis enim in libro de synodis precipuarum in Oriente Ecclesiarum episcopis, qui Constantinopolitano huic concilio  adfuerant, Timotheo Alexandrino, Meletio Antiocheno, Cyrillo Hierosolymitano, ac Nectario, quos synodi principes fuisse ait, illis Damasum postremo iungit, eadem non multo post confirmantem, et consensu suo comprobantem, eumque consensum, ut uides, non ex nudo tantum silentio presumptum, sed eiusmodi preterea fuisse iudicat, ut ea ualida et firma redderet, certo aliquo scilicet documento munitum, ac cum imperio et potestate coniunctum  . Etsi igitur uigilantissimus pontifex hereses illas antea sepe damnauerat, credibile tamen est, aliquo iterum solemnique scripto, nouam hanc inuictamque definitis in Constantinopolitano illo concilio dogmatibus uim conferre uoluisse, tum quod ea erant Orientalium episcoporum uota, tum quod  post peremptorium hoc apostolice sedis iudicium, nulla erat amplius Macedonianis atque Apollinaristis euadendi spes. Cum itaque, ut nuper dictum a me fuit, Orientales illos a se gestorum confirmationem postulasse constet litteris per legatos episcopos Romam allatis, Damasus id prestitisse uidetur in eorumdem reditu: illos siquidem abeuntes sine responsione aliqua ac sine aliis ad Theodosium litteris, quibus certior fieret de confirmata Nectarii ordinatione, ab eo pontifice fuisse dimissos nemo dixerit, quem in respondendo synodicis consultationibus diligentissimum fuisse constat, tum ex iis que supersunt litteris, tum uero ex Hieronymi, cuius opera utebatur, testimonio. Hanc uero puto fuisse causam cur idem pontifex, Hadriano  teste, qui basilicam S. Laurentii longo post interuallo reparauit, Constantinopolitanum hoc concilium pictura representatum ad posteros in eadem transmitti uoluerit  , quo deinde exemplo Celestinus ac Sixtus Ephesinum in Liberiana, Leo Magnus Chalcedonense in uaticana expresserunt  . Atque hec sunt, que in Romano hoc concilio circa fidem confecta uideri possunt.

II. Tillemontius actum preterea fuisse putat de Apollinarianis ab Ecclesia recipiendis: cumque ex mandato pape Hieronymus concinnasset formulam, cui heretici illi deinceps subscribere cogerentur, illud contigisse, quod Rufini uerbis hic referre prestat: Damasus episcopus cum de recipiendis Apollinarianis deliberatio haberetur, editionem ecclesiastice fidei, cui  iidem editioni, si Ecclesie iungi uellent, subscribere deberent, conscribendam mandauit amico suo presbytero, uiro disertissimo, qui hoc illi negotium ex more procurabat, necessarium uisum est in ipsa editione de Incarnatione HOMINEM DOMINICUM dici: offensi sunt in hoc sermone Apollinariste: nouitatem sermonis incusare ceperunt  . Nemo profecto negauerit quin in Romano hoc concilio agi rursus potuerit de Apollinarianis, occasione Constantinopolitane synodi, a qua damnati fuerant, cuiusue definitiones Rome  tunc relatas et lectas fuisse oportet. At ego uix puto, ut iteratam contra eos fidei expositionem Damasus tunc condi iusserit: cui enim bono alia fidei formula ab Apollinarianis subscribenda post illam, quam Paulino Antiocheno anno 375 transmissam diximus, atque allatis modo uerbis Rufinus aperte memorat? Anno itaque 375 contigisse hoc debuit, quod idem Rufinus ab Hieronymo audiuerat, scriptoque deinceps consignauit; presbyter autem ille disertissimus, quo amico et administro Damasus tunc usus est, alius fuerit oportet ab eodem Hieronymo, qui nec presbyter dici tunc poterat, ut uidimus, ac Roma aberat, seque ad solitudinem Syriacam receperat. Ceterum factum illud a Rufino minime excogitatum, sed ueritati consentaneum esse, coniici potest ex  mss. cod. in notis ad illas priores ad Paulinum litteras a me productis, qui eam uocem, qua impressi carent, adiunctam habent.

III. Holstenius, ex uetusta uaticana canonum collectione fragmentum protulit, quod inscribitur ex concilio urbis Rome sub Damaso, de explanatione fidei. Hoc duplici parte constat. Agitur in priore de septiformi spiritu, qui in Christo requiescit; in posteriori uero multiformis nominum Christi dispensatio explicatur; eamque si quis conferat cum carmine sexto, obseruetque iis uersibus pressius repeti, quod uberiori calamo eodem fragmento hic expressum fuerat, facile concedet, utrumque fetum unius eiusdemque auctoris esse, Damasi nempe, cuius nomine inscriptus est.

 Utraque uero eiusdem pars Eunomium eiusque asseclas respicit: nam ut a postrema incipiam, cum ex multiplicibus iis nominibus blasphemi illi conficerent Christum Dominum facturam et creaturam esse, catholici e contra Patres iis utebantur, ut uel maxime eius erga nos misericordiam ostenderent et commendarent, quod aperte colligi potest ex Germinii litteris ad Arianos, a quibus is ad Semiarianos transiuerat: Quod putant, ait ille, se pro magno de diuinis Scripturis proferre, ut dicant Christum facturam et creaturam, e contrario nos secundum Scripturas dicimus uiam, et Ianuam, et Lapidem offensionis, et Petram scandali, et Fundamentum, et Brachium, et Manum, et Sapientiam, et uerbum, et Agnum, et Ouem, et Pastorem, et Sacerdotem, et uitem, et Diem, et alia: sed  hec omnia sic intelligimus, et dicimus, ut uirtutes, et operationes filii Dei intelligamus, non ut diuinam eius ex Patre natiuitatem comparemus  . uarias illas ac multiplices appellationes, quibus Christus Dominus designatus legitur, ipse etiam Ambrosius, Basilius ac Nazianzenus sepe adhibent, quibus operationum eius uarietatem multiplicemque beneficentiam indigitari aiunt dispensationemque ipsius, ac seruatoris ministerium non coactum.

Quo uero ad priorem eiusdem fragmenti partem  attinet, neminem latet, Eunomium Spiritui sancto tum diuinitatem ademisse, tum eius originem soli Filio attribuisse: utrumque enim ex blasphemis, que supersunt, eius scriptis constat  : hinc est, quod Damasus postquam argumentis ex sacra Scriptura petitis abunde probauerat Spiritum sanctum in Filio requiescere, naturaliter scilicet et essentialiter, tum concludit Spiritum sanctum non esse Patris tantummodo, aut Filii tantummodo Spiritum, sed Patris et Filii Spiritum, quod adstruit rationibus illis, quibus Athanasius, Basilius, Ambrosius, Epiphanius, Cyrillus, ac ceteri Patres usi sunt, ut probent unum esse, ob unam Patris Filiique naturam, nec ad res creatas amandari posse, ueluti utrique consubstantialem: que propterea est ratio, cur recentiores catholicarum  partium Greci additionem uocis, Filioque, factam symbolo, quo nunc utimur, ueluti destruende Eunomii heresi optime comparatam tuerentur  , tum deinde cur illam eidem Damaso attribuerent.

Primus hoc asseruit Alexius Aristenus XII seculi scriptor in scholiis ad synopsim Canonum a Iustello editam; illum siquidem ueluti huius sententie auctorem producit Ioannes Methonensis episcopus in responsione ad Marcum Ephesium, ac Simon Constantinopolitanus in epistola ad Ioannem Nomophylacem, cuius uerba, que huc pertinent, ex Allatii  interpretatione hec sunt: Sciendum porro est, ut narrat Dei amantissimus diaconus, et magnus economus magne Dei Ecclesie Dominus Alexius Aristenus compendioso de omnibus canonibus, et ecumenicis sanctissimis  synodis, nec non, et que inter eas actitata sunt, tractatu, post Nicenum concilium exortam esse heresim, que Filium quoque Patrem asserebat: namque nonnulli dicebant, quemadmodum Filius ex Patre, ita et Spiritum a Filio esse genitum, sicque Spiritum sanctum Filii filium, et Patris nepotem decernebant: quapropter ad abolendam similem heresim et orthodoxam fidem constabiliendam, Damasus sanctissimus papa ante sanctam synodum Constantinopolitanam secundum, una cum sibi obnoxiis catholicis episcopis Rome concilium cegit, qui in sancto Niceno symbolo addiderunt Spiritum sanctum a Patre et Filio procedere, asseuerantes uero illum genitum esse ex Filio anathemati subiecerunt. Eodem modo anathemati subiecerunt, qui non libere, et confidenter predicarent eumdem cum Patre  et Filio unius esse auctoritatis atque essentie, et plerosque alios anathematismos contra plures hereses addiderunt. Me non latet Aristenum, seu quisquis ille sit ipso Aristeno scriptor antiquior, aliosque recentiores Grecos profecto falli, cum additionem illam Niceno symbolo factam Damaso attribuunt, que multo recentioris etatis est, quamquam quo potissimum tempore ea ceperit, non uacat inquirere  . At hinc saltem colligi poterit ea de re actum tractatumque fuisse sub Damaso ante Constantinopolitanam  synodum, ac proinde non sine aliqua uerosimili coniectura a me asseri posse, hoc fragmentum ad aliud potius, quam ad hoc concilium, ut Holstenius opinatur, pertinere, ad illud scilicet, quod anno 380 congregatum dixi, in quo de Eunomii et Macedonii heresi actum potissime fuisse constat.

Iu. Preter hec Holstenianus idem codex decretum continet de Patriarchalibus sedibus, ac de recipiendis, ac reiiciendis libris. Insignem Dionysiane collectionis codicem in monasterio Sancte Crucis ego tractaui beneficio abbatis tunc doctissimi ac religiosissimi, nunc sancte Romane Ecclesie cardinalis Besutii, atque alterum huic similem uallicelliane bibliothece, concedente uiro celebri atque humanissimo patre Iosepho Blanchino. Tertium ex uetustissimo  ueronensis Ecclesie archiuo memorat numquam non laudandus marchio Maffeius; alterum a Dacherio sibi communicatum se legisse ait Baluzius  , qui omnes hec ipsa decreta continent, que Holstenianus hic codex. Merito igitur magnus Baronius  hoc de patriarchalibus constitutum eidem Damaso, ac Romane huic synodo uindicat, quocum uiri celebres Holstenius et Franciscus Blanchinus consentiunt. Huic autem sanciendo decreto inde acceptam occasionem putant, quod cum Pontifex turbatam clandestino Constantinopolitano canone patriarchalium Ecclesiarum dignitatem intellexisset, necessarium duxerit synodali hac sua lege eius episcopi, atque Orientalium inconsultam ambitionem retundere Paulino presertim curante, ne quid Antiochena sua  ac Alexandrina sedes, que erat communionis, detrimenti caperet.

Me non latet hoc ipsum de patriarchalium sedium prerogatiua decretum ab editore epistolarum Romanorum pontificum, aliisque Damaso abiudicari, ac Gelasio attribui, cuius esse canonem de recipiendis ac reiiciendis Scripturis, cui iunctum legitur, apud eruditos conuenit. Potissima huius opinionis ratio inde capitur, quod cum fragmentum illud Holstenianum, quamquam Damasi nomine insignitum huic de prerogatiua sedium decreto adiunctum habeat generalium synodorum indicem, in quo nec Ephesini, nec Chalcedonensis, sicut nec Celestini, nec Leonis, neque Nestorii, neque Eutychetis nomina tacentur, Damasi esse nequeat, miraturque ideo Coustantius, quo pacto  Baronius eo titulo atque inscriptione, cuius falsitas adeo manifesta est, tam facile decipi potuerit.

At cum hoc de sedium prerogatiua decretum contineatur uerbo tenus in Codice Canonum Quesnelliano, ratio hec non eam, quam Coustantius putat, uim habere posset si Codex ille iam scriptus fuisset ante Leonis Magni etatem, ut editor censuit, misso tamen hoc incerto, fallacique presidio, quod mihi uideor asserere posse, illud est, ordinem illum numerumque prime, secunde ac tertie sedis, ante etatem  Gelasii constitutum fuisse atque prescriptum: eius enim aperte meminit Leo Magnus, ac Felix Gelasii antecessor, qui preterea eodem loco eam distinctionem ab antiquis maiorum statutis ad se deductam ait  . Quin uero ea Statuta maiorum, anteriora sunt etate etiam Bonifacii I, cum hic pontifex ad episcopos per Thessaliam constitutos scribat: quoniam locus exigit, si placet recensere canonum sanctiones, reperietis que sit post Ecclesiam Romanam secunda sedes, queue sit tertia: que profecto apertissima sunt. Scio Coustantium annotare, hisce uerbis indicari 6 Nicenum canonem: at preter ea, que responderi possent, illud dumtaxat obseruari cum eodem Quesnello uelim  . Niceno illo canone prorsus non definiri, cuiusnam Alexandrini, an Antiocheni  episcopi secundus, aut tertius locus sit, cum tamen Bonifacius aliique pontifices ordinem inter eos prescriptum exprimant, ac secundum Alexandrino locum, Antiocheno tertium attribuant: Baronius itaque recto sanoque iudicio colligere potuit ex eo Codice, Gelasium non tam hec primo constituisse, quam que antea recte constituta a predecessoribus fuerant, scriptis iterum prodidisse.

Idem esto iudicium decreti de recipiendis ac reiiciendis Scripturis librisque; nam qui exstiterat in Romana Ecclesia sacrarum Scripturarum librorumque Canon, necesse etiam fuit, ut pro rerum temporumque ratione confirmaretur aut etiam augeretur a Romano pontifice. Id uero cum sub Hormisda factum concedant uiri docti, qui Gelasii Catalogum auxit  ,  cur non Gelasius ipse Damasi Decreto addidisse potuit, atque inde Decretum hoc quamquam ab eo dumtaxat auctum eidem attribui, ut deinde Hormisde etiam attributum aliquando legimus? Neque enim Damasi etate aut Manichei deerant, aut Ariani, aut Priscillianiste, qui uel Scripturas sacras falsarent, uel apocryphas obtruderent, quorum proinde fallaciis confirmato iterum, ac publicato earum canone occurri debuit, ac dari preterea Hieronymo earumdem corrigendarum cura: hec tamen fragmenta cum haud omnino constet ad Damasum pertinere, malui a iudicio ferendo abstinere, ac inter dubia appendicis loco conieci.

Quod autem ad canones spectat, qui a Constantinopolitana synodo conditi fuerant, eos, si quod de  Maximo Cynico decretum fuerat excipias, a Damaso Romanaque sede nullo in pretio habitos, Leo Magnus, Gelasius, ac magnus Gregorius nos docuerunt, quorum dicta superuacaneo labore huc ego non transferam: quin tamen Nectarii ordinatio confirmata fuerit, idonei omnino testes Bonifacius I ac Nicolaus nos minime dubitare sinunt  . Contra uero externam omnem cum Flauiano reiectam communionem Sozomenus, Theodoretus, aliaque eorum temporum monumenta probant: frustra uero Orientales obtendebant Apostolicos Nicenosque canones,  ut eius conseruationem rite recteque factam probarent; alia enim erat causa, cur non oporteret eam fieri, aut factam recipi: nam primo Flauianus impositus fuit, ut Nazianzenus ait, antiquo presuli presul nouus, quod apostolice traditioni Niceno concilio confirmate aduersabatur: secundo iurisiurandi religio, illum quominus assequeretur Antiochenum episcopatum, inhabilem effecerat: quarum tamen rerum, ac peracerbi inde orti dissidii, cum nulla in Orientalium litteris ad Romanum hoc concilium scriptis mentio sit, merito uiri grauissimi dubitant, an ille, quod Ecclesiastica simplicitate ac sinceritate careant, ea laude digne sint, quam Theodoretus eisdem attribuit.

Hec itaque sunt, que ab hoc postremo Damasi  concilio gesta pre ceteris uideri possunt: nam que plura alia eius nomine, tum in conciliorum collectionibus decreta circumferuntur, incertum est, an ad istud, an ad aliquod aliud spectent, multoque incertius an Damasum auctorem habeant, de quo consule, si lubet, Tillemontium ac Coustantium. Ceterum cum hoc concilium postremum dixi, uelim id intelligas ex iis quorum memoria superest; facile enim crediderim, Damasum aduocatis ad natalem suum de more uicinioribus episcopis singulis fere annis synodos celebrasse, quarum tamen alique ob temporum uetustatem in obliuione sint posite.

u. Si Landulpho cuidam seniori Mediolanensi episcopo fides est; sedente D. Ambrosio, grauissima dissensio orta est coram Apostolico in synodo inter sacerdotes  monogamos et alios sub castitate aut uirginitate degentes: eaque Apostolico imperante, et aliis episcopis consentientibus, iudicio B. Ambrosii delegata, ut quidquid ipse diceret, sanctum et firmum teneretur, pro uxoratis definita est: quin, si Pseudo-Datium audias, ea controuersia agitata est in synodo Damasi I, 150 episcoporum, celebrata Constantinopoli, ubi B. interfuit Ambrosius. At eas eorum temporum quisquilias referre, uiro clarissimo Muratorio iudice, refellere est; quamquam Puricelli laudanda diligentia est, qui in ea fabella refutanda studium et operam serio collocauit suam, in dissertatione post eiusdem Landulphi Chronicon, inter Italicos scriptores uulgatum. Propius ad ueritatem accessit Dandulus, cum in hoc eodem Damasi concilio, tum Priscillianum damnatum  scripsit, tum synodalia eiusdem gesta tribus Orientalium legatis fuisse communicata  ; que tamen unde hauserit obscurum nobis nunc est.



CAPUT XXII. 383, DAMASI 17, MEROBAUDE ET SATURNINO COSS.

I. Libellus precum Faustini et Marcellini in iis que ad Damasum pertinent, ad examen reuocatur. II. An hi duo presbyteri, Luciferiani fuerint, an potius Ursiniani? Bassus Urbis prefectus quis, et an Christianus? III. De Ephesio Ursinianorum in Urbe pseudo-episcopo, eiusque expulsione. Iu. De Fabelladamnati a Damaso Liberii. u. De Hilario Romano diacono, an ille ad Ecclesiam reuersus sit, et an auctor commentariorum que inter Ambrosii opera circumferuntur? uI. De Arsenio Romano diacono Arcadii preceptore ac monacho sanctissimo.


I. Ad hunc annum eumque nondum adultum refero  que studio Religionis et ueritatis, Damasum Rome fecisse legimus in libello Precum Marcellini et Faustini a Sirmondo edito. Primo itaque Aurelium grauiter ab eo afflictum aiunt, eo quod Gregorio Betico communicaret. Quis ille Aurelius fuerit, quasue afflictiones perpessus sit, minime exprimunt: Luciferianis illum Rome prefuisse  puto, siquidem Donatiste, Nouatiani, Manichei ipsi, atque omnes propemodum secte, quibus persuasum merito fuerat in ea urbe centrum catholice communionis esse, curarunt semper, ut suos Rome episcopos haberent, ne extra Ecclesiam positi uiderentur. Secundo loco schismatici hi Macarium presbyterum recensent, quem miris laudibus mactant, quasi uero uirtus christiana sine caritate esse aliqua possit. Hic cum uetitas imperiali lege, et clandestinas collectas ageret, ab apparitoribus comprehensus Damasi adstantibus clericis cum ui traheretur, grauiter inter eumdum uulneratus est: alia uero die ad iudicem ductus, cum ut Damaso communicaret, ac imperiali rescripto obsequens esset, nec ui, nec blanditiis adduci posset, in exsilium pellitur  atque apud ostia Tiberina ex accepto uulnere mortuus, a Florentio eius urbis episcopo, cuius tamen nulla apud Ughellium mentio est, in basilica S. Asterii sepulture datur. Hec libellus de Macario presbytero; an uero Luciferianus fuerit, an Ursinianus, hoc ille non exprimit non sine fraude, et dolo malo. Alio autem loco dictum probatumque a me fuit  Luciferianos nulla imperatorum lege prohibitos quin, si rebaptizantibus non se iunxissent, libere sue religioni uacarent. Addo nunc canonem nullum aduersus eos editum, ante Constantinopolitanum aliquod sub Nectario concilium, quamquam ubique ab Ecclesia segreges haberentur, in Occidente potissimum. Alia igitur causa fuisse debuit cur presbyter ille collectas agere non posset, cur  comprehensus Damasum pro legitimo Urbis episcopo habere iuberetur, cur deinde contumax, et obfirmatus cum esset, in exsilium pulsus est, preter unam, nullaque publica aut ciuili, aut ecclesiastica lege damnatam, Luciferiani nominis professionem. At que alia afferri poterit preter confirmatum eius presbyteri in schismate Ursiniano animum, quod imperatores iteratis legibus puniri iusserant? Hoc  uero manifeste probat, prefationis ad ipsas Marcellini Preces ceuus auctor cum Ursino uiro sancto ac sine crimine  iussione imperatoris in exsilium sponte iterum profecto, eius factionis presbyteros diuersis modis afflictos, et in peregrina loca dispersos scribit, quos inter Marcellinum et Faustinum statim collocat. Ex eorum itaque numero Macarius fuisse debuit, qui cum Rome clam substitisset, ac collectas agere, factionesque fouere pergeret, postremo deprehensus, exsulare merito coactus est. Hinc uide quam phalerate sint, quot dolis consute eorum presbyterorum Preces, nam primo que ad Luciferianos pertinent, susdeque miscent, ut eius secte inuidiam minuant: deinde Ursiniani cum essent, atque ob eam causam exsilium paterentur,  exsecratum Ursini nomen silentio tegunt, Luciferiani uideri uolunt, atque ob unam incontaminate religionis causam, tum se a Damasi communione alienos, tum se uexatos aiunt, ea fraude scilicet, ut imperatorum animos ad misericordiam flecterent. Macarium hunc ego cum reliquis eiectum puto sub Olybrii aut Ampelii prefectura; siquidem cum hec uelut diu antea gesta libellus narret, ad eorum prefectorum tempora trahi possunt, sub quibus Ursinianum schisma, pulsis refractariorum capitibus, finem Rome habuisse uisum est. Nunc pergo ad reliqua, que ad hunc annum pertinere uidentur.

II. Ait itaque libellus ille nuper etiam factum, ut idem Damasus Ephesium perdere aggressus sit coram Basso Iudice: at Bassum Damasi accusationes repulisse  ea ratione usum, quod constitutiones imperatorum contra hereticos solummodo promulgate uideantur, non contra eos, Luciferianos scilicet, qui sanctissimam fidem sine seculi ambitione conseruent. Damasum tunc primum erubuisse, quod inuentus iudex esset, qui solus imperialia rescripta piissime interpretans tueretur. Antequam progrediar, quero quis idem Bassus fuerit, iudex eo tempore siue prefectus Urbi, sub quo res acta dicitur; notum enim est, qui illicita collegia celebrasse dicebantur, apud prefectum Urbis accusari debuisse. Bassus, qui prefectus Urbi fuit, antea quam ad eam dignitatem ascenderet, Campanie consularis fuerat, ut ex inscriptione, quam mutilatam Sirmondus, integram Reinesius attulit  manifeste discimus: at qui Campanie consularis  fuit, Anicius Auchenius dictus est, ut idem Reinesius probat, ac ex inscriptionibus constat, quarum altera apud P. Iosephum uulpium in Antio legi potest, alteram a uiro cl. Iosepho Maria Pratillo productam iterum refero  . Urbanam itaque prefecturam Bassus nondum attigerat anno 381, quo Syagrius et Eucherius consules fuerant; contra, illa iam functus fuerat anno 384, quo Symmachus tunc Urbis  prefectus suos in ea dignitate antecessores Bassum ipsum, et Auentium uocat, ac ut Orphiti soceri sui hereditatem tueatur aduersus fiscum, hac potissimum ratione utitur ualentiniano scribens, quod cum Bassus, et Auentius, ea de controuersia nouissime retulissent, heredes recenti preceptione absoluti iudicio fuerant  . Cum itaque Bassi prefectura initium ceperit post annum 381, ac reliquum, quod inde ad prefecturam Symmachi excurrit, partim eidem Basso, partim Auentio necessario tribuendum sit, facile intelligimus, huius Ephesii causam, cuius idem Bassus cognitor fuisse dicitur, anno 382 aut insequenti confectam. Tillemontius dubitat an hic christianus fuerit, siquidem Libellus precum, qui illum catholicam religionem dumtaxat uenerantem uocat,  quod homini ethnico conuenire potuit, nichil pro certo definire uidetur. At hec uerba, quibus Luciferiani, ut solos se catholicos esse predicarent, pro more utebantur, ad christianam religionem indicandam retulit aliud agens uir accuratissimus: nam quin Bassus christianus fuerit, uix dubitare nos patitur Prudentius, ac monumentum Iunii Bassi, quod in basilica uaticana adhuc superest, ab auctoribus Rome subterranee productum.

III. Ephesius ille ordinatus a Taorgio fuerat episcopus incontaminate plebis Romane, eius scilicet, que in schismate aduersus Damasum permanserat, et Ursini absentis et relegati sequebatur partes; qui locus ut obiter dicam, obseruatione dignus est, cum argumentum prestet minime dubium, ex quo ordinandi  pro Romano episcopo pontifice, aut absente aut impedito uicarii episcopi recepta pridem disciplina constet. Sed ne longius abeam, quis ille Taorgius fuerit incompertum est: forte Nouatianis tunc plures in Urbe ecclesias obtinentibus preerat, quibuscum Ursiniani fedus et societatem iunxerant; siquidem aduersus Taorgium ipsum ex parte Damasi nichil actum legimus: plebis uero incontaminate nomine, Ursinianos laicos intelligo, quia proiectam eorum temeritatem numquam deferbuisse, probat epistola Romani concilii ad Gratianum, quam supra expendimus, ac ualentiniani rescriptum ad Pinianum P. U. a magno Baronio relatum pro confirmanda Siricii electione aduersus iteratas Ursiniane factionis molitiones. Huius autem Ephesii nomen idem  Baronius  asterisco notat, uelut in mendo cubans: Gothofredus uero Ephesium nostrum, Euresium illum fuisse putat, quem Arcadius anno 395 in numero sacrorum antistitum haberi non oportere iussit in l. 18. Cod. Theod. de Her., quod scilicet episcopatu iam deiectus fuisset. Gothofredum Pagius ac Tillemontius secuti sunt, quorum probabilis est opinio ob eam, que sepe occurrit litterarum u et F commutationem, fierique facile potuit, ut librarius loco Ephesii Euresium leui errato scripserit. Quidquid horum sit, quin Ephesius ille pulsus ab Urbe fuerit, ac Libellus precum, qui fuisse illum iudicio liberatum ait,  hoc etiam in capite mentiatur, uix dubitauerit, qui ad hec aduerterit animum: primo scilicet Bassum non fuisse Urbane prefecture admotum ante annum 381, atque aliquam sequentis anni partem Auentio eius successori dandam; secundo celebre Theodosii edictum, quo Ariani occupatas basilicas Catholicis restituere iussi sunt, Constantinopoli fuisse promulgatum die 19 Iulii anni 381: tertio cum illud Oxyrinchi effectui datum est, Ephesium eo loci adfuisse, atque etiam aliquandiu post hec ibi substitisse: uides igitur, quid hinc effici possit. Nam si ille Basso iam Urbis prefecto delatus est, si eodem, aut sequenti anno eum per interiora Aegypti, ac per Palestinam cursitasse constat, haud diu Rome substitisse sub eodem prefecto potuit, sed solum uertere  coactus est: cur enim aut Romam tam cito, ac gregales suos, quibus episcopus datus fuerat deseruisset, aut que illi cum Heraclida tam longe a se posito negotia esse poterant, ut ad eum Oxyrinchum usque sese sponte conferret? Cur uero eo tempore quo Bassus Urbanam prefecturam gerebat Ephesium per Aegyptum ac Palestinam cursitantem dixerim, alia etiam ratio ex eodem libello manifesta est. Postquam enim Oxyrinchi Theodosii iussa impleta uidisset, inde Eleutheropolim ab eodem Heraclida Luciferianorum episcopo missus dicitur, ut Hermionem eius secte uirginem uisitaret, atque ea forte occasione factum, ut arctum illud cum Faustino et Marcellino fedus stringeret, qui iamdiu antea eo exsules sese contulerant; ac cum aliquandiu in ea quoque  urbe moratus esset, in Africam nauigauit: grauia deinde, ac continuata incommoda, que post Ephesii discessum se ac ceteros Luciferianos passos aiunt a Turbone Eleutheropolis episcopo, in causa tandem fuerunt, ut eas preces scriberent, ac Theodosio offerrent. At Damasus superstes erat, cum supplex ille Libellus scriptus, oblatusque imperatori fuit. Cynegius autem prefecturam pretorii Orientis tunc temporis administrabat, ut ex eiusdem imperatoris rescripto, quod eidem Libello subest, cognoscimus. Cum uero eam dignitatem indeptus ille sit primo aut altero mense anni 384, Libellum ipsum eodem currente anno datum fuisse oportet. Concedamus itaque illo iam medio datum, oblatumque Theodosio fuisse; si diuturnas Ephesii peregrinationes moramque in  Aegypto factam, antequam in Palestinam se conferret, si tempus, quo ibi substitit, ac illud quod ab eius discessu deinde fluxit, antequam libellus ille scriberetur, ac ii presbyteri ad imperatorem Constantinopolim accederent, supputemus, id quod dixi, facile statuemus, Ephesium scilicet sub prefectura Bassi Romana urbe necessario excessisse.

Iu. Quod itaque ex eodem tot mendaciis scatente libello colligi potest, illud est, fabellam de damnato Liberio per Damasum, in actis Eusebii presbyteri a Baluzio publicatis recitatam, eiusdem Damasi etate posteriorem esse. Nam si ille Liberium preuaricatorem  facta synodo damnauerat, cur non iidem presbyteri hanc eidem preuaricationem uicissim deinde eodem libello exprobrassent, ut Athanasio, Hilario atque aliis eius generis, ac nominis episcopis? Cur ne momento quidem, ut ex eorum scripto constat, tum ipsi, tum ceteri Romane urbis peruicaces clerici, huic pontifici communicarunt?

u. Codex canonum a Quesnello editus expositionem fidei continet Faustini presbyteri nomine inscriptam. Eamdem scriptor ille ab eodem Presbytero oblatam Theodosio coniicit, atque a Theodosio deinceps transmissam Damaso contra schismaticos imperatorem illum obtundenti, a quo postremo ad scrinia sedis apostolice, atque ab iis in eum, quem Romane Ecclesie peculiarem uocat Codicem, transierit  .  Que tamen quanti sint, inde cognoscitur, quod Codex ille tam fuit unius Romane Ecclesie, quam ceterarum omnium peculiaris, ut uiri doctissimi Coustantius et Maffeius, qui consuli poterunt, iam demonstrarunt.

uI. Antequam a Luciferianis discedam, illud postremo adiiciam, esse scilicet uiros grauissimos, qui Damasi in religionem studio factum aiunt, ut Hilarius Romane Ecclesie diaconus ab eo schismate ad Ecclesiam redierit  , eiusque rei illustre testimonium reliquerit in cap. III, epist. I ad Timoth. his expressum uerbis: Cum totus mundus Dei sit, Ecclesia tamen domus eius dicitur, cuius rector est Damasus  . Que et si meram ueritatem sapiant, ita tamen nonnullis displicuisse miror, ut, mss. omnibus  repugnantibus, uix non pro spuriis, et addititiis habeant. Scio non deesse uiros doctissimos, qui hoc opus eidem diacono abiudicant, neque mihi animus est, ut meam faciam hanc litem. Fateor tamen ea uerba uix non efficere, ut commentarium illud ab aliquo saltem auctore scriptum existimem, qui Luciferianam et schismaticam sectam professus antea fuerit. Siquidem cum ii neque Liberium, neque Damasum haberent pro legitimis Romane Ecclesie episcopis, eosque Hieronymus monuisset Ecclesie salutem in summi sacerdotis dignitate pendere  , uidebatur uiri tunc ad Ecclesiam ipsam sincere redeuntis esse, fidem in eo capite suam argumentis minime dubiis palam publiceque testatam facere, quam etiam ob causam, iteratum baptismum, quod antea  cum Luciferianus esset, asseruerat, palam deinde a se reiici oportere existimauit, cap. I Epist. I ad Corinth. Hec autem cum ita sint, nosque impellant, ut commentarium illud a Luciferiano ad Ecclesiam reduce scriptum fuisse opinemur, cur non ab Hilario, cui S. Augustinus illud attribuit? Auctorem porro Romanum fuisse, atque in Urbe circa hec tempora illud scripsisse constat ex I Timoth. III, ubi hec ait: Nunc autem septem diaconos esse oportet et aliquantos presbyteros, ut bini sint, per Ecclesias, et unus  in ciuitate episcopus. Omni enim hebdomada offerendum est, et si non quotidie peregrinis, incolis tamen uel bis in hebdomada; et si non desint, qui quotidie quoque baptizentur egri. Sed de his iam satis.

uII. Prioribus etiam, ut ego puto, huius anni mensibus Arsenium Arcadio puero iam declarato Augusto, huic muneri obeundo parem, Damasus preceptorem misit, rogatus a Gratiano, cui Theodosius ea de re scripserat  . Baronius Metaphrastis fide nixus eum Romane Ecclesie diaconum uocat: at Tillemontius non una Metaphrastis auctoritate adduci potest, ut illum diaconum fuisse credat, ac grauius aliquod et antiquius testimonium querit. uerum cui bono scriptor ille hanc in Arsenio dignitatem fingere potuisset? Cur potius non hoc scripserit ille, antiquiori  aliquo, minimeque dubio testimonio fretus? Nicephorus sane, cui Constantinopolitana bibliotheca patuit, lectorem prouocat ad libros ab Arsenio relictos, et ad historiam, que de illo conscripta est  , eaque legi a Metaphraste potuerunt. Neque uero rationes, quas Tillemontius affert, grauioris momenti sunt; siquidem minime necesse fuit, ut hec Arsenii dignitas in ueteribus martyrologiis, Patrumque uitis exprimeretur, a quibus una dumtaxat eius professio suspiciebatur monasticum scilicet institutum: quod autem uite genus paulo mollius, ac splendidius, cui se illum dedisse ferunt post suum ad aulam accessum, minime conueniat tum diaconi officio, tum pietati, quam Rome pre se tulerat, hinc colligi poterit moribus aule fractum declinasse  illum tantisper a pristina sanctitate: an uero hoc mirum, et insuetum? Ceterum quidquid horum sit, uides, lector, quam acris maturique iudicii in deligendis uiris Damasus fuerit. Theodosium uero laudaueris, quod Libanio, Themistioque neglecto, quos Arcadio preceptores dare poterat, Arsenium elegerit, uelut qui probe sciret, doctrinam, ceteraque ornamenta a sincera pietate, ac religione seiuncta, principibus Reipublice admouendis obesse sepius magis quam prodesse.



CAPUT XXIII.

I. Damasi epistola ad Orientales, quo anno, quaue occasione scripta sit, ac de Timotheo Apollinarista. II. De Symbolo in Actis Ephesine synodi, Niceno concilio attributo.


I. Hoc eodem anno scriptam a Damaso ad Orientales epistolam puto, quam a Theodoreto acceptam Epiphanius latine reddidit, postremo loco a me recensitam. Apollinariste enim et si ab eo pontifice semel atque iterum damnati fuerant, ut dixi, ac deinde a Constantinopolitana synodo, sese tamen, ut heretici solent, in perfidia obfirmauerant, atque in ea disseminanda totis uiribus allaborabant. Aiebant uero impudenter, se ueluti recte fidei consentientes  ab Occidentali Ecclesia susceptos esse, et nullam ex legibus, que aduersus hereticos promulgate fuerant obstare sibi quominus religioni uacarent, ac sue secte dogmata predicarent ubique. Hinc publicos colligebant cetus, prophanasque agebant Synaxes, ac circuibant palam per Aegyptum, Syriam, Cappadociam, totumque Orientis tractum, mysteriorum suorum, aut ordinationum exercendarum causa, que fieri non poterant absque grauissimis Ecclesiarum bene constitutarum ac catholicorum episcoporum incommodis, ac molestiis, quas Nazianzenus Olympio tunc Cappadocie presidi enarrat hec scribens  : Preter alia omnia eo quoque audacie proruperunt, ut episcopos etiam quosdam, quibus dignitas ab uniuersali Orientalium et Occidentalium synodo abrogata  fuerat, accersentes, aut transeuntibus abutentes imperialibus omnibus constitutionibus, atque omnibus uestris edictis uiolatis, cuidam impii, et adulterini sui gregis  episcopi nomen imposuerunt.

Quamquam plures fuisse oportet deambulones illos pseudo-episcopos, paucorum nomina ad nos a Leontio transmissa sunt. At primas inter eos agebat partes Apollinario tunc defuncto, Timotheus eius discipulus arcanorum omnium particeps, atque ingens iam sub eodem magistro Ecclesie turbo: nam quam aliam ob causam eius potissimum damnationem Orientales a Damaso enixe efflagitassent, nisi quia ille unus omnium instar cum esset, eum nominatim damnari tanti interesse putauerunt? Hunc Berythi episcopum fuisse idem Leontius ait, quod tamen nullus eo auctore  paulo antiquior asseruit. Hinc uereor ne ille subscriptionibus episcoporum, qui Constantinopolitano I concilio adfuerunt, deceptus sit, ac quod inter eos Timotheum Berythi legerit, unum pro alio acceperit: neque enim fieri potuisse uidetur, uirum hunc perdite fame, et gradu iam antea deiectum, sedisse inter catholicos presules, ac sententiam preterea in Apollinarium suum dixisse, atque ideo illum inter eos potius numerandum puto, quos profane ordinatos Apollinarius huc illuc commeare iusserat, ut Ecclesias bene constitutas scinderent, quosque Basilius memorat, et sine populo, sine Clero obambulantes, ac nudum episcopi nomen circumferentes appellat  . Timotheus autem iste semel atque iterum Romam uenerat primo ante obitum Athanasii,  a quo etiam commendatitias ad Damasum cum attulisset simulate tunc fidei reus, litteras in Orientem retulit sue cum sede apostolica communionis testes, atque huius primi eius Romani itineris preter Leontium, Facundus Hermianensis meminit  . uenit iterum Athanasio iam defuncto ab Apollinario missus, ut secte sue negotia procuraret apud Romanum pontificem; sed Apollinaristarum fraude tunc detecta, in concilio quod habitum fuisse dixi anno 376 aut altero ineunte, Petro Alexandrino presente, tum  ipse damnatus est, ut Leontius ait  , tum qui eum miserat Apollinarius; ex quo factum, ut longe obstinatiores, et audaciores nefarii homines euaserint, ut alibi diximus; quamquam eodem tempore, quoad potuit, perseueraret ille se catholicum asserere, ac subdolis, captiosisque formulis simpliciores decipere, ut constat ex pseudo-Iulii epistola ad Prosdocium, qua uix non assequitur, ut recte, ac cum Catholicis sentire uideatur; siquidem eam ipsi Timotheo Leontius adiudicat; reiiciuntque uiri docti Lequienius, Coustantius, ac Muratorius inter eas quas Apollinariste Iulio pape affinxerunt; aliud etiam simulate ab eo religionis argumentum ducitur ex Polemii opere contra illum scripto, cuius apud Photium cod. 130 fragmentum superest, ubi Timotheus reprehenditur,  quod esse se ex Apollinarii discipulis uideri uellet, atque ea, que docuerat ille sentire, quamquam binarium naturarum predicaret, atque ad Cappadocum dogma et Italorum arrogantiam accederet.

Gregorius itaque Nazianzenus qui summum, quo tenebatur, religionis studium minime cum solio deposuerat, preter litteras ad Olympium Cappadocie presidem, alias dedit ad Nectarium Constantinopolis episcopum, rogauitque ut imperatorem adiret, moneretque, nichil Ecclesie rediturum ex eius pietate utilitatis, si eam Apollinaristarum licentiam diutius ualere permitteret ad recte fidei euersionem  . Scripsit etiam Posthumiano PP. Orientis, petiitque, ut cum episcopi in regia urbe iteratam synodum celebraturi essent, Ecclesiarum paci ab hereticis illis  potissimum labefactate, pro ea summa, qua prefectus pretorio utebatur, auctoritate prouideret, etiamsi asperius aliquid statuere necesse esset: has enim litteras agere constat, de synodo illa, quam Socrates et Sozomenus hoc anno a Theodosio conuocatam scribunt  , quia anno superiori Posthumianus nondum euectus ad Orientis prefecturam fuerat. Minime uero ego dubito, quin preterea Gregorius ad alios scripserit, ad amicos scilicet, probosque episcopos, ad eam synodum conuocatos, et ad Nyssenum precipue, quem concilio illi adfuisse scimus, ac habuisse orationem que de Abraham titulum prefert  .

uidentur uero Nectarius, et qui Constantinopolim uenerant Orientales episcopi, Nazianzeni monitis excitati,  expostulauisse imperatoris opem, ac preterea scripsisse Romano pontifici; responsio enim Damasi, que episcopis Orientem gubernantibus inscripta est, non obscure indicat plures ac simul collectos fuisse, qui communi nomine scripserant: quantum uero colligi ex eadem responsione potest, Orientales Damaso renuntiauerant, Timotheum precipue iactare se, ac in uulgus spargere, aut se minime Rome damnatum, aut iterum uelut catholicum ad communionem admissum, eaque fraude ingens sane doctrine et Ecclesiarum  tranquillitati detrimentum in presentia afferri, ac in posterum imminere, nisi illum a sede apostolica publici damnatum, ac reiectum fuisse Ecclesiis omnibus palam fieret.

Quis earum rerum euentus Constantinopoli fuerit aperte discimus ex 1.2 Cod. Theod. de Heret. proposita die 4 Septembris hoc anno, et eidem Posthumiano inscripta. Hac enim cum ceteris hereticis eo loco expressis, Theodosius Apollinarianos, quorum nulla in anteactis constitutionibus mentio fuerat, manifeste recenset, eosque uetat, ut Gregorius fieri oportere existimabat, ne collectas agant quoquomodo, ne Ecclesias constituant, neue adulterinas ordinationes habeant, atque ut a cetibus, locisque omnibus a quibus extranei sunt, expellantur, et ad terras a  quibus ortum traxerant amandentur, a quibus insuper uult ne umquam discedere iisdem liceat. Hanc synodum latamque eius occasione legem Sozomenus memorat  , eaque factum inquit alio loco  , ut hereticorum duces ex amenioribus imperii Romani locis in squalidas ac desertas regiones deportati tunc fuerint, quos inter Timotheum numerandum puto, siquidem illum Byziam regum Thracie arcem, imperatoris iussu relegatum fuisse scimus  .

Sed neque Damasum defuisse officio suo, hec eius ad Orientales epistola certiores nos facit. Hinc uero auctum est, aduersus Gregorium et Damasum ipsum, cuius auctoritatem hereticorum more, arrogantie loco habuerunt, Apollinaristarum odium, ut ex memorato Polemii fragmento uidimus, ac preterea  colligimus ex iis que Eunomius Beree in Thracia pseudo-episcopus scripta reliquit  , quibus Aegyptios, Cappadoces et Romanos perstringere audet, eo quod duplicem naturam predicarent, quam uesanus ille unam ex utraque compositam et contemperatam, ut Apollinarius delirauerat, esse asserebat.

II. Obseruandum modo est, in eadem Damasi epistola moneri Orientales ipsos, ut in fide a Niceno concilio tradita immobiles perstent. An forte Apollinariste Nicene fidei repugnabant? Hoc profecto uerissimum; Niceni enim Patres ita incarnatum asserunt Christum Dominum, ut illum etiam inhumanatum statuant, id est hominem prodiisse in simili nostre forma ac specie, anima ac mente minime carentem, ut explicat Chalcedonense concilium in allocutione  ad Marcianum imperatorem: quod etiam docemur a Leone Magno, cum scripsit, id ipsum quod a Chalcedonensi concilio de Domini nostri incarnatione traditum fuerat, apud Niceam etiam definitum antea fuisse  . Hec itaque est ratio, cur idem Damasus in priori ad Paulinum Antiochenum epistola, qua formulam prescripsit Apollinaristis, qui ad Ecclesiam reuertebantur, recipiendis accommodatam, edixit  primum atque iterum hic repetit, ut Nicene fidei subscriberent; atque hinc preterea intelligimus, cur uigilius Tapsensis, postquam scripserat, Macedonium incusasse Alexandrinam synodum, quod a Patrum sententia recessisset, noua decernendo de Spiritu sancto, que a Nicena fide tradita non fuerant, adiiciat statim, eadem quoque impietatis prescriptione contra Ecclesiam usum fuisse Apollinarium  ; nam cum negare non posset, quin Nicena eadem synodus uerbum inhumanatum fuisse diceret, Ecclesia uero huius uocis uim ita explicaret, ut uerbum humanam mentem, atque animam cum carne, ac totum perfectumque sine peccato hominem assumpsisse assereret, ac duas in una persona naturas perfecte unitas statueret, eiusque heresim euerteret, catholicam  uerissimamque interpretationem calumniatus ille est, perinde ac si aliquam Niceno symbolo additionem induceret. Hoc deinde argumentum ab Apollinario magistro suo haustum adhibuit Eutyches delirus senex, cuius uerba eodem loco Tapsensis affert: neque enim intelligere potuerunt, aut uoluerunt uesana capita, quo pacto Christus Dominus in duabus et ex duabus naturis totus esse posset, atque una persona complecti, quidquid utrique nature unite conuenit, quin due persone, ac duo filii esse, ac dici deberent: hominem itaque factum Christum Dominum, eumque perfectum hominem confitebantur cum Nicenis Patribus, ita tamen ut duarum naturarum unionem sine commixtione reiicerent, uelut nuper Nicene fidei additum dogma, ac Christum Dominum  hominem dicerent, diuina tantum perfectione perfectum, uerbo scilicet humane mentis supplente uices ad omnia, ut ait Leo Magnus, rationis officia  . Que profecto cum ita sint, nulla est solida ratio, cur ualesius  et Pagius  magnum Baronium redarguant, qui eam fidei expositionem, que in grecis actis Ephesine synodi, Nicenis Patribus librariorum forte errore tribuitur  , Latina ueteri interpretatione usus, Antiocheno contra Paulum Samosatenum concilio adiudicauerit, putaueritque Eusebium dolo malo ac studio Ariani dogmatis in ea referenda uersatum: quam deinde Baronii sententiam eruditi alii scriptores merito complexi sunt a Fabricio memorati  , ac nuper etiam cl. Bencinus, qui illam sumptam existimat ex ueteris eiusdem Antiochene  synodi encyclicis litteris  , nam cum ea fidei ecthesis Christum Dominum in duabus, et ex duabus naturis apertissime definiat, ac uelut inconcussum dogma credendum proponat, non erat cur Apollinarius, eiusque assecle Catholicos criminarentur, quod noua Niceno concilio decreta addidissent, si ea iam fides a Nicenis Patribus conscripta, ac proposita fuerat.

 uidetur nonnullis mirum atque insuetum, quod Damasus episcopos, quibus scribit, filiorum uocabulo compellet. At hoc exemplo non caret, siquidem Athanasius, Diodorum Tyri filium uocat, et amantissimum sacerdotem: ac propterea hoc concedendum tum sedis dignitati, ob quam Ambrosius Siricium Damasi successorem, parentem uocat  , tum caritati, qua idem pontifex eos in sinu suo gestare uideri uoluit, tum grandeue eius etati, cui tamen, si ad eam epistolam attendas, de consueta ingenii ui nichil interea decessisse uideatur.

Hec cum Rome agerentur Gratiano die 25 Augusti defuncto, ac Maximo per tyrannidem imperium adepto, magna rerum mutatio facta est; de qua tamen, maioris perspicuitatis, atque ordinis seruandi gratia, agendum superest sequenti ac postremo Damasi pontificatus  anno.



CAPUT XXIu. 384, DAMASI PONTIFICATUS POSTREMO, CLEARCHO ET RICHOMERE COSS.

Damasi ad ualentinianum pro Symmacho littere; de Prisciliano, et Burdigalensi synodo. Huius pontificis obitus, depositionis locus, et elogia.

Hi consules postremum signant Damasi pontificatus annum: eius siquidem tunc superstitis Ambrosius meminit in epistola ad ualentinianum contra Symmachum, cuius, cap. 20, uerba attuli, ac Symmachus ipse tunc Urbis prefectus in litteris ad Theodosium, ualentinianum et Arcadium pro se scriptis  : hic enim delatus imperatoribus, quod pretextu inquirendi  publicorum ornamentorum spoliatores, Christianos ex Ecclesie penetralibus ad tormenta rapuisset, ac de longinquis finitimisque urbibus antistites in uincula duxisset, tragicasque de ministris Ecclesie catholice questiones agitasset, specie quidem mandatis imperatorum obsecuturus, at reuera fana sua diruta, ac destructa Christiane legis iniuriis uindicaturus, ut se purgaret, Damasum innocentie sue testem dedit, qui litteris ualentiniano datis significauit Christianos nullam omnino a prefecto contumeliam passos; Symmachus addit, inter plures quos in custodia habebat uariorum criminum reos, nullum fuisse repertum christiane legis cultorem: quod uiri ab ea religione alieni testimonium eorum temporum mores haud parum commendat.

 Nunc ut ad annum elapsum reuertamur, quin grauissimam Damaso molestiam attulisset Gratiani interitus, uix dubitauerit, qui secum reputet optimum illum principem ab eo pontifice filii loco habitum. Accesserat preterea ad egritudinis cumulum feda Ecclesie facies ob impia Priscillianistarum facinora. Hi enim corrupto Macedonio officiorum magistro, sedes a quibus eiecti fuerant iterum occupauerant, tractoque ad suas partes uoluentio Hispaniarum  proconsule, rerum domini effecti, catholicos aliquot episcopos ad fugam compulerant. Quamquam itaque Maximus, dum hec agebantur, in Gallias penetrasset, Gratianum magna celeritate oppressisset, Gallias sibi ipsas, ac Hispanias adiunxisset, pontifex tamen ad eum minime scripsit, siue graui casu perculsus, siue consilii inops et dubitans, ne ualentinianum Iustine matris artibus in religione tunc nutantem, a Catholicis magis alienum faceret, atque ad Arianorum partes prorsus impelleret. Ex eiusdem igitur Maximi litteris ad Damasi successorem, non diu post usurpatum imperium datis intelligimus, Siricium ipsum primum in scribendo fuisse, ac nouum principem ad catholice fidei defensionem cohortatum esse. Cum uero Maximus Siricio rescribens, se statim ac in Gallias aduenit, religioni, quam sceleratorum labe  pollutam deprehenderat, opem celeriter attulisse asserat, hinc merito uiri docti conficiunt Burdigalense concilium ad annum 384 Damasique pontificatum referri oportere: cum enim non diu post Gratiani obitum Treuiros Maximus uictor ingressus sit, atque eum Ithacius episcopus illico accesserit, cum statim deinde collapsis Ecclesie rebus restituendis consilia, manumque admouerit Burdigalensis synodus, anno 383 conuocari, eique omnes sequenti anno adesse commode potuerunt, Damaso nondum defuncto. Hinc ego uix dubito quin omnia ad illum relata de more fuerint; at fractas senio, tristitia morboque uires in causa fuisse puto, cur hoc negocium successori expediendum reliquerit, quod Siricius statim ac pontificatum iniit, diligenter aggredi  uisus est, ut ex memoratis ad eum Maximi litteris a Baronio  productis constat; quas, ut obiter dicam, si quis attente legat, uideatque Priscillianistarum scelera non argumentis, neque suspicionibus dubiis, uel incertis, sed ipsorum confessionibus inter iudicia prolatis in aperto posita, eaque in gestis ad eumdem pontificem transmissis exposita; si quis etiam omnes, eorum temporum historias consulat, secum profecto statuet, quam leuiter, ne dicam temere, Beausobrius eam hominum fecem, turpemque eorum causam defendendam susceperit; dignum prorsus patella operculum  ; sed iam ad finem pergo.

Damasus itaque post 18 in pontificatu exactos annos, menses duos, ac dies decem, prope octogenarius,  ut Hieronymus ait  , rebus humanis ereptus est, die scilicet 10 Decembris, qua uetustissima kalendaria eius depositionem collocant. Sepultus fuit iuxta matrem suam ac germanam in basilica a se excitata, uia Ardeatina in Catacumbis; cum uero locum ipsum, uiris clarissimis Boldetto et Marangonio facem preferentibus, quasi digito ostenderit illustrissimus Aesinus episcopus, eoque lectorem non sine multa uoluptate manu ducat  , ego plura non addam.  Quamquam cum idem cl. Marangonus rem totam narrauerit iterum in Commentariis ad Chronologiam Romanorum pontificum in picturis Ostiensis basilice superstitem, que nuper prodierunt, eius ipsius uerbis uelut futuram lectori iucundiorem, descriptam dabo: Qui etiam sepultus est uia Ardeatina in basilica sua, iuxta matrem suam et germanam . . . Situm eiusdem basilice inter cemeterium Callixti, seu Pretextati, et uiam Ardeatinam, putamus nos detexisse anno 1736, una cum sepulcris tum etiam matris atque sororis. Cum enim anno ipso fossores eminentissimi cardinalis uicarii sub custode Marco Antonio Buldetha in ea parte cemeterii operi incumberent, sub uinea tunc Margarite Bellotti sita inter uiam Appiam, et Ardeatinam, inuenerunt sarcophagum marmoreum ex candidissimo  Pario lapide figure oualis, palmorum fere 14 longitudinis, sex altitudinis, latum quinque, cuius prospectus spiralibus undis in fronte exornatus erat, et utrinque desinens in pregrandis forme duos leones affabre sculptos. Ex hoc iamdiu corpus diligenter extractum fuisse apparebat, sed coopertum tamen erat pregrandi, sed diuersi generis marmore effracto, quo super erecta fuerat fabrica lateritia, que pertingebat usque ad superiorem partem cubiculi: iuxta uero sarcophagum in superiori parte aderat ianua parua, per quam patebat aditus in non admodum amplum cubiculum, Xu fere passuum latitudinis, totidemque longitudinis et altitudinis; in cuius fronte aderat alter simplex marmoreus sarcophagus, sicuti in latere similis forme alius, qui pariter uacui reperti sunt. Post paucos etiam dies non  longe ab ipso mausoleo reperta fuit quedam ampla scala, seu descensus, per quem ipsummet uas marmoreum introductum olim fuit in cemeterium. Hisce attente consideratis in animo fuit nobis explorare quodnam in superiori parte huius loci adesset edificium, quod fulciretur eo muro, seu columna structili constituta supra grande illud marmoreum sepulcrum; unde reperimus adesse antiquam formam Ecclesie longitudinis palmorum fere 60, in cuius parte septemtrionali exstant tres abside circulares; unde dignoscitur eam olim exstitisse Ecclesiam, que locum superiorem tum cubiculi inferioris, tum sarcophagi occupabat: insuper cognouimus illam fuisse olim depictam ex quibusdam residuis coloribus, qui adhuc supersunt. Ex his igitur probabilibus coniecturis iudicauimus hanc esse potuisse basilicam  S. Damasi, sub qua S. pontifex matrem, sororemque defunctas sepeliuit in supra memorato cubiculo cemeterii, iuxta quas et ipse sepeliri uoluit in ea parte cemeterii, que postea Damasi appellata fuit, prope uiam Ardeatinam. Baronius epitaphium profert ex peruetusto codice Treuirensis bibliothece a Browero exscriptum, quod sibi ipsi, si codici fides, Damasus fecerat. Illud iterum Sirmondus inter opera Theodulphi Aurelianensis lib. II, carm. 14, in obitu Damasi inscriptum, ac postremo Sarazanius edidit: quod tamen an reuera tumulo incisum fuerit, nunc incerta  res est, amisso scilicet, disiectoque superiori lapide sarcophagi, in quo eum pontificem depositum fuisse coniiciunt uiri illi clarissimi. uaticane Ecclesie codex, cupientem dissolui, febri correptum, sumpto corpore et sanguine Domini, eleuatisque in celum oculis ac manibus orantem obiisse illum refert, que forte est causa, cur eum febricitantes patronum aliquando elegerint  . Huius sanctissimi, ac sapientissimi pontificis in tuenda catholica fide constantiam, in moribus integritatem erga pauperes oppressosque episcopos misericordiam, atque humanitatem, christianam humilitatem, doctrinam, sacrorum edificiorum curam, aliasque preclaras uirtutes, allata per Sarazanium ac P. Coustantium Grecorum ac Latinorum Patrum testimonia, ac eius preterea que supersunt  scripta, ita commendant, ut frustra sint omnes antiquorum, ac recentium hereticorum aduersus illum calumnie.



§ I.---Damasi scripta referuntur. Cur Marius Mercator Bonosum ab eo Pontifice predamnatum dixerit; an Bonosiaci Photiniani fuerint, an eius tantum heresis suspecti habiti sint?

Hieronymus inter scriptores ecclesiasticos Damaso locum dedit, eiusque elegans in uersibus componendis ingenium, multaque in eo genere opuscula laudat  . Alio loco memorat que de uirginitate, metro prosaque composuerat, Eustochiumque monet ut ea legat non secus ac Tertulliani, Cypriani et Ambrosii scripta  . Hec opuscula Baronius Ireni sorori ab eodem inscripta fuisse putat, quod tum preterea  acta eiusdem uirginis a Bollando producta, tametsi haud magni ponderis sint, confirmant  . Eginhartus, cuius alio loco testimonium attuli, acta SS. Petri et Marcellini ab eo pontifice ad nos transmissa asserit; sed que nunc apud Surium, et Bollandianos ad diem 2 Iunii referuntur, alium auctorem habent. Quia uero in actis ipsis legimus Dorotheum, a quo SS. martyres percussi fuerant, penitentia peracta ad baptismum admissum sub Iulio, qui Pontificatum iniit anno 337; uideri posset, Damasum pubertatem egressum ac plus minus triginta annorum fuisse, eum ea scripsit, secus ac ipse de se et Eginhartus ait  ; at cum fieri facile possit, ut Dorotheus ille, seu coacte, seu sponte per plures annos inter cathecumenos manserit, sua proinde tum actis, que Tillemontius  et Bailietus frustra sollicitant, ac cl. Mazochius egregiis notis illustrat  , tum Damasi dictis fides constat. Oldoinus huic preterea pontifici adscribit de Fide contra hereticos librum unum, ac de Trinitate libellum unum, quem ms. uerderius, et Posseuinus Constantinopoli uidisse aiunt. At eum de Fide contra hereticos librum, illum ipsum fuisse puto quem Trithemius etiam indicat, alteram scilicet ad Paulinum epistolam, de qua a me actum est cap. 15. Libellus uero de Trinitate, aliud fortassis non est quam symbolum Damasi nomine sepe inscriptum, de quo mox dicam.  Ex iis tamen, que supersunt fragmentis, liquido constat, huic egregio pontifici, nec ingenii, nec iudicii, nec doctrine presidium defuisse, neque immerito cum Ambrosio et Cypriano, a Theodoreto eiusdem doctrine gratia comparari  .

Ceterum, quamquam ille grauissimis Ecclesie uniuerse expediendis negotiis occupatus haud multa, et preter necessitatem scripserit, in causa tamen fuit, et plura Hieronymi opuscula, quibus forte caruissemus, a nobis possideantur, ut sunt tractatus de Seraphim, bine Origenis homilie in Cantica Canticorum, liber Didymi de Spiritu sancto, ac de perpetua B. M. uirginitate contra Heluidium, quem ab eo pontifice lectum antea probatumque Hieronymus ipse innuit in litteris ad Pammachium  . Heluidius ipse  tunc preterea ab eo pontifice uidetur eiectus ab Ecclesia fuisse, siquidem Marius Mercator Bonosum a Damaso predamnatum scripsit, in Heluidio scilicet, ut ego coniicio: enim uero Bonosum ob eam quam Heluidius professus fuerat, heresim a Siricio reprehensum constat epistola ad Anisium Thessalonicensem, quam Ambrosio pridem inscriptam, Holstenius huic pontifici restituit  . Me non latet, Mercatorem ipsum scribere, Bonosum, Ebionis, Pauli Samosateni, ac Photini exsecratum dogma secutum esse; Gelasium preterea, ac Arelatensis II concilii Patres, Bonosiacos eodem cum Photinianis ac Paulinauistis errore abreptos asserere. At hoc factum, quia cum ii perpetuam B. M. uirginitatem cum Heluidio negarent, merito in suspicionem uenerant, de non seruata in  ipso etiam partu integritate ipsius Deipare, eoque ex capite cum Photino et Ario facere uidebantur, ac Deum puri hominis loco habere, ex quadam dumtaxat nefarii dogmatis consecutione. Hoc innuit Siricius ipse cum eos, ait, qui hoc adstruunt, aliud nichil adstruere, quam Iudeorum perfidiam; atque hec preterea est ratio, cur Ambrosius, cum perpetua B. M. integritate aduersus Bonosum ipsum, Filii quoque diuinitatem defendendam suscepit  , optimo scilicet, sapientique consilio aduertens, quam hec duo inter se arcte coniuncta, ac colligata sint; atque hinc preterea factum, ut Arelatensis II synodus, que Photinianos et Bonosiacos ex eodem errore uenientes dixerat, illos ad Ecclesiam redeuntes baptizari, hos uero ueluti iure suspectos, si interrogati fidem nostram  ex toto corde confessi fuerint, cum chrismate, et manuum impositione, Can. 17 et 18, recipiendos statuerit; sed iterum ad rem.

Ut Damaso hos Hieronymi tractatus; ita Hieronymo debemus binas Damasi epistolas, quas ille inter suas seruauit integras, atque eius preterea, que est de Filio luxurioso et frugi, partem. Que integre supersunt suo loco recensui. Postreme uero, que periit, eam quam Hieronymus retinuit, ut Damasi propriam, hoc loco partem affero  . Ais quis est iste in Euangelio pater, qui duobus filiis substantiam  diuidit? Qui duo sint filii, qui maior, siue minor? Quomodo minor acceptam substantiam cum meretricibus dissipat? Fame facta a principe regionis preponitur porcis, siliquas comedit, ad patrem redit, accipit anulum et stolam, et immolatur ei uitulus saginatus? Quis sit maior frater, et quomodo de agro ueniens susceptioni fratris inuideat? Et cetera que in Euangelio planius explicantur. Addis insuper, Scio multos in hac lectione diuersa dixisse, et fratrem maiorem Iudeum, minorem existimasse Gentilium populum; sed quero, quomodo Iudaico populo possit aptari: Ecce tot annis seruiui tibi, et numquam mandatum tuum preterii, et numquam dedisti mihi hedum, ut cum amicis meis epularer; et illud, Fili, tu mecum semper es, et omnia mea tua sunt: si autem, ut ais, de iusto et peccatore  uoluerimus esse parabolam, iusto non poterit conuenire, ut de salute alterius et maxime fratris contristetur. Quid uero ad hec proposita dubia Hieronymus responderit, ex eadem epistola cupido lectori constare poterit. Alie circumferuntur Damasi eiusdem ad Hieronymum, et Hieronymi ad Damasum epistole; sed quin utrique falso adscripte sint uix est qui dubitet. Eiusdem etiam generis sunt, quas huius pontificis nomine ad Stephanum archiepiscopum et concilia Aphrice, ad Prosperum Numidie prime sedis episcopum, ad episcopos Italie, et Aurelio episcopo, Sarazanius edidit numero 8, 9, 11 et 12. Hinc Petrus Coustantius merito eas omnes reiicit a numero epistolarum Damasi a se editarum, cuius ego aliorumque iudicium secutus, illas dumtaxat, que certe prorsus,  et minime dubie fidei sunt, retinui.

At fructum precipuum, quem huius pontificis in sacras litteras studium ab Hieronymo obtinuit, ego facile collocauerim in noui Testamenti ad Grecos codices, et Psalterii iuxta LXX castigatione. Quid in noui Testamenti emendatione prestiterit Hieronymus, explicat ipse in prefatione ad eumdem Damasum, ex qua preterea colligimus, que fuerit, et quanta consilii ab eodem capti necessitas et utilitas. Psalterium uero, cuius ipse S. Pater meminit in epistola ad Paulam, et Eustochium, illud ipsum esse creditur, quo una dumtaxat uaticana basilica nunc utitur, Romanum deinde appellatum, quod ab initio esset Romani cleri proprium, eique a Damaso traditum: hinc idem Hieronymus aduersus Rufinum ait,  Psalterium quoque certe emendatissimum iuxta LXX interpretes nostro labore, Roma suscepit, Damasi nempe iussu, quem preterea hac accepta occasione diuinam, ut Anastasius ait, ordinasse psalmodiam, putant uiri docti, recto scilicet psallendi per Urbis ecclesias ordine constituto. Huic deinde illud successit, quod S. Pater Bethlhemi positus ex Hebreis fontibus uertit, ac ubique preterquam in uaticana eadem basilica postremo obtinuit; qua tamen de re, ne quid ego amplius addam, fecit labore suo uir cl. abbas Antonius Martinettus eiusdem basilice presbyter  beneficiatus, singulari eruditaque dissertatione de Romano Psalterio inscripta, quam te, si lubeat, consuluisse non pigebit.

Sed hec, que ego attigi, iuuat nunc in gestis eiusdem Damasi ex archiuio uaticane ipsius ecclesie uberius expressa referre: Sciens uirum  in omnium diuersitate linguarum sufficienter instructum, cepit eum ad explanationem diuinarum Scripturarum impellere, et questionibus difficillimis pulsare. At ille libenter obediens, multa posteris profutura eius nomini dedicauit, quorum quedam inter eius epistolas continentur, ut sunt solutiones quarumdam questionum libri Genesis, homilie in Canticum canticorum, de Hosanna liber unus, de morte Ozie, de Seraphim et Calculo liber unus, et de Prodigo filio liber unus. Seriem quoque quatuor Euangeliorum, diuersorum  arbitrio confusam ad rectam lineam eius iussione reduxit, sed et psalterium iuxta LXX interpretes de Greco transtulit in Latinum, cuius postea meram ueritatem non ex aliarum linguarum riuis turbidis, sed ex ipsa fontis Hebraici puritate transfudit. Que quidem translatio, licet in ecclesiis non cantetur, usu pristino preualente, ad euitandam tamen Hebreorum illusionem multum prodest. Epistolarum autem eius ad eumdem incertus est numerus, nec scientie nostre pre multitudine subiacet: quod utique uolens innuere uir ille doctissimus, in quodam loco sic ait: B. M. Damasus meus sermo erat, et in Apologetico ad Pammachium, quam sapiens fuerit beatus Damasus, quam pudicus sic commemorat: dum aduiueret S. M. Damasus, librum contra Heluidium de B. Marie uirginitate  perpetua scripsimus, in quo necesse nobis fuit ad uirginitatis beatitudinem preferendam, multa de molestiis dicere nuptiarum: num uir egregius, et eruditus in Scripturis, uirgo uirginis Ecclesie doctor aliquid in illo sermone reprehendit? Sed et beatus Damasus plures luculento stylo scripsit epistolas, quarum quedam inter epistolas Hieronymi continentur. Scripsit et passionem SS. Marcellini, et Petri, quam sibi eorumdem spiculatorem in sua adolescentia asserit tradidisse. Librum quoque de laude uirginitatis uersu prosaque composuit, sed et summam quorumdam uoluminum, tam Noui Testamenti, quam ueteris, hexametris uersibus composuit.

Sarazanius operibus a se editis addidit acta Damasi, seu potius lectionaria, que ex uallicelliane  et uaticane Ecclesie archiuio Baronius sepe memorat; at ex iis, si pauca excipias, que suo loco ego minime neglexi, uix colligas unde diuturni huius pontificatus atque eorum temporum historiam illustrare possis; atque hinc coniicio acta ista etatis esse a Damaso longissime remote, atque ob eam causam censui illa omitti sine dispendio posse. Hoc tamen dumtaxat te monitum uolui, uite Damasi, quam Sarazanius primo loco impressam dedit, initium deesse, quod ego ex antiquo uaticano cod. olim S. Marie Rotunde, ut Holstenius annotat,  exscriptum, in Barberinam BB. illatum, tibi sistendum hoc loco censui, ut diiudices quanta eius etiam auctoritas esse posse uideatur.



uITA ET ACTUS B. DAMASI PAPAE.

Imperante Constantio filio Magni Constantini, Liberius urbis Rome presidebat episcopus, qui mira quidem sapientia et uirtutibus tempore quodam enituit, ita quidem ut Constantinum Christiani nominis inimicum publice redargueret, asserens eum post Christiane professionis susceptionem, famulis omnipotentis Dei emolumenta non incommoda conferre debere: unde iratus Constantinus eum quasi in exsilium deportari precepit extra ciuitatem, et habitauit extra milliario tertio in cemeterio, quod dicitur Nelle uia Salaria. Sed humani generis inimicus sensum Liberii commutauit, adeo  ut heresi Constantii consentiret: fuerat namque Constantius rebaptizatus ab Eusebio Nicomediensi in Aquilone, uilla in Arianorum dogmate, sed, Domino Ecclesie prouidente pacem, in Nicomedia mortuus est, et cessauit persecutio. Regnante autem ualentiniano, etc.

Preter hec duplex circumfertur Damasi nomine inscriptum Symbolum, particulam Filioque exprimens. Alterum illud est, quod Hieronymo etiam attribuunt mss. aliquot codices. Alterum uero in Florentini concilii disputationibus coll. 23 et a Gennadio prolatum est  . Primum tum Hieronymo, tum Damaso abiudicant critici ob eam potissimum rationem, quod additio eius particule recentioris etatis est; que tamen ratio haud decretoria profecto est, quia cum ea fuerit eorum etiam temporum fides, ut  ex Hieronymi ipsius, Ambrosii, Hilarii, aliorumque Patrum scriptis liquet, nichil prohibet, iudice Allatio  , quin Damasus in priuata sue fidei ecthesi ea formula uti potuerit, que preterea eius etatem sapit, et a scriptoribus octaui seculi laudata est. Alterum quod in concilii Florentini disputationibus laudatum dixi, maiorique in pretio uidetur haberi a Lequienio, ueluti ex antiquissimo exemplari productum  , aliud nichil est, quam pars libelli, qui inter Augustini opera legitur, in Toletani concilii calce cap. 40, quamquam codex hic particula illa, Filioque, careat. Mihi uero in tanta codicum atque opinionum uarietate, cum etiam illud mecum reputarem parum inde laudis aut accessurum, aut Damaso decessurum, preterquam quod nulle in utramque partem  satis ualide rationes, sed leues tantum coniecture afferri possint, nichil statuere uisum est. Nihil etiam attinet de Pontificali uerba facere, quem Damaso, cuius falso fert nomen, eruditi omnes abiudicant: quod uero ad Bucherianum catalogum spectat, qui in Liberio nondum e uiuis sublato desinere uidetur, quamquam nulla est causa cur ab eodem Damaso tunc diacono scriptus esse non possit, ut nonnulli censent, ita etiam nulla est certa ratio cur hoc ab eo factum dicamus: quamobrem ad alia eiusdem scripta progredior.



§ II.---Multa Damasus scripsit, que periisse constat; ex iis que supersunt, epigrammata aliquot illustrantur; alia pauca Damaso eidem uindicantur, alia appendicis loco referuntur.


Carminum que Damasus composuit, ut de iis etiam pauca dicam, maior pars amissa periit, siquidem ea desunt que de uirginitate scripsit, et in uetus et Nouum Testamentum. Preterea neque omnia habemus, quibus ornauit memorias martyrum, ut ex hoc uigilii pape testimonio constat.

DE SS. MARTYRIBUS uITALI, MARTIALI ET ALEXANDRO.

Dum peritura Gethe posuissent castra sub Urbem,
   Mouerunt sanctis bella nefanda prius.
Totaque sacrilego uerterunt corde sepulcra,
   Martyribus quondam rite sacrata piis.
Quos monstrante Deo Damasus sibi papa probatos,
    Affixo monuit carmine iure coli.
Sed periit titulus, confracto marmore, sanctus,
   Nec tamen his iterum posse latere fuit.
Diruta uigilius nam posthec papa gemiscens,
   Hostibus expulsis, omne nouauit opus.

Quin igitur ob eamdem causam atque eodem naufragio alia multa lapidibus incisa perierint, ego minime dubito, atque illud pre ceteris, quod inscripsisse debuit Alexandri episcopi et fortissimi martyris sepulcro, siquidem illum uigesimo milliario a uia Claudia ad Urbem ab eodem pontifice translatum: ac in noua Crypta reconditum memorat Adonis Martyrologium ad diem 26 nouembris: immo uero ea ipsa, que superfuerunt, ac nunc possidemus uariis temporibus, ac locis detecta, atque hinc inde paulatim collecta fuisse constat. Nam que  priora lucem uiderunt, inter christianos petas ab Aldo editos uenetiis 1502, in-4o, ac rursus per Georgium Fabricium Basilee 1562, paucissima sunt. Tum deinde paulo auctiora prodierunt in ueterum petarum corpore Geneue 1611, 2 uol. in-4o; et Londini 1713, in-fol. At omnium diligentiam superauit Martius Milesius Sarazanius Rome 1638, qua ego editione utor. Hic enim tum ea retinuit que publicam lucem iam conspexerant, tum plura alia addidit que numerum quadragenarium complent; nam que in anteactis editionibus legebantur, hec sunt dumtaxat: 1o de Paulo apostolo, 2o de Agnete 3o de eadem, 4o de Andrea apostolo, 5o de Agatha, 6o de Felice, 7o de Nomine Iesu, 8o de eodem, 9o de Christo, 10o de Ascensione Christi,  11o de cognomentis Saluatoris; quamquam Sarazanius, qui hec ex Baronio et ex Palatinis membranis a Grutero editis fere omnia accepit, alia duo iis adiicere potuisset, que cum Damasum, nisi ego fallor, auctorem habeant, collegi ego, ne diutius a ceteris diuulsa, ac sine patre essent.

In his autem recensendis ordinem ab eodem Sarazanio seruatum paululum immutaui. Nam, quod ille non tanti esse putauit, ut faceret, ego primum iis, qui in laudem Dauidis sunt, uersibus locum dedi, quod profecto hexametrum carmen unum forte ex iis superest, que Damasus in uetus  Testamentum composuit: tum ea locaui que de Deo sunt, de SS. Apostolis deinde, ac Romanis pontificibus. Transeo deinde ad martyres, ac primo loco Laurentium recenseo, uelut illum quem Damasus precipue coluit, ac ceteros deinde; postremo uero illas, que supersunt, inscriptiones colloco: sed prius de iis lectorem nonnulla monitum uolo, que tum carminibus ipsis, tum ecclesiastice historie lucem aliquam affundere posse existimaui ne prolixior in notis deinceps sim.

I. Carmen itaque de Christo Seruatore, inter opera cl. Claudiani etiam impressum legitur, quem propterea Christianum fuisse Barthius opinatus est: at quoniam uossius et Colomesius ad Giraldum, Damasi nomen in quibusdam mss. preferre asserit,  ac Damaso preterea attribuit del Rio in calce coniecturarum ad Claudianum  , ego etiam quidquid Sarazanius dubitet, Damaso asserui: nam quin Claudianus alter, Mamercus scilicet, eiusdem auctor uideri possit, faciunt postremi hi uersiculi:

. . . . . Mox ethereas euectus in auras,
Purgata reparans letum te luce, Parentem
Augustum foueas festis ut sepe diebus
Annua sinceri celebret ieiunia sacri.

Si enim rationem temporum tecum ineas, uix statuas, cuinam ex imperatoribus, qui cum Mamercus scriberet ac floreret rerum potiti sunt, aptari illi commode possint. Hinc uero colligas, quam uetus mos ille fuerit, cuius in Marculphi formulis mentio est, ut episcopi in solemnioribus anni celebritatibus missis ad reges litteris fausta omnia apprecarentur.

 II. Que de Apostolis agunt, tria sunt. Primum, quod de S. Paulo inscribitur, atque illud, ex iis forte unum, que ad Nouum Testamentum pertinent, uen. card. Thomasius in Hymnario, cani solitum fuisse notat in eiusdem apostoli conuersione, postremis duobus omissis uersiculis. Alterum, quod de S. Andrea est, an Damasum auctorem habeat Sarazanius ambigit, nulla, ut mihi uidetur, de causa, siquidem in omnibus eius operum editionibus legitur; atque illud etiam cani alicubi consueuisse colligimus ex ueteri Mozarabica liturgia, quam Iosephus Blanchinus uir clarissimus edidit, addita dumtaxat ad usum chori doxologia.

III. Postremum, quod ad Apostolos attinet, Catacumbis ad S. Sebastianum, ubi sacra Petri et Pauli  corpora iacuerunt, inscriptum legebatur, atque hoc illustre Damasi testimonium, si cetera deessent, eos reuincit manifesto, quibus ea de re incertus adhuc animus esse posset. Ceterum quo tempore eadem sacra pignora ad Catacumbas allata, ac iterum inde accepta, antique primeque sedi restituta fuerint, obscura et perplexa res est. Consule, si placet, presules eruditissimos Blanchinum et uignolium in notis ad Cornelium, cui Anastasius hanc laudem attribuit ac Romam subterraneam uiri clar. Bottarii alterius ex uaticane bibliothece custodibus  ; si uero causam queris, cur tamdiu  in Catacumbis fuerint, Gregorius Magnus hanc attulit: De corporibus uero BB. AA. quid ego dicturus sum, dum constat quia, eo tempore quo passi sunt, ex Oriente Fideles uenerunt, qui eorum corpora sicut ciuium suorum repeterent, que ducta usque ad secundum ab urbe milliarium in loco, qui dicitur ad Catacumbas, collocata sunt: dum exinde leuare omnis eorum multitudo conueniens niteretur, ita eos uis tonitrui atque fulguris nimio metu terruit atque dispersit, ut alia denuo nullatenus attentare presumerent  . Addit sacra hec pignora a Romanis deinde leuata, ac prioribus in locis recondita, sed nec tempus exprimit, nec quo auctore id factum. Hoc ipsum itaque, quod Gregorius aperte explicat, Damasus haud obscure indicat, cum ait:

 Discipulos Oriens misit, quod sponte fatemur,
Roma suos potius meruit defendere ciues.

Me non latet, narrationem hanc prostare etiam in Actis Petri, a Florentino Marcelli cuiusdam nomine, ac deinde a Fabricio inter apocrypha Noui Testamenti scripta editis, in quibus preterea adiicitur sacra corpora nouemdecim mensium spatio in Catacumbis iacuisse, quod Gregorius Magnus siluit. Sed ego ob eam impostoris audaciam non inducar, ut apertum hoc et antiquissimum ea de re Damasi testimonium inter incertas traditiones, siue ut Pearsono placuit, inter fabellas reiiciam. Primo enim existimo, que pseudo-Marcellus de sacris AA. corporibus sub Actorum finem narrat, pannum esse recentius iis assutum: siquidem pseudo-Abdias, falsarius  alter, quamquam Petrum a Marcello discipulo e cruce depositum, ac in uaticano sepultum scribat, hac tamen de re ne uerbum quidem habet: suspicor autem additamentum hoc sumptum ex historia, quam Carolo Magno regnante in Gallicanis ecclesiis Mabillonius lectam probat  , atque actis illis deinde insertam; atque hoc, ut ego iure suspicer, facit idem utrobique expressum spatium temporis, quo AA. corpora in Catacumbis iacuisse dicuntur, nouemdecim scilicet mensium: deinde pseudo-Marcellum illum, aut Damaso, aut Gregorio Magno nemo antiquiorem dixerit, ut uiri illi grauissimi sua ex impuro hoc fonte hausisse uideri possint: quin potius in eo figmento tantam prodit impostor ille Romanarum rerum inscitiam, tantam preterea styli crassitiem, ut  nedum Damasi aliorumque eius seculi Patrum etatem equare, sed ne sequiora quidem tempora excedere uideatur; unde fit, ut ille ex probatis potius, confirmatisque traditionibus ueri aliquid acceperit, quo suas incrustaret fabulas. Sed de his satis. Eiusdem Pretextati cemeterii uestibulo inscriptum fuerat carmen aliud de Sepulcro suo dictum, quod huic propterea coniunximus: quos autem eo carmine preter Sixtum eiusque socios Damasus exprimat, incertum est. Cinsildensis monachus a Mabillonio editus, ubi Sixtum, ibi Fabianum, Anterum et Miltiadem  collocat: Malmesburiensis, Stephanum, Zephyrinum, Eusebium, Eutychianum, Dionysium. Pontianum, ac Lucium addit, quorum alii martyrio coronati fuerant, alii in pace obierant, ac proceres et sacerdotes summi fuerant, atque ideo pre ceteris indicati eo loco uideri possunt.

Iu. Que ad Romanos pontifices carmina attinent, quatuor sunt, iisque Stephanus, Marcellus, Eusebius et Marcus laudantur. Que de Marcello et Marco agunt, Baronius ac Sarazanius iam produxerant: quamobrem alia duo nunc primum sub eiusdem Damasi nomine, atque inter eius scripta prodeunt. Certe epigramma primum, quin illum pontificem auctorem habeat, uix me dubitare sinit tum stylus, tum prior ille uersiculus, qui Damaso sepe placuit,  atque aliis in locis legitur. Eo uero Stephanum papam ac martyrem designari facile deprehendet, qui cum Actis conferat a Baronio productis  . Hic siquidem cum christianos in cemeterio Callixti congregatos ad martyrium fortiter tolerandum cohortaretur, a militibus eo immissis in sua sede decollatus est, atque eodem loco sepultus a suis, illesis tunc dimissis, atque orbitatem dolentibus, ex quo coniici potest, Stephanum sub ualeriano passum, qui in episcopos, presbyteros et diaconos potissimum, gladio incontinenter animaduerti iusserat  . Eam itaque sedem sanguine respersam, eodem in cemeterio diu seruatam, ineunte hoc seculo ab Innocentio XII, Cosimo III, magno Etrurie duci dono datam, ac Pisas translatam, collocatamque in ecclesia clarissimi  Equitum Ordinis sub eius pape et martyris nomine, describit Damasus cum ait:

Hic positus rector celestia iussa docebam.
Siquidem, ut Augustinus ait, sedens Dominus docet quod pertinet ad magisterii dignitatem  : atque hinc colligas Actorum illorum fidem, quod saltem ad genus martyrii attinet, a criticis intemperantioribus temere ac frustra sollicitatam. In eodem Palatino codice legitur epigramma de Nemesio martyre, de quo in eisdem Actis sermo. An uero Damasum auctorem habeat, ego non assero: illud tamen iterum affero, tum ut eorum Actorum fides magis constet, tum preterea, ut uideas, quantam in iis describendis epigrammatis incuriam collector attulerit:

Martyris hic Nemesi sedes per secula floret,
    Serior ornatu, nobilior merito.
Incultamque pridem dubitatio longa reliquit,
   Sed tenuit uirtus, asseruitque fidem.
Effera quem rabies neglecto iure sepulcri,
   Sanctorum tumulos, preda furentis erat.
Postremi enim hi duo uersiculi leguntur etiam in eo carmine quo Chrysanthus et Daria laudantur.

u. Ex Marcelli pape et martyris inscriptione discimus, ceptam sub Cornelio de lapsis recipiendis controuersiam, licet confectam tunc et definitam ob eorum, qui deinde ceciderant, proteruiam iterum excitatam sub eo pontifice; atque ex sequenti carmine,  ad Eusebii etiam successoris etatem protractam atque ampliatam; siquidem uterque a tyranno in exsilium pulsus est, ob apostolicam in seruanda Ecclesie disciplina constantiam. Intelligimus etiam, cur idem Marcellus Titulos 25 in urbe propter baptismum, et penitentiam multorum constituisse dicatur ab Anastasio, et cur preterea tentus et coarclatus fuerit, eo quod ordinaret Ecclesiam: enim uero hec omnia collapsam precedentium persecutionum causa penitentie disciplinam ab eo restitutam demonstrant. Cur uero Damasus eodem carmine martyrium sileat, atque unum Marcelli exsilium referat, hanc ego causam fuisse puto, quia scilicet Donatiste, quorum haud exiguus Rome erat numerus, pontifici huic per summum scelus dicam traditoris impegerant,  quorum Damasus calumniam ut palam faceret, excelsum eius aduersus lapsorum audaciam animum, ac toleratum eorum uitio magna fortitudine exsilium commemorat et laudat.

uI. uenio nunc ad Eusebianam sepulcralem epigraphen, quam ex antiquis inscriptionibus Baronius produxit, et ad Eusebium presbyterum retulit  . At cum ea, que ad hunc Eusebium presbyterum attinet, omnia prorsus incerta sint, ac magnis tenebris obruta  , ego uirorum grauissimorum Tillemontii, Coustantii ac P. Orsi apostolici palatii magistri nunc meritissimi, cum quo me sentire gauisus sum, iudicium secutus, carmen hoc tum Damaso attribuo, tum Eusebium papam in eo laudari censeo. Id uero iure factum diiudicabit, ni fallor, qui carmen  ipsum, cum eo quod de Marcello est, conferat, uideritque utrumque ita sibi simile, ut iisdem sententiis ac pene uerbis constet. Nec a mea me sententia deterret, quod Eusebius papa in Callixti cemeterio sepultus dicitur in indiculo Bucheriano, ille uero, de quo in hoc carmine agitur, in Sicilia defunctus sit: potuit enim Eusebius pontifex ex Sicilia, ubi decesserat, ad Urbem transferri, ut factum de Pontiano ex Sardinia legimus. Quin uero si quis hoc pro certo habebat, a uero uix ipse aberrauerit: Bucherianus enim alter Romanorum pontificum Catalogus, Eusebii mortem consignat ad diem 17 Augusti; aliam uero causam expone, si uales, cur eius depositio dilata fuerit ad diem 26 Septembris. Hinc patet pontificem illum in uetustissimis aliquot martyrologiis a Florentinio indicatis   inter martyres iure meritoque annumeratum, ac certum huiusce rei argumentum Damaso potissimum acceptum, ferri oportere. Si aliquod exstaret de Heraclio illo, qui lapsos dolere uetuit, in ecclesiastice historie monumentis uestigium, aut si iudicis, sub quo Eusebius pulsus est, nomen exprimeretur, in maiori forte luce res collocari posset. Heraclium Rufinum, siue sit ille Statius, siue Aradius,  Urbanam prefecturam administrasse legimus sub Maxentio anno 310-311  , ac nichil obstat, quominus ille sit, cuius in eo carmine mentio est, quiue innocentis et integerrimi pontificis pena et exsilio gliscentem in Urbe furorem ac grauissimam seditionem compesci posse existimauerit. Quidquid autem sit, ad hec potissimum aduerti uelim, primo magnas a lapsorum contumacia excitatas tunc temporis in Ecclesia turbas, quod etiam liquet ex Arelatensis concilii can. 3, quo repressi sunt. Secundo Eusebium illum a Damaso rectorem dici, quo uerbo Romanos pontifices designare ille solet. Tertio denique, quod hic rector, ob eam ipsam, ob quam Marcellus causam, pulsus est, ac quod eius exemplo, leto animo exsilium pertulit. Cedo itaque Eusebium  alterum, cui hec omnia aptari possint, preter eum, qui cum summus pontifex, ac Marcelli eiusdem successor fuerit, recens sibi propositum exemplum habuit, quod sequeretur.

uII. Marci sepulcro inscriptum carmen obscurum facit, ut ego puto, transcriptoris indiligentia, his potissimum uersiculis:

Te custos, Christi perfectus amicus,
Et Damasus, tumulum cum reddit honorem.
qui aut nullam, aut satis perplexam sententiam reddunt: primo igitur loco moneo legendum tumuli, aut tituli. Sic apud Gruterum tituli honorem usurpatum uideas  deinde, si nullus in transcribendo error irrepsit post hoc Te, subaudi in Pace: formulam enim hanc Te in pace, Te cum pace, solemnem esse,  ac Christianorum tumulis sepe inscriptam legas apud Boldettum, Marangonum, et P. Lupum  ; Fabrettus preterea has etiam ad Gentilium lapides incisas memorat extremas litteras ET Tu., lector scilicet, aut uiator, qui me prius ualere iusseras, uale  . Custodis autem uoce, si proprium nomen haud sit, illum intelligere poteris, cui uel Martyrum, qui in eo cemeterio sepulti fuerant, uel basilice in eodem loco a Marco condite custodiende cura commissa fuerat, et qui forte eius pontificis ornando sepulcro cum Damaso allaborauerat: utrumque enim titulum inter ecclesiastica officia sepe memoratum uideas, etiam apud Grecos, quibus erat, qui apud nos custos et is plerumque presbyter. Cum uero audis Marcum orasse, populus quod disceret omnis, uides illum tum  suas habuisse ad populum conciones et cathecheses, tum uero Sozomenum, Grecum hominem, et longe ab Urbe remotum, eius ecclesie ignorasse morem, cum scribere uisus est, Rome nec episcopum, nec quemquam alium in Ecclesia docere populum  ; neque enim ego aliquem esse puto, qui statas hoc loco, consuetasque liturgie preces, ac formulas intelligi oportere existimet.

 uIII. Carmen de Felice Ruinartus dubitat, an Nolanum exprimat, an alium anonymum, quem presbyterum Rome ortum, ac post uarios toleratos pro fide cruciatus, exsulem factum, Nole in pace sepultum aiunt, eius alterius Felicis fratrem, qui cum Adaucto sub Diocletiano martyr occubuit, sequenti ab hoc carmine laudatus  , cuius basilica non in Pincis fuerat, ut cl. Mazocchio uisum, sed uia Ostiensi e conspectu fere S. Pauli, atque in cemeterio Commodille, quod a clar. Boldetto non multis ab hinc annis repertum et demonstratum est. Damasus profecto, Felicem, quem hoc loco laudat, longe ab Urbe positum indicare uidetur, cum ait:

Nec quemquam pateris repedare uiantem.
Quamobrem cum populi non ab Urbe tantum, sed a  toto pene terrarum orbe ad Nolanum religionis causa confluerent  , uix alium ab illo, hoc carmine designatum dixeris, cui propterea Baronius, Bollandiani, Muratorius, aliique eruditi uiri dicatum illud censent. Hinc ego factum puto, ut cum celebris esset eius diei Rome solemnitas, basilica illi edificata fuerit non diu post Damasi obitum, que deinde, ut ab aliis basilicis Felicis nomine insignitis  distingueretur, in Pincis dicta est, a proximis Pinciane familie domibus: que uox cum ab eo tempore ad Nolanos Urbi proximos transiisset, ab iis etiam Romanorum more Felix in Pincis dici ceptus: siquidem nulla uel apud Paulinum, uel ceuos scriptores eius loci mentio Nole est. Nuperus Nolane ecclesiastice historie  scriptor alioquin eruditus, hoc carmen Maximo Nolano episcopo a Damaso dicatum statuit, una tantum cuiusdam ms. Breuiarii auctoritate permotus. Ceterum hoc Breuiarium in eo fragmento, quod Bollandiani ad diem 7 Februarii recitant, tum fabulas admixtas habet, tum sequiorem ac recentiorem etatem sapit, que sunt in causa, cur Bollandiani ipsi non in pretio multo illud habere uideantur. At quod efficit, ut fide careat, illud est, quod primum uersum immutatum refert, ac quo loco Felix scribi debuerat, Magne legendum proposuit hoc modo:

Corpore, mente, animo, pariter quoque nomine Magne.
Neque enim puto esse, qui sibi libenter persuaderi patiantur, Magni pro Maximi, appellationem a Damaso  usurpatam, quasi uero Magni et Maximi unum esset, idemque nomen. Certe apud S. Paulinum Maximi episcopi frequentissima mentio est, Magni nulla. An uero uersiculus ille parietibus Nolane ecclesie olim inscriptus Magne habuerit, an Felix, nullus nunc idoneus testis docere nos potest, cum amplius non appareat. Hac tamen de re dubitare nobis licet, siquidem Ferrarius Nolane ecclesie canonicus tum eos uersus recitat, ut apud Baronium impressi sunt, tum eos ad Felicem refert  ; quod si tandem res ita se habuit, ac loco Felicis Ecclesie  muris Magni nomen inscriptum aliquando fuit, tunc uersus immutatos fuisse crediderim, cum saxo insculperentur, siquidem alter hic uersiculus:

Hostibus extinctis, fuerant qui false locuti,
quem nec Bollandus, nec Sarazanius, nec cetere editiones habent, atque ea proinde occasione ceteris additus est, aliqua tunc usos licentia quadratarios probat. Neque enim ex Damasi aduersariis aliquem morte mulctatum fuisse scimus, ac nemo facile animum inducet, ut credat, mitissimi animi pontificem, quem aduersariis ipsis quamquam superatis Hieronymus non nocuisse asserit, uota beato Felici persoluisse, quod hostes sui extincti ac morte sublati fuerant. Fama uero est, ut alio loco dixi,  uoti huius persoluendi causa Nolam sese Damasum contulisse; quam ego incertis, ut sepe fit, coniecturis non impetam. Illud profecto constat tumulum Felicis Nolani, aram ueritatis dictum, eiusque reliquias ueritatis uindices  ; quam ob causam ille, qui Ursicini, Isaaci Iudei, aliorumque aduersus se calumnias effugerat, hoc nuncupare uotum, ac patrono suo presens reddere facile potuit. Huic simile et proximum est uotum aliud, quod pro cleri a se diuulsi reditu inscribitur.

IX. Carmen, quod Sarazanius n. 17, recensuit, ac de incertis martyribus dixit, ad SS. Nereum et Achilleum pertinere nos docuit Emsildensis monachus, quem Mabillonius primum, ac deinde Blanchinus edidit in Prolegomenis ad Anastas. opusc. 15. Huius  profecto codicis non spernenda est auctoritas, tum quod uidetur octauo seculo scriptus, tum quod omnes, quas habet inscriptiones ex autographis ipsis excepit auctor, ac in commentaria retulit, cum iter agens extramuranas ecclesias, et cemeteria lustraret. Si itaque hoc epigramma ad eos martyres attinet, hoc accedet ad coniecturarum cumulum, ob quas eorum, que nunc legimus acta, dubie uidentur fidei: neque enim, qui eunuchi fuerant, Domitille uirginis familiares ac custodes, militie dedisse nomen, almum gessisse officium, castra deinde reliquisse, clypeos, pharetras et tela proiecisse uideri possunt, ut Christianos sese profiterentur; siquidem hoc genus hominum iis potissimum temporibus ab armata militia arcebantur. Malui eiusdem tamen antiqui scriptoris  fidem cum Ciampinio  sequi, quam Sarazanium, ac de iisdem martyribus carmen inscribere.

Epitaphium, quod Eutychio in Callixti cemeterio optimis characteribus incisum fuerat, adhuc superest integrum in ecclesia S. Sebastiani: at nichil aliud inde colligimus, preter maximam iteratamque cruciatuum uim, diuinamque martyris in iis tolerandis constantiam. Aetate S. Gregorii nondum amotus ab eo loco fuerat, et ad basilicam sancti Laurentii in Damaso translatus, siquidem ex sacro eius corpore idem pontifex oleum misit ad Theodelindam reginam.

 X. Tharsicii martyrium in Adonis martyrologio 15 Augusti descriptum, sumptum est a Damaso ex Actis S. Stephani pape et martyris, que Baronius retulit  ; frustra enim alibi hoc queras, atque hinc uides eorum antiquitatem auctoritatemque, que iis accedit ex hoc carmine, aduersus Pearsonum, aliosque aliquot morosiores et recentiores criticos sed ab eorum argutiis Acta ipsa uindicant Bollandiani ad diem 2 Augusti, atque Anonymus in dissertatione Auenione impressa sub hoc titulo: Authoritas pontificia notissimo Cypriani facto impugnata, sed a Gallie theologis uindicata. At ex hoc eodem carmine plura colligimus: primo scilicet uiguisse ea etate disciplinam Arcani  ; secundo, diu ante Melchiadis etatem transmissum fuisse intelligis ad ecclesias fermentum,  quo nomine iam liquet, consecratarum ab episcopo oblationum partem exprimi, quamobrem cum Anastasius Melchiadem ipsum fecisse scribit, ut oblationes consecrate per ecclesias ex consecratu episcopi dirigerentur, aliud nichil exprimit, quam eo auctore ac pontifice factum, ut ad intermissam precedentium persecutionum tempore consuetudinem, restitutis iam clero sacris sub Maxentio basilicis, reditus fieret: tertio, uides fermentum ipsum ad basilicas etiam extramuranas allatum, siquidem Tharsicius extra urbem sacramenta gerens, deprehensus est et lapidibus obrutus. An uero dicamus, hoc factum pro recepto more, an uero ob persecutionis causam, qua durante plura licebant, que pace Ecclesie reddita non permittebantur? Equidem puto fermentum  ad presbyteros etiam in cemeteriis excubantes, et suburbanas ecclesias administrantes, pro recepto confirmatoque more transmissum. Enimuero si Melchiadis et Siricii decreto non licebat, cuiuslibet loci presbytero missas per hebdomadam celebrare, non accepto prius fermento episcopi; nisi quis contendat, in cemeteriis non potuisse sacra fieri, quod nemo dixerit, necesse est, ut cum clariss. atque eruditissimo Bottario fateamur, illud ad eorumdem etiam cemeteriorum presbyteros fuisse missum, per quod iis sacra facere licebat  . Accedat pontifices summos in cemeteriis ipsis, et ad memorias martyrum sacras sepe habuisse synaxes: quamobrem si tunc a suburbanis ecclesiis ad urbanas fermentum mitti oportuit, nichil impedit quominus ab urbanis ad suburbanas  statis diebus transmitteretur. Quod itaque Innocentius ait in epistola ad Decentium Eugubinum, non putare se, ut fermentum per parochias mitteretur, quia non longe portanda sunt sacramenta, uir clarissimus refert ad legem aliquam tunc ab eo pontifice editam, qua iuberetur, ne hoc deinceps fieret: quem preterea presbyteros, qui per cemeteria manerent, constituisse, atque iis conficiendorum sacramentorum primum copiam fecisse censet. uides quarto fermentum ipsum ab acolytho delatum, cum ad diaconorum officium  id antea spectaret  ; at forte cum necessitas fecisset prius, ut acolythi diaconorum officio fungerentur, atque id semel atque iterum usu receptum fuisset, in legem postremo hoc ipsum abiit Innocentii etate: suspicari tamen forte quis posset, hunc eumdem Tharsicium diaconum fuisse; siquidem Damasus illum Stephano comparat, atque utriusque meritum pari loco habet, quod profecto tum martyrii genus, tum etiam ecclesiasticum gradum, ac ministerium respicit.

XI. Duo, que sequuntur, carmina, beatos martyres Petrum et Marcellinum, ac Gorgonium complectuntur. De Petro et Marcellino nichil occurrit dicendum, siquidem eorum, que supersunt Acta a clar. Mazocchio ad diem 11 Iunii eruditis annotationibus  illustrata, egregie hoc epigrammate confirmantur. Quod ad Gorgonium attinet, dubitat Florentinus ad diem 9 Septembris, an hic idem atque ille sit, quem Nicomedie cum Dorotheo passum Eusebius narrat  . Ita enim plerique censent, quibus Romani martyrologii et Adonis testimonium preit. Bollandiani uero ad diem 12 Martii grauissimas rationes afferunt, cur noster alius ab illo Gorgonius sit. Fuldense certe martyrologium duos Gorgonios, alterum Nicomedie, alterum Rome passum statuit  , atque huic sententie Damasus fauere uidetur, siquidem beatos alios, quos uicina in sede habitare ait, cum eodem pariter Gorgonio passos, ac cum eodem, ut loco, sic etiam martyrio coniunctos fuisse innuit. Quinam uero illi fuerint, difficile est dicere. Notitia ab Exkardo edita  apud Georgium hec habet: Ibi sancti isti dormiunt Petrus, Marcellinus, sancti XXX milites, Gorgonius, Geminus, etc., quos etiam Melesburiensis memorat, ac iis non longe positos sanctos quatuor coronatos addit. Hos etiam XXX milites uia Lauicana ad duas lauros una die sub Diocletiano coronatos memorat Hieronymianum martyrologium, ad diem 22 Decembris, quos omnes forte Damasus eodem loco quiescentes designare potuit. Iconographiam superioris et inferioris cemeterii SS. Petri et Marcellini iterum edidit el. Bottarius uaticane bibliothece custos  , in eaque cubiculum representat, in quo Dominus iehsu medius sedet inter Petrum et Paulum apostolos stantes, sub ipsis uero Gorgonius, Petrus, Marcellinus, Tiburtius, expressis nominibus indicantur.

 XII. Ex Priscille cemeterio quamquam multa perierint, plura tamen, quam ex aliis, Damasi carmina tulerunt etatem. Adhuc enim supersunt, que Marcelli, Prothi, Hyacinthi, Saturnini, Mauri ac Chrysanthi et Darie sepulcris inscripta fuerunt. At quod de Chrysantho et Daria inscribitur, cum ex apographo oscitanter exscriptum olim fuerit, medica manu indiget, quam Sarazanius applicuit, ac, ut nunc legitur, ex Actis eorumdem martyrum, et ex Gregorio Turonensi  illustrari oportet  ; siquidem ex iis intelligi datur, cur eorum sanctorum tumulum, idololatrie furentis predam Damasus fuisse dicat: illo scilicet, furiosa ethnicorum manu, qui ad cemeterium aduersus Christianos confluxerant, disiecto penitus euersoque, cryptaque insuper occlusa lapidibus terraque aggesta. At post redditam Ecclesie pacem, loco eodem pristine religioni restituto, Damasus hec carmina tum inscripsit, tum preterea aliquid noui operis sua impensa addidit, qui ob eam causam, puto, sub pauperis appellatione se haud immerito designauit.

XIII. Carmen de S. Agnete cum archetypo collatum, atque emendatum dedi: lapidem enim, cui pridem optimis characteribus insculptum fuerat, proiectum iam disiectumque non multis ab hinc annis, Deo fauente a se repertum penes ecclesiam extra portam  Nomentanam; seruatumque, iterum eiusdem ecclesie parieti affigi curauit pro suo in sacras antiquitates studio cl. Marangonus. Ex hoc iterum epigrammate colligi primo poterit, Damasum eorum opinioni fauere, qui Agnetem sub Diocletiano passam arbitrantur; siquidem earum rerum, quas uirginis parentes dudum retulerant, fama inter presentes nondum perierat, cum ille hoc carmen scriberet. Secundo fortissimam uirginem, pronuntiata preconis uoce aduersus se Iudicis sententia, statim liquisse nutricis, que eam non deseruerat, gremium, ut penam, cui damnata fuerat, imperterrita obiret: erat enim moris, ut preco silentium tuba indiceret  , tum deinde ut iudicis sententiam alta uoce legeret: quamobrem  si mos ille seruatus in Agnetis martyrio fuit, non est cur hec Damasi uerba, cum lugubres cantus tuba concrepuisset, de publicato tunc primum Diocletiane persecutionis edicto cum Tillemontio accipiamus, ac martyrem fortissimam, statim ac impiam promulgatam aduersus Christianos legem audiuit, ad penam sese ultro obtulisse dicamus. Tertio ex eodem carmine intelligimus, Agnetis ad penam damnate iam, nudeque, ac pellucida ueste contecte, cum prius ad lupanar de more ducenda esset, effusis per membra crinibus, pudorem ab procacitate oculorum mirabiliter defensasse Deum, ac nullam propterea esse causam, cur Actis, que Ambrosii nomine circumferuntur, fidem non habeamus, quamquam nulla huiusce rei apud Ambrosium ipsum et Prudentium  mentio sit. Quarto denique martyrem sanctissimam igne damnatam, quod idem Ambrosius silet, uulgata uero Acta confirmant; atque hinc intelligis, quam leuibus sepe de causis uetera monumenta suspecta habeamus. An uero Agnes igne an ferro martyrium fecerit? Ambrosius et Prudentius gladio, Acta martyrum Occidentalium, quibus uir clar. Euodius Assemanus archiepiscopus Apamee ex uaticano Syriaco ueteri codice, ac preclaris annotationibus adiectis Ecclesiam nuper locupletauit, igne absumptam docent: Latina uero Acta, uirginem in flammas primo  proiectam, tum a Numine seruatam illesam, postremo gladio iugulatam asserunt. Hoc uerius esse Damasus hoc uersiculo non obscure innuit:

Urere cum flammis uoluisset nobile corpus.
Siquidem hinc liquet, iniquum iudicem uoluisse quidem, sed nequaquam efficere potuisse, quod uoluit ut non parua latinis, que circumferuntur, Actis ex hoc carmine auctoritas accedat. Hinc Agnes media Petrum inter et Paulum apostolos, flammaque circa ipsam succrescens ex cemeterio Pontiani exhibetur in ueteri fragmento a Bonarrotio illustrato  , atque id preterea confirmant ueteres eius basilice picture, que et flammas, et sub ipsas gladium, quo martyrium consummatum fuit, adhuc representant  .

Irenem Damasi sororem, non secus ac ipsum Damasum,  sibi uindicant scriptores Hispani, ut liquet ex eius Actis, que Bollandus produxit ad diem 21 Februarii. At si que Actis illis fides haberi potest, nemo negauerit, quin Irenes Romanis uirginibus accensenda sit. Nam cum eam duodecimo Damasi pontificatus anno, qui incidit in annum 378, ad superos abiisse asserant; contra uero cum Damasus ipse hoc carmine anno uigesimo nondum completo sibi ereptam fuisse doleat, hinc facile uides illam alibi quam Rome nec ortam, nec educatam uideri posse: sed Actorum illorum, ut uerum fatear, leuissima prorsus, utram in partem uelis, auctoritas est.

Hec habui, que ad Damasi carmina hoc loco obseruarem, ex quibus, preter ea que dixi, ueterem hymnorum usum, sacrarum reliquiarum cultum,  sanctorum inuocationem, uotorum tum nuncupationem, tum piam solutionem confirmatam uideas. Cur uero iis que Sarazanius edidit, non solum ea que Stephanum et Eusebium Romanos pontifices laudant ac superius recensui, sed et alia nonnulla addiderim appendicis loco, una hec est ratio, quod scilicet illa etiam Damasum mihi sapere uideantur, atque eius aliquando uerba, ac sensus referant, atque etatem. Sed hac de re, ne quid ego temere statuam, lectoris iudicium esto.

Ceterum quod Damasus in metrum peccare aliquando uideatur, haud mirabitur, qui in legendis inscriptis uersibus, et elogiis mediocriter uersatus sit: uix enim, ut mea faciam uiri docti uerba, pauca de multis epigrammata in lapidibus reperias, que non  multis modis in metricas leges offendant, et si illa sint alioquin elegantissima  .



§ III.---De Damasi operibus: Basilice uia ardeatina ab eo edificate locus, ut uidetur, eiusque cemeterium. De Basilica S. Laurentii in Damaso: qua occasione de Titulis agitur, ac Anastasii locus in Marcello adducitur et explicatur.

I. Reliquum nunc est, ut etiam de Damasi operibus pauca adiiciam. Pontificale itaque hec memorat: Hic fecit basilicas duas, unam iuxta theatrum S. Laurentio, et aliam uia Ardeatina, ubi requiescit in Catacumbis, et edificauit platoniam, ubi corpora Apostolorum  iacuerunt, quam et uestibus ornauit. Platoniam uocat Anastasius pretiosa marmora in tabellas dissecta, quibus nempe murum et pauimentum Damasus obduxerat, locumque hoc pacto ornauerat  : Basilicam uia Ardeatina edificatam ubi sepultus iacuit pro maiori parte adhuc superesse putant uiri clar. Boldettus et Marangonius, idonei profecto iudices, que in usum celle uinarie conuersa postmodum fuit, inter Ardeatinam et Appiam uiam. Nam primo locus ille in longitudinem ad palmos septuaginta, in latitudinem uero ad triginta extenditur: habet deinde Septentrione semicyclum, seu absidem pro altari comparatam: tertio, parietes alicubi colorem picture obtinent; que profecto omnia uetuste sacre edis speciem seruant: quarto tandem huic ipsi loco cemeterium  subest, a uiris illis diligentissimis primo detectum. Eam itaque esse illam censent, quam Damasus exstruxerat, ac cemeterium quod subest, illud ipsum, in quo depositus iacuit. Eorum rationes dilucide attulit illustrissimus Aesinus episcopus loco iam indicato, quem uideas.

Alteram ad Theatrum Pompeii, eius pontificis etate anteriorem fuisse, manifesto probat eiusdem carmen de templo S. Laurentii inscriptum: quamobrem non eam primus edificasse, sed refecisse uideri debet, quamquam sic restaurauerit, auxerit, et ornauerit, ut unus deinceps eius auctor dictus fuerit. Eam uero restauratam, amplificatam atque ornatam preterea consecrauit, ut ex marmoreo monumento discimus, quod a cardinali Farnesio, cum eam basilicam iterum  reficeret, repertum, et ad edes translatum suas adhuc seruatur his inscriptum litteris. [Figure: [Inscription] 4Kb] Has ego litteras hoc loco transcripsi eo modo, quo immortalis memorie uir Franciscus Blanchinus postremis curis expressit. Nam cum prius eas retulisset in prolegomenis ad primum Anastasii tomum, lapidem deinde forte diligentius obseruatum, ac una tantum sigla D. loco alterius. Q. quam antea descripserat immutatum iterum attulit in notis historicis  ad Damasi nostri uitam, tom. III, atque ita explicauit Titulus in Christi nomine: Ego Damasus Urbis Rome Episcopus hanc domum consecraui, nona regione, dedicatam Septembri mense, S. Paulus, S. Petrus, cuius deinde mensis prima die obseruat in ea basilica geste rei memoriam celebrari, quod si cui siglis illis N. R. S. M., nec nona regio placeat, nec solitarius die certa non designata, annoque non adscriptis consulibus expresso September mensis, legere forte poterit, hanc domum consecraui nouatam, refectam, dedicatam S. Martyri: siquidem hec omnia re ipsa Damasus tunc prestitit. Ceterum obseruari hoc loco potest,  Sancti prenomen una tantum littera S. indicatum quarto iam seculo, nec id fieri propterea ceptum post seculum XI, ut censuit Fontaninus  .

Ex hac uero marmorea tabella causam tenes, ni fallor, unde tituli dicti sint, ac preterea intelligis, quotquot erant in Urbe basilice, titulorum nomine tum nuncupari potuisse, tum merito nuncupatas. Ut uero plures erant basilice ecclesiasticis cogendis synaxibus assignate, quam uiginti quinque , ita etiam totidem fuisse titulos fateri cogimur: neque enim Marcellus illam ceteris aliis basilicis nuncupationem eripuit, ut ea solis illis uiginti quinque, quos ipse constituit, propria esset. Basilica igitur hec, quam  Damasus titulum constituisse dicitur, titulus necessario fuerat ante eius pontificatum, siquidem suos habuit sacerdotes, diaconos, aliosque gradus, qui sacris agendis preerant, ut ex carmine 35 aperte constat. Aliquid itaque amplius, quam illam omnibus Urbis basilicis communem nuncupationem, tum Marcellus suis, tum Damasus ecclesie S. Laurentii contulit, cum titulum constituit. Quid uero illud sit, ex Anastasio intelligimus, cum ait Marcellum, uiginti quinque titulos in urbe Roma constituisse quasi DIeCESES propter baptismum, et penitentiam multorum, qui conuertebantur ex paganis; sed quia post Decianam persecutionem usu receptum fuerat, ut ab episcopis presbyteri aliquot constituerentur, qui lapsos ad penitentiam reciperent  . Marcellus ut Christianis  diuturna acerbissimaque Diocletianea persecutione prostratis consuleret, loca iis recipiendis, non tam constituisse, quam restituisse uideri potest. Cum igitur iam tot essent tituli, quot basilice, ac loca sacris agendis assignata, ex omnibus elegit uiginti quinque dumtaxat, eosque quasi dieceses esse iussit, communicato scilicet penitentes reconciliandi et baptismum conferendi iure, quod cum esset unius episcopi proprium, iis, quibus conferebatur titulis, prestabat, ut quasi dieceses esse uiderentur, ac earum presbyteri, quasi episcopi. Erat itaque, ut tituli nuncupatio, sic etiam sacrorum usus communis ceteris etiam basilicis Urbis. At ille, que hoc peculiari iure preterea utebantur, maiores pre ceteris, ac digniores habebantur, unde illis cardinalium titulorum uocabulum  deinceps hesit. Atque hec sunt, que Damasus huic a se nouate, restaurate, dedicate fundis, et donis aucte basilice beneficia prestitit, ut supra alias permultas extolleretur.

Hunc fortissimum martyrem Romanis ciuibus, secus ac hactenus creditum fuerat, annumerandum demonstrauit Iosephus Blanchinus uir clar. aperto Leonis Magni testimonio, ex ipsius Sacramentario nuper a se edito. Ego uero alium sancto huic pontifici testem addi posse existimo, Prudentium scilicet, qui Romane urbis glorie hoc unum defuisse scribit, ut post domitum orbem terrarum uinceret Spurcum  Iouem, non Cassii Camilli, aut Cesaris turbulenta ui, sed Laurentii martyris haud incruento prelio: ex quo quidem illud euidenter consequitur Laurentium a claris illis eius urbis filiis minime disiungendum.

Carmen de Fontibus nobis indicat, aliquid operis in uaticana etiam basilica ab hoc pontifice factum. Quid hoc sit, Ciampinus quantum potuit in tanta uetustate temporum, ac rerum immutatione, ueteris templi ichnographiam describens, his uerbis explicuit: Ab ara sanctorum trium regum, longe operosior et pulchrior moles attollebatur, ut patet ad n. 30 cum uetustissimo altari S. Ioannis ad fontes appellato. Non longe ab huius altaris gradibus in medio magnum ac patulum labrum laxabat pretiosissima concha marmore alabastrino, qua leui nitore, qua signis exstantibus  illustris. In hanc ceco meatu per fistulas e solo unde irrumperent, quibus catechumeni baptizarentur. Illam Liberius pontificex exstruendam olim mandauerat Damaso, cum non adhuc pontificia fulgeret maiestate. Quin ut operis tam perspicui memoria ad posteros perueniret, ipse Musarum non humilis cultor Damasus, lapidi incidit quosdam uersiculos, quorum nonnulla fragmenta, cum in parietibus intra nouum Oratorium S. Leonis pape uix legi possent, tandem erudita pertinacique curiositate primeuo ac genuino sensui restituta uisuntur in cryptis uaticanis  . At quia aliud baptisterium, aliud uero baptisterii fons, hinc ut ego puto, duplex est Damasi carmen de Fontibus uaticanis, aliud integro baptisterio ipsi, curante Mercurio diacono, aliud uero ipsi aquarum receptaculo Achatii  opera inscriptum. Nam fons alius, seu cantharum, quod Paulinus Nolanus eleganter describit in atrio basilice positum, ac ab nonnullis pro baptisterio acceptum fuit, uni tantum lauande pro more plebi  ecclesiam ingressure comparatum fuerat  . Huius Damasiani operis iterata exstant testimonia tum Pauli u, tum Innocentii X, qui aquam uaticani collis, incerto olim a capite deerrantem, a B. Damaso inuentam, scaturigine ad lauacrum noue generationis in fontem corriuatam, rursus amissam, conquisitam, repertamque, ac mire probatam, fonte recens exstructo restituit, ut in Urbe aquis peregrinis affluente, edes uaticane suam hanc haberent, gemina salubritate hauriendam.

Sancte Anastasie uetustam sane basilicam a Damaso picturis ornatam narrat Hilarius papa, recitatis a Sarazanio uersibus in notis ad carmen 17, ex quo forte aliquid presidii, quamquam frustra, accedere uidebitur ad eorum sententiam, qui eam ecclesiam Hieronymi cardinalis titulum fuisse scripserunt.  Baronius denique ac Ciacconius Actorum Damasi auctoritate permoti, ecclesiam S. Rufine et Secunde in sylua Candida, a Iulio inceptam, a Damaso absolutam fuisse asserunt. Sunt etiam, qui hoc Damasi studium extendant ad loca ab Urbe dissita; Nolani enim scriptores ediculam illam, in qua S. Felicis sepulcrum fuerat, quam deinde amplissima illa basilica sua a se clausam Paulinus scribit  , Damaso attribuunt, ac ueterem hanc pre ceteris in eius rei testimonium inscriptionem afferunt: + Septima die stante mense Madii + dedicatio erit huius S. Ecclesie. beatus Damasus PP. construxit et edificauit. Ad Honorem. Di. Et Beatissimi. Felicis. Conf.; qua de re, uide, si placet, cl. uirum Ioannem Stephanum Remondinum  . Mirum tamen uideri merito  poterit, Paulinum ipsum, quamquam de edicula illa sepius egerit, nullam umquam eius pontificis mentionem fecisse.





DIATRIBAE DUAE ILLUSTRANTES GESTA QUAEDAM PONTIFICUM LIBERII ET DAMASI.



DIATRIBA PRIMA. De gestis Liberii exsulis.



§ I.---Afferuntur ceui scriptores de gestis Liberii exsulis, quos tantum futuros sibi iudices proposuit auctor in hac celebri controuersia.


Mecum ipse constitueram, quamquam occasio sese obtulisset, ne quid sermonis istis de rebus agerem, quod ille extra institutum meum posite uiderentur, ac ne rotam tam sepe uersatam, inutili labore a me uersari iterum diceretur. uerum consilium postea immutaui meum, quod uideram tum Liberii heresim ab Iansenianis, elapsis annis ad nauseam usque recantari aduersus Catholicos, tum fuisse nuper nostrarum partium scriptorem historicum, qui eam pro re indubia habeat, tum denique quod legendo, et meditando obseruauerim questionem  hanc deficientibus monumentis a uiris ceteroquin doctissimis, dum quisque preconcepte opinioni inseruit, non tam explanari, quam implexam magis atque obscuriorem effici. Me igitur cum iis multis,  qui hanc controuersiam tractarunt, abripi passus sum; ne autem lectores meos nimium fatigarem, ceuis dumtaxat scriptoribus, quorum supersunt opera, eam dilucidare aggressus sum: quod tamen an successerit ex uoto, ii diiudicent.

Principio quin Liberius papa in exsilio positus Sirmiensem fidem susceperit, nemo dubitauerit, qui eius ad Orientales epistolam legat: neque enim is sum ego, qui eam repugnantibus tot seculis postulare falsi ac inter Arianorum commenta reiicere prorsus audeam: an uero uoluntatem uerbo tenus expressam, an potius subscriptione aliqua etiam sua iam  confirmatam, Liberius eo loco explicet, prout etiam quenam Sirmiensis ea fides sit, de qua ille loquitur, dicam postea. Nunc breuiter monuisse satis sit, Sirmiensem fidem triplicem esse, ut triplex est formula seu ecthesis, que in ea urbe procusa et promulgata est; prima scilicet, cum Photinus ab Orientalibus damnatus, et Sirmiensi episcopatu atque ipsa urbe pulsus est: altera, que ab Ursacio, ualente et Germinio conscripta posteriori tempore, atque Hosii etiam quamquam immerito et Potamii blasphemia dicta est: tertia denique, que a Marco Arethusio die 21 Iulii Hipatio et Eusebio coss. anno scilicet 359 dictata est, ac ob eam merito causam, ob ascriptos scilicet diem et consules, ab Athanasio in libro de Synodis risu excipitur.

Cum igitur querimus ex tribus illis fidei expositionibus  quamnam susceperit, atque ex iis utri deinde subscripserit Liberius pontifex, si huius etatis Patres, qui hac de re agunt, Athanasium, Hilarium, Hieronymum consulamus, cum hi nullam ex iisdem formulis aperte designent, incertos nos relinquunt; Athanasius enim in historia Arianorum ad Monachos, siue epistola ad Solitarios hec scribit: Porro Liberius extorris factus post biennium denique fractus est; minisque mortis perterritus subscripsit; tum illum ut purget, statim hec addit: uerum ea ipsa re comprobatur cum uiolentia eorum, tam Liberii in heresim illam odium, eiusque pro Athanasio suffragium, quamdiu scilicet libere, arbitrioque suo agere licuit: nam que tormentorum ui preter priorem sententiam eliciuntur, ea non reformidantium, sed uexantium sunt placita  .

 Hieronymus duobus in locis factum attigit, in Chronico scilicet et in libro de Scriptoribus Ecclesiasticis: ac primo hec ait: Liberio in exsilium ob fidem truso, omnes iurauerunt  ut nullum alium susciperent; uerum cum Felix ab Arianis fuisset in sacerdotium substitutus, plurimi periurauerunt, et post annum cum Felice eiecti sunt, quia Liberius tedio uictus exsilii, et in heretica prauitate subscribens Romam quasi uictor ingreditur  . Posteriori loco: Fortunatianum Aquileiensem detestabilem haberi asserit, quod Liberium Romane urbis episcopum pro fide in exsilium pergentem, primus sollicitauit, ac fregit, et ad subscriptionem hereseos compulit  .

Hilarius etiam Liberii lapsum bis memorat: primo contra Constantium, ubi hec ait: uertisti deinde  usque ad Romam bellum tuum, eripuisti illinc episcopum: Et, oh te miserum! qui nescio utrum maiore impietate relegaueris, quam remiseris  . Tum deinde in fragmentis, quo loco Romanum hunc pontificem susceptam a se Sirmiensem fidem scribentem, apostatam uocat, atque anathemati dat, uerba non affero, que inferius opportuniori loco recitanda a me sunt.

Si itaque Liberius heresi subscripsisse dicitur, secunde tantum Sirmiensi formule subscripsisse uideri potest; nam prior que in concilio contra Photinum conuocato promulgata fuerat, Hilario ipsi  catholica uisa est, et sancta in libro de Synodis: atque hec una est ratio, ob quam, ut heterodoxos preteream, ex nostris nonnulli in hanc iuerunt sententiam.



§ II.---Hilarii testimonia late expenduntur, pro constituenda Sirmiensi fide a Liberio suscepta. Nullam in Sirmiensi urbe haberi potuisse Arianorum synodum anno 349 secus ac nonnulli censent.

Ceterum Sirmiensem fidem, quam Liberius suscepit, aliam non esse ab ea, que a concilio contra Photinum promulgata fuerat, manifesto probat Hilarius ipse, quem propterea miror minime hactenus attente lectum. Agit ille prolixius de Sirmiensi hoc Arianorum concilio, eiusque, quam Orientales sibi proposuerant, duplici conuocandi causa: prima  scilicet, ut ea occasione de Photino data Sardicensis catholice synodi, que Marcellum, Photini magistrum, et Athanasium innocentes pronuntiauerat, decreta conuellerent: altera uero eaque grauior, ut Photiniane hereseos pretextu nouam promulgarent fidei ecthesim, qua per cuniculos Nicenum dogma destruerent. Ecthesim illam deinde recitat, fraudulentam, hereticam, et uerbis blandientibus ueneno interiore pregnantem uocat, ac ita comparatam, ut uno eodemque contextu, Photinum eiiceret, Athanasium reum ageret, et fidem Nicenam euerteret. Eam etiam cum Nicena fide comparat, ut hac ipsa alterius falsitatem demonstret, atque hec ait: Nam que apud Niceam ordinata est, plena atque perfecta est, et omnibus undique quibus  adrepere heretici solent, aditibus obseruatis, inuiolabili inter Patrem et Filium eterne unitatis soliditate connectitur: hec uero simplicitate blanditur, primum asserens nos ita credere, quod absit a quopiam: ceterum Occidentalium fides, Euangelicis constituta doctrinis, Patrem in Filio, Filium confitetur in Patre, Patrem ingenitum, Filium substantia eternitatis eternum, id est ut Patrem semper, ita et Filium semper in Patre, et natum de Deo esse, et in eo semper, de quo est, esse: at uero hec PERFIDIA, non fides, Deum ex Deo dicens, et primogenitum commendans, et Trinitatis nomen instituens, uirus suum sub modestia religiose moderationis occultat. Post hec ad Athanasium uenit, atque eum eiusdem Nicene fidei auctorem, ac uindicem acerrimum laudat, ob eamque  causam ab Arianis, falsis accusationibus uexatum, a Sardicensi uero synodo absolutum probat, productis eiusdem synodi, ac pluribus a Liberio scriptis ante exsilium litteris  . At illum postremo hec omnia, que ante exsilium uel gesserat, uel promiserat, in exsilio positum fluxa fecisse dolet, atque hoc ut euincat, recitat illam ad Orientales, et alteram ad Ursacium et ualentem ab eo scriptam epistolam.

Eius igitur ad Orientales epistole, ac illi adiecta Hilarii uerba recitanda nunc a me sunt, que rem  definiunt: ait itaque Liberius, ut scialis me uera fide loqui. Dominus, et frater meus communis Demophilus, qui dignatus est pro sua beneuolentia fidem uestram et catholicam exponere, que Sirmii a pluribus fratribus et cepiscopis nostris tractata, exposita et suscepta est: ad ea uero Hilarius illico hec adnotat: Hec est perfidia Ariana  . Sirmiensem itaque, quam Liberius susceperat fidem, Hilarius, ut uides perfidiam uocat: at que perfidia hoc loco Hilario est, Sirmiensis una, ut uidimus, contra Photinum fides est; hanc enim ille exsecratur, hanc cum Nicena comparat, hanc ipsam Liberio exprobrat; eam itaque Liberius susceperat, Hilario teste. Ad hec igitur minime aduertit animum, qui prior Hilarii fragmenta in lucem protulit, uir doctissimus Nicolaus Faber, et si qui sunt  alii, qui iis Hilarii uerbis, secundam exprimi Sirmiensem formulam putant: an uero ille eam designare hoc loco potuit, de qua neque cum hec scriberet, neque toto fragmentorum opere, aut agere unquam, aut ne cogitare quidem uisus est? uerum nec optimam, ut mihi uidetur, eius pontificis ab heresi extricandi rationem ineunt, qui eas Hilarii interiectas annotationes, pro adscititiis, adulterinis, atque aliena manu insertis habent; siquidem cum ille ad Sirmiensem, quam hic pontifex susceperat fidem, nos quasi manu ducant, causam hanc pro eo potius conficere uideantur. Cur uero idem Hilarius Sirmiensem contra Photinum fidem, quam in libro de Synodis catholicam censuit, Arianam perfidiam hic uocet, dicam alibi: nunc enim rem hanc aliis argumentis  confirmare pergo.



§ III.---Item Hilarii testimonia extenduntur pro constituenda Sirmiensi fide a Liberio suscepta.

Ex eadem igitur epistola, fidem illam preterea a pluribus fratribus et cepiscopis tractatam, et expositam fuisse intelligimus. Hoc ipsum Hilarius confirmat, episcopos duos supra uiginti enumerans huic conscribende presentes. PERFIDIAM autem apud Sirmium descriptam, quam dicit Liberius catholicam a Demophilo sibi expositam, hi sunt qui conscripserunt: Narcissus, Theodorus, Basilius, Eudoxius, Demophilus, Cecropius, Siluanus, Ursacius, ualens, Euagrius, Hyrenius, Exuperantius, Terentianus, Bassus, Gaudentius, Macedonius, Marcus, Aetius, Iulius, Seuerinus, Simplicius et Iunior, omnes heretici. Mss.  codices a Baronio memorati alios etiam adfuisse indicant, at Sirmiensem secundam formulam tres duntaxat episcopos Ursacium scilicet, ualentem, et Germinium; si uero Potamium et Hosium addere placet, ad summum quinque conscripsisse constat: Hilarius profecto eos dumtaxat ubique exprimit, neque unquam plures: hoc ipsum preterea eadem formula his uerbis indicat: Cum nonnulla putaretur esse de fide disceptatio, diligenter omnia apud Sirmium tractata sunt et discussa, presentibus sanctissimis fratribus  et cepiscopis nostris, ualente, Ursacio et Germinio. Hanc itaque nec Hilarius eo loco exprimit, nec a Liberio susceptam exsecrari potuit, sed alteram.

Deinde, si recte aduertas, fidei quam Liberius susceperat conscribende, neque Hosium, neque Potamium, neque Germinium presentes fuisse Hilarius ait. Cur uero eos reticuisset, si secundam Sirmiensem formulam eo loco exagitaret, quam alibi ab iis conscriptam ait? Aliam itaque tunc designauerit, necesse est, Sirmiensem scilicet editam contra Photinum, cui nullus ex iis adfuit: contra uero Sirmiensi, quam Liberius susceperat, perfidie conscribende, Theodorum, Basilium, et Eudoxium, idem Hilarius adfuisse asserit: at, si de Sirmiensi secunda formula hec intelligas, falsissima sunt; siquidem prior iam  obierat, alii uero duo longe aberant: hec manifesto constant ex Theodoreto, Sozomeno, et Epiphanio, quos lector consulere ipse poterit  , ac Petauio preterea in dissertationibus de Sirmiensi synodocontra Photinum. Hoc ipsum de Narcisso et Cecropio affirmari forte posset: hunc enim inter eos legimus, quos Georgius Laodicenus epistola sua excitabat, ut fidei, Eudoxii, et Aetii fraude pereunti mature succurreret  . Alter uero in sede sua tranquillam agebat uitam, cum Basilii Ancyrani opera, ac Imperatoris iussu hereticos illos Antiochia pulsos fuisse intellexit  . Fides illa postremo, quam pontifex probauerat, ac Hilarius perfidiam uocat, ab Orientalibus conscripta fuerat, qui Sirmium accesserant Photini deiiciendi specie, at reuera, ut Athanasium  iterum sede pellerent, ac Nicenam fidem conuellerent. At Sirmiensis secunda formula solis Occidentalibus ortum debet: hinc Eudoxius statim ac illam ab Hosio probatam fuisse intellexit, Ursacio et ualenti gratias egit, quod eorum ministerio Occidentales recte sentire ceperant  . Eam itaque Hilarius, nec iis uerbis exprimit, nec in mente habuisse uideri potest.

Unum uideo, quod forte opponi possit, esse scilicet, preter illam que Photinum deiecit, ac sede expulit, aliam Sirmiensem synodum anno 349 congregatam, a Petauio et Constantio memoratam, quamquam Petauio Occidentalium Catholicorum, Constantio uero, ac nupero ecclesiasticorum auctorum Historie Scriptori, Arianorum Orientalium sit: Eius igitur  esse scriptum hoc de fide decretum, quod Hilarius recitat his uerbis expressum: Profitemur enim ita: Unum quidem ingenitum esse Deum Patrem, et unum unicum eius Filium, Deum ex Deo, lumen ex lumine primogenitum omnis Creature, et tertium addentes Spiritum sanctum  . Proindeque illam quam Liberius suscepit, fidem conscriptam ab hac synodo esse, atque ab iis episcopis, quos ille exprimit. Profecto, quod attinet ad hoc Sirmiense concilium, Petauius magnos aduersarios habet: uerum quidquid de hac  lite sit, quam non facio meam; quod confidenter assero, illud est, nullum Sirmii coactum uideri posse Orientalium Arianorum concilium anno illo, atque ante Constantis obitum. An uero imperator ille in Urbe imperii sui, ac suis pene sub oculis  passus umquam fuerit cogi synodum, qua Nicena fides, cuius fuerat perpetuo tenax, euerteretur, atque Athanasius sibi carus, ac suam in tutelam merito receptus, sede iterum exturbaretur, idque ab episcopis sub Constantii ditione positis, quorum preterea fraudes, animumque a se auersum nouerat? An hoc eorum temporum politie tum ciuili, tum etiam ecclesiastice consonum? At enim uerba illa, que Hilarius recitat, frustra queras in Sirmiensi, a qua Photinus funditus euersus et deiectus est, synodo. Hoc uero  ego nego: siquidem, si animum bene aduertas, Hilarium sententias potius compendio exscripsisse, quam uerba ipsa, quarum tamen partem aliquam retinet, referre uoluisse dices.

Ceterum nullum Sirmii esse potuisse Arianorum Orientalium, eiusque anni concilium, Athanasius et Hilarius apertissime probant. Narrat ille, in historia Arianorum ad Monachos  , pacem illam summam ac concordiam que Ecclesiam uniuersam exceperat ac complexa fuerat, cum sedi sue restitutus fuisset. Tum uero cur disrupta illa, ac turbe ille grauissime, que deinceps illam uexarunt, iterum exorte, hanc affert causam: Hec cum audirent, et conspicerent sententie Eusebiane hereseosque successores Leontius, Georgius, Acacius, Theodorus, Narcissus, qui  in synodo  depositi exauctoratique erant, magno pudore suffundebantur. Deinde cum uiderent tantum cum Athanasio animorum consensum, et pacem agitari, metu inuidiaque anxii fuere, et quod tot episcopi cum Athanasio communionem fouerent, et quod formidarent, ut quos ipsi deceperant, a se deficerent, et huic unanimitati, communionique sese adiungerent, neue quod futurum uidebatur, de eorum heresi ubique famosa triumphus ageretur. Constantium itaque una omnes adiuisse, atque illum contra Magnentium properantem aduersus Athanasium ira iterum inflammasse scribit, idque malorum omnium que deinde secuta sunt, initium fuit. Hilarius autem, ut que tunc agitauerant consilia effectui darent, Sirmii illos conuenisse, asserit  homines mente calidos, ingenio  subtiles, militia pertinaces, occasionem reuoluendi eius, quod Athanasii absolutione dissolutum fuerat, iudicii quesiuisse, scribens, ut mortuam de Athanasio ipso iam tempore questionem, et ueritatis iudicio consepultam, in publicam recordationem noua Photini causa excitaret. Fidem preterea illam, cuius pauca uerba attuli, tunc illos condidisse ait, quam hereticam, fraudulentam, uerbis blandientibus ueneno interiore suffusam ac postremo PERFIDIAM uocat, ut cum securitas  legentium atque indoctorum simplicitas tam mollibus principiis intercepta esset, uno eademque subscriptionis elicite assensu, in Photini animaduersionem, in Athanasii reatum, in damnationem fidei catholice transiretur. Hic igitur Sirmiensis huius aduersus Photinum concilii scopus. Acta uero res hec Athanasio sedi sue iam restituto, ac Constante Magnentii fraude exstincto: si itaque Athanasius anno 349 exeunte Alexandriam redire uix potuit, ut uiri celebres censent, ac nuper oppido demonstrauit uir cl. P. Thomas Mamachius Casanatensis theologus, de Ratione Temporum Athanasianorum epist. 1 et 3; si Constans imperator, Ianuario ineunte, Sergio et Nigriniano coss., periit, si ab uno illo eodemque Sirmiensi concilio id actum, ut una subscriptione in  Photini animaduersionem, in Athanasii tunc in sua Ecclesia pacifice agentis reatum, atque in fidei Nicene damnationem ire omnes possent; aliud queras tempus atque annum necesse est, iis profecto agendis accommodatum, quam qui uiris illis eruditis uisus est.



§ Iu.---Agitur de heresi Demophili Beree in Thracia episcopi, eumque Semiarianum perpetuo fuisse probatur, atque acerrimum Arianorum aduersarium: an concilio Ariminensi hic adfuerit?

Postremo Sirmiensem a se susceptam fidem, antea sibi a Demophilo expositam fuisse Liberius asserit; quod ne mirum uideri possit, Hilarius facit, qui Occidentales preter unam Nicenam, reliquas omnes scriptas fides magno Dei beneficio ignorasse scribit   . Inquirendum igitur nunc est, an Demophilus Arianus, an Semiarianus esset, cum Liberius Beree exsularet, ac utram heresim tum eo tempore, tum etiam deinceps professus sit.

Illum itaque cum Eudoxio, Martirio ac Macedonio formulam ad Occidentales attulisse legimus, atque e Mediolanensi concilio iratis animis cum sociis exiuisse, quod Arii sententiam hereticam damnare noluerant  . At eam formulam, si qui attulerant, sincere profitebantur, Orthodoxi specie saltem uideri poterant; siquidem illos qui dicunt Filium ex eo quod non erat, aut ex alia substantia, non autem ex Deo, aut tempus aliquando, aut seculum fuisse, cum non exstaret, pro alienis habebant a sancta et catholica Ecclesia  . Eudoxium saltem ex Arianorum sententia  ad eos, qui homeusium asserebant, lectis Asterii libris transiisse, ac postremo ad Anomeos reuocatum Philostorgius scribit  . Omnes preterea concilio Sirmiensi contra Photinum adfuerunt, atque unam omnes idcirco fidem professi sunt, si non aliam uoce asseruerunt, aliam mente sententiam retinuerunt. Ab eiusdem concilii tempore ad Sirmiensem usque secundam formulam, nullam aliam palam saltem, inter hereticos inuectam sententiam fuisse scimus:  prodiit primis, ut ego puto, anni 358 mensibus ea blasphemia per Ursacium, ualentem, et Germinium; at Demophilum ipsum iis sese aliquando iunxisse nuspiam legimus, siue cum ea conscripta est, siue cum aliorum aliquot episcoporum numero, et consensu, aucta deinceps fuit.

Ob turbas deinde ortas, anno insequenti Ariminensis synodus coacta est: huic, si Socrati, ac Sozomeno credimus  , Demophilus adfuit cum Ursacio, ualente, Germinio, et Caio, atque iis in Patrum consessu tertiam proponentibus Sirmiensem formulam tum succenturiatus est, tum ob eam causam cum sociis anathemate damnatus. Socrates ac Sozomenus hec hauserunt ex Athanasio  , quem tamen magnum ac sanctissimum presulem uereor ne memoria  deseruerit in libro de Synodis, ut eum deseruit in epistola ad Afros, ubi Eudoxium quoque inter eos recenset, qui Ariminensi synodo adfuerant, ac depositi sunt: nam Bereensis episcopus, qui Orientalibus accensebatur, nec adesse illi concilio potuit, nec preterea deponi, siquidem Constantius Occidentales Arimini collectos superbe uetuerat, ne quid omnino contra Orientales episcopos statuerent; hec uero est ratio, cur eius concilii, que supersunt acta, ac synodice epistole, quarum auctoritas potiori habenda in pretio est, Ursacium, ualentem, Germinium, Caium et Auxentium, Arianos tunc synodo presentes memorant dumtaxat, et inter depositos referunt, Demophili uero nomen nuspiam exprimunt: qui enim absentem ac longe ab eo loco positum memorare potuissent?

 Actis iisdem auctoritas accedit ex testimonio Hilarii, qui in tractatu contra Auxentium, eos omnes inter Arii Spiritus heredes numerat, hunc uero silentio preterit  ; atque hunc etiam omittunt Marcellinus et Faustinus presbyteri, cum Arianos alios recensent, qui Ariminensi eidem concilio presentes fuerunt. Quid uero preterea, quod decem illi episcopi, qui ad Imperatorem confecta synodo legati fuerant, ac Nicee in Thracia preuaricati deinde sunt, cum priora concilii eta rescinderent, ac communionem Ursacio, ualenti, Germinio, et Caio nominatim restituerent, eumdem Demophilum alto silentio preterierunt? An uero grauius ille peccauerat, ut omni omnino uenia apud ignaros illos episcopos indignus  esse censeretur? Certum itaque ratumque sit Demophilum Ariminensi concilio non adfuisse. Queri tamen hoc loco posset, cur nulla in Seleuciensi etiam synodo, cui imperator Orientales omnes adesse iusserat, eiusdem mentio sit? An forte ab iis turbis abesse maluit? An potius inter illos centum et quinque Homeusianos ab Hilario  memoratos, sed fugitans iurgiorum fuit? Utrumque fieri facile potuit, siquidem Basilius Magnus sic illum animo affectum  scribit: Constantinopolis dudum habet Demophilum, ac de illo quidem simulacrum quoddam recte fidei, et pietatis ab omnibus aduenientibus summo consensu iactatur; adeo ut etiam dissidentes ciuitatis partes coaluerint in unum, atque ex uicinis nonnulli episcopi coniunctionem amplexi sint  .

Sed cur argumentis utimur in re manifesta non necessariis? Nam que Demophili sententia fuerit, intelligimus ex fragmento quodam, quod ex eius commentariis Philostorgius excepit, Suidas autem seruauit, et ad nos transmisit. Ait itaque: Filius solius Patris uoluntate genitus est, sine tempore, et sine medio, ut iussorum Patris minister sit et famulus  , in ministerio dispensationis ac redemptionis scilicet, ut uidetur iis explicare, que subsequuntur uerbis: hec  enim, si conferas cum prolixa Antiochena formula, seu cum Sirmiensi contra Photinum synodo  , unam eamdemque sententiam utrobique expressam uideas, Filium scilicet genitum sola uoluntate Patris, sine tempore, sine medio, ut Patri obsequeretur ac minister esset, Patrem uero non substantia tantum, sed et auctoritate Patrem, quam porro auctoritatem sic explicauit Hilarius, ut nichil equalitati detraheret, quia pietatis subiectio non est essentie diminutio, nec religionis officium degenerem fecit naturam  . Hinc idem Philostorgius Demophilum ipsum, ut solet omnes a sua secta alienos, carpit, quod lutulentus flueret, quod omnia atque ecclesiastica potissimum dogmata confunderet, misceretque, ac denique, quod Eunomianis grauissime infensus grauissimis eos  malis affecerit  . Hoc uero testimonium, cum apertissimum et decretorium sit, nemo iure dubitauerit, quin Demophilus Semiarianus perpetuo fuerit, ac quin preterea illam, quam sincere profitebatur, fidem Liberio exsuli exposuerit.



§ u.---Quo anno ac mense Sirmiensis blasphemia conscripta, et in Gallias missa uideri possit? uarie ea de re sententie: Hilarius affertur, et explicatur, eiusque testimonio controuersia definitur.

Hoc etiam mihi proposui, ut perscrutarer diligentius, quo anno et tempore Sirmiensis hec blasphemia scripta uideri possit, ac quis deinde exitus, fructusque eius fuerit; siquidem his etiam fiet, ut eorum temporum historie aliquid lucis accedat.

Plerisque itaque placet anno 357 malis artibus in  lucem obstrusam; at uix est, qui aliquam sue opinionis rationem proferat, preter Petrum Coustantium, qui Hilarii auctoritate utitur ad Gallicanos episcopos, qui eam damnauerant, hec scribentis: uicistis enim, Fratres, cum ingenti fidei gratulatione, et geminam habuit illese conscientie uestre honor gloriam, de integritate scilicet conscientie, et de exempli auctoritate. Nam fidei uestre imperturbate fama quosdam Orientalium episcopos sero iam commouit ad aliquem  pudorem nutrite hereseos, et auditis iis, que apud Sirmium conscripta impiissime fuerant, irreligiosorum audacie quibusdam decretis contradixerunt  . Decreta, que Hilarius memorat, illa sunt, que Ancyrana synodus promulgauerat. Hinc ait idem Coustantius: Ex Hilarii uerbis ea inter hanc, Gallicanam scilicet, et Ancyranam synodum debet intercedere temporis mora, ut commode potuerit illius formula in Gallias deportari, deinde Gallicanorum episcoporum conuocari synodus, huius decreta in Asiam ad Hilarium, et ab Hilario ad Orientales perferri, qui Gallorum exemplo excitati Ancyranam synodum cegerint  . Non unus tamen est Coustantius, qui hanc in Gallicanos episcopos gloriam conferat, siquidem Tillemontius sic Hilarium intelligit, ut Orientales  episcopos Ancyranam illam synodum cegisse uelit, postquam eam blasphemiam in Galliis proscriptam fuisse intellexerant. Ceterum quin Gallicani eorum temporum episcopi, sanctissimi profecto ac doctissimi fuerint, et a Deo concessi, ut fidem tuerentur, nemo negauerit: ego etiam concedo libenter plures fuisse hoc eodem seculo, ac esse nunc etiam D. O. M. beneficio, qui tantorum Patrum filii et heredes gloriam auxerint; at forte non ea est Hilarii hoc loco mens, quam Tillemontius et Coustantius putant: neque enim ille Gallicanos episcopos laudat, quod in reuocanda et damnanda Sirmiensi hac formula, exemplo suo Orientalibus auctores fuerint, ut enim, mox dicam, ex Hilario ipso hoc falsum fuisse constat: sed quod ii seruate perpetuo recte fidei fama  effecerant, ut Orientales nutrite a se hereseos aliquando puderet: que profecto constans fama ut facile per Orientem diu antea spargi, atque ad earum prouinciarum episcopos ferri potuit, ita etiam diu antea eos ipsos ad pudorem nutrite hereseos permouisse debuerat, quem tamen palam fecerunt dumtaxat, cum captata Eudoxiane blasphemie occasione, editis Ancyranis definitionibus, hereseos infamiam alienam a se facere uisi sunt. Hinc uero fit, ut ratio, ob quam Coustantius illam retulit ad annum 357 nondum prouectum, haud satis solida uideri possit.

Qui uero illam anno 358 conscriptam putant, hoc potissimum fundamento nituntur, quod Constantius, qui huic conscribende adfuit, quamquam anno 357 exeunte Maio, Roma digressus sit, ut  in Illyricum festinaret, tamen nec Italiam reliquisse, nec Sirmium ante postremos eius anni dies accessisse uideatur, cum leges habeamus ab eo Mediolani datas die 4 et 6 Decembris mensis  , at hec quoque ratio haud difficultate uacat. Ammianus enim Marcellinus, Urbe egre relicta, in Illyricum festinasse imperatorem scribit, ut Quadorum, et Sarmatarum motus compesceret: Ammiano accedit Iulianus, qui Chnodomarium Argentinensi prelio captum, statim Constantio misisse ait, commodum e  Quadis et Sarmatis redeunti; tum hec addit: Ita contigit, ut cum ego dimicassem, ille solum iter fecisset, et cum Istri accolis pacifice collocutus esset, non ego, sed ille triumpharet  . Nunc uero cum prelium Argentinense, ab anno 357 remoueri haud possit, atque anno illo per Illyricum Constantius iter fecerit, nichil impedit quominus Sirmium commodo accedere, ac conscribende formule adesse potuerit. Neque uero opus est, quod nonnulli faciunt, ut imperatorem inuitum ac defatigatum ex Illyrico iterum reuocemus Mediolanum, Decembri mense, quo leges in ea Urbe datas legimus, atque eum deinde 18 eiusdem die, Sirmii rursus statuamus uacantem publicationi aliarum legum  . Facile enim illum ab hoc incommodo liberamus, si cum Reinesio  librariorum imperitia  factum dicamus, ut Mediane aut compendio scripte, aut exscriptorum imperitia Mediolanum successerit. Erat enim Mediana locus, siue imperatorum recessus, tertio a Naisso lapide, imperii ualentinianum inter et ualentem diuisione celebris. Hanc uero correctionem facilius etiam probaturus erit, qui secum reputet, habita itineris ac mansionum ratione uix fieri potuisse, ut imperator, qui 6 et 7 Decembris Mediolani agebat, 18 eiusdem mensis die, publicandis in Sirmiensi urbe legibus uacaret. Quod si lex 14 de Episcop., que Felici Romano episcopo inscribitur, non Mediolani, sed Mediane data est, Liberius exeunte anno 357 nondum Berea discesserat, ac pristinam constantiam dimiserat, siquidem eum pontificem, statim ac cedere uisus est, ad imperatorem  uenisse, ab eoque sedi sue restitutum fuisse scimus.

Cur itaque eorum, qui eam Sirmiensem formulam primo aut altero mense anni 358 scriptam putant, sententiam ego ueriorem existimem, facit duplex Hilarii testimonium, alterum in libro de Synodis, alterum in opere contra Constantium. Nam primo loco, cum Gallicanos episcopos de Ancyrane synodi definitionibus certiores faceret, hec ait: Et hec quidem, fratres karissimi, omnis que edita est fidei doctrina per paucos iuxta uniuersitatis modum Orientales, SUB HIS IPSIS PROPE DIEBUS quibus uos ingestam heresim respuistis, emersit; cuius exponende ea fuit ratio, quod unius substantie silentium decernebatur  . Hisce itaque uerbis, que profecto decretoria sunt,  manifesto liquet, uno prope, eodemque tempore a Gallicanis et Ancyranis episcopis, anathema dictum eidem fuisse. Si uero id ab Ancyranis factum fuisse scimus sub festum Paschatis, quod incidit anno illo in duodecimam Aprilis, eodem etiam mense id a Gallicanis prestitum uideri debet; quo argumenti genere Sirmondus utitur, ut synodum, qua Sirmiensem eam blasphemiam damnatam a Gallis putat, eodem prope tempore collectam merito censeat. Quantum uero temporis spatium intercurrisse  potuit, ut impia hec formula a loco, ubi scripta est, in Gallias deferri posset? Nam statim ac ea accepta, et significata est, Hilarius damnatam fuisse indicat:  An uero mensis unius spatium minime sufficiens fuerit, Ursacio potissimum et ualente adnitentibus, ut ea quam citissime transmitteretur? Itaque extra primum aut alterum anni eiusdem mensem collocari uix poterit.

Alterum Hilarii testimonium, hec eius ad Constantium uerba suppeditant: Incerto enim doctrinarum uento uagamur . . . . Iam uero proximi anni fides, quid iam de immutatione non habet? Primum, que homeusium decernit taceri. Sequens rursus, que homeusium decernit et predicat. Tertium, que Usiam simpliciter a Patribus presumptam per indulgentiam excusat. Postremum, que non excusat, sed damnat  .  Scribebat ille Constantinopoli positus, anno 359 iam prope exeunte, aut altero iam ineunte. Huic uero proximus unus est, qui precesserat, annus: hic igitur Sirmiensi blasphemie, ac que huic contrarie est, Ancyrane ecthesi ortum dederat; quas deinde formulas haud multo post Sirmiensis tertia, que usiam excusat, ac deinde Seleuciensis Acacianorum, que deinde noua appendice Constantinopoli ab iis donata est, ac usiam aperte damnat, subsecute sunt.

Monstrum itaque hoc, quin statim ac in lucem prodiit, in Gallias missum fuerit, dubitare nos haud sinunt Hilarius et Phebadius. At cum Hilarius, non a synodo, que nulla fuerat, non ab episcopis, sed tantum ex Oppido Sirmiensi missum dicat, non obscure  uiam indicat, qua missum fuerat. Ursacius igitur et ualens, rerum domini cum essent, Magistriani seu publici cursoris opera usi sunt, eo consilio, ut celerrime ferri posset, ac preterea ut imperatoris nomen et iussionem pre se ferret, quo facilius reciperetur: Magistrianos enim ad magna principum perferenda mandata electos Gothofredus obseruat, atque iis uti in rebus Ecclesie perturbandis, Constantio haud insuetum fuisse, ex Theodoreto colligimus  . Hoc uero est, quod idem Hilarius alio loco, atque his uerbis apertius explicat: Antea in obscuro atque in angulis Dominus Christus, Dei esse secundum naturam filius negabatur, et essentie inops paterne, accepisse cum aliis Creaturis de non exstantibus predicabatur. At uero nunc PUBLICAE AUCTORITATIS PROFESSIONE  heresis prorumpens, id quod antea furtim mussitabat, nunc non clam uictrix gloriabatur: tum deinde Ursacium et ualentem ueluti impietatis huius auctores arguens, fefellerunt, ait, ignorantem regem, ut istius modi per fidie fidem bellis occupatus exponeret et credendi formam Ecclesiis nondum regeneratus exponeret; hinc enim colligis uno omnia imperatoris nomine tunc peracta fuisse. Hac eadem illi fraude, que male cecidit, usi fuerant latrocinali in Mediolanensi synodo  anno 355 congregata. Nam metu plebis propria piacula non ausi proferre, epistolam sub imperatoris nomine miserunt, omni prauitate refertam, eo consilio, ut si ea equis auribus populus reciperet, PUBLICA AUCTORITATE cupita referrent: sin aliter fuisset excepta, omnis inuidia esset in rege, et ipsa etiam uenialis, quia etiam tum catechumenus sacramentum fidei merito uideretur potuisse nescire  . Ex hoc autem Seueri loco intelligis etiam, quid Hilario sit, publice auctoritatis professio.

Sed et alia est causa, cur ea formula non synodi, aut episcoporum, sed uno tantum imperatoris nomine missa uideri oporteat. Si enim Hosium excipias, ceteri quatuor, quos Hilarius illius auctores fuisse asserit, extra Ecclesie communionem fuerant: hoc  saltem de Ursacio et ualente Galli episcopi certo statuerant  . Quamobrem omni cum orthodoxis episcopis interdicto per canones litterarum commercio, non erat cur illis consueto more ac de rebus ad fidem pertinentibus Ariani illi scriberent; unaque hec supererat uia, qua etiam usi sunt, ut formulam a Constantio mitti ac per magistratus promulgari curarent, quod aliquando a Constantio factum legimus. Siquidem cum de Athanasio agebatur, magistratibus scripserat, et mulctam denuntiauerat, nisi quis proprie ciuitatis episcopum aduersus illum subscribere cegisset  . Que cum ita sint, paradoxa mihi uidetur eorum sententia, qui Sirmiensem illam blasphemiam synodicam appellant, atque in synodo conditam aiunt, cum preterea nec episcoporum numerus  rei tante definiende necessarius adfuerit, nec synodice de more aut scripte, aut misse fuerint, nec ii conuocati, quibus accedendi ius erat: quamquam si fortuitum illum, ac quatuor, aut quinque episcoporum clandestinum congressum synodi nomine, editamque ab eo formulam synodicam appellare uolueris, minime repugnarem, eo tamen sensu, quo Sardicense concilium scripsit Arianos uenientes Sardicam per singula loca synodos fecisse inter se, et pactiones cum interminationibus, ut omnino uenientes Sardicam ad iudicium non accederent, neque in unum cum sancta synodo conuenirent, ea uoce peculiares, clandestinosque eorum conuentus exprimens  .

Sed ut ad institutum redeam, quamquam hec ab  eo minime prorsus extranea sint, statim ac formula hec Gallis episcopis nuntiata ac significata est, palam reiecta, palam damnata fuit: an uero collecta synodo, ut Sirmondus censet, an uero circumeuntibus episcoporum litteris, ut fieri etiam potuit, nichil interest querere. Nunc uero, quo recidat oratio, uide: si eam anno 357 scriptam asseris, si Constantii auctoritate promulgatam ac suffultam uides, cur nichil actum ab illo interea fuit contra repugnantes  episcopos? Hilarius profecto Ursacio et ualenti exprobrat, quod ea promulgata, contradicentes episcopos ad exsilium cegerant. Cegerunt enim nos, ait ille, ad uoluntatem exsulandi, dum impietatis imponunt necessitatem  .

At uiris illis ad omnem audaciam, crudelitatemque paratis, non consilium, non animus, sed tempus defuit. Nam confecta interea Ancyrana synodus est ineunte Aprili mense, que Sirmiensem blasphemiam sub Eudoxiana heresi latentem confixerat. Legati qui ab illa ad Constantium fuerant, Basilius Ancyranus, Eleusius et Eustathius, ac Sirmium ineunte Maio commodo accedere potuerant, imperatorem a priori sententia depulerunt. Ursacius ipse, ualens ac Germinius Constantio obsequi, Sirmiensem  formulam eiurare, atque Ancyranam ecthesim, que tunc promulgata est, profiteri coacti sunt. Hinc illis omnes nocendi nerui repente, ac preter omnem exspectationem, succisi sunt. Rem narrant Hilarius, Socrates ac Sozomenus, qui consuli possunt. An non uides aperta omnia, et plana, ac quod Hilarius ait, Gallos et Ancyranos episcopos uno prope eodemque tempore impietatem illam damnasse, ut uerissimum sit?

Sed pergamus rei, de qua agitur, lucem afferre. Queri igitur potest, an ea formula sicut in Gallias, ita missa in Orientem fuerit, ac promulgata? Sic nonnulli putant: equidem haud facile concesserim, Ursacium, ualentem, Germinium et Potamium eius auctores, Occidentales cum essent, ac ceterarum  omnium Ecclesiarum consensu carerent, fidem proposuisse propriam Orientalibus, ut iis etiam communis esset, ac promulgasse, ut ab omnibus uelut certum constitutumque dogma reciperetur. Hanc uero sententiam hec, ni fallor, preterea confirmant. Primo quod Georgius Laodicenus in litteris, que in Ancyrana synodo recitate sunt, unum tantum Aetium et Eudoxium heresis tunc orte auctores dat. Secundo quod Basilius Ancyranus in encyclica ex synodo a se habita, scripta, tum eos perstringit dumtaxat, tum uero ex Illyricorum nuntiis  accepisse se scribit, perniciem illam latius serpere propagarique, ad instar fermenti: eam igitur non uiderant Orientales, nec illa iis in locis uulgata de more fuerat. Tertio non ego diffiteor, quin Eudoxio,  qui recenter Antiochene sedi irreperat, cognita fuerit: at uni Eudoxio significatam contendo, ac familiaribus  tantum Ursacii, ualentis, et Germinii litteris, quod eos non lateret, cuius esset animi uir pessimus, communemque sese habere cum illo causam: hinc ille unus gratias egit Ursacio ipsi, ualenti, ac Germinio, quod eorum Ministerio Occidentales recte sentire ceperant; Hosium eam blasphemiam profiteri coactum iis uerbis exprimens:  atque ii, quibus rescribit, ut uides, tres sunt dumtaxat. Quarto Constantius heresi per legatos, qui Ancyra uenerant, indicata, tum nouatores exsilio damnauit, Aetium, scilicet, Eudoxium ac socios, tum scriptis litteris Antiochenos monuit, ne promulgatam in Enceniis fidem desererent: atque ut Eudoxianam heresim, impiam, nouam ac sero ex erroris barathro emersam exsecrarentur  . An uero ille tam impudens fuerit,  ut hec ageret, et scriberet, si ea formula probata antea a se fuerat, si per Orientem promulgata iussu suo ac encyclicis episcoporum litteris, ut reciperetur? At, inquies, potuit ea priuatim ac familiaribus epistolis uulgari: quid uero hinc colliges? An eam propterea Demophilus certo uiderat? An fidem preterea, quam fama tantum, ac incerta uoce clanculum protusam acceperat, nec satis perspectam habebat, exponere Liberio potuit? Contra uero Ancyrane definitiones, quibus Antiochena et Sirmiensis expositio expresse confirmata est, promulgate statim fuerant encyclicis de more litteris: Constantius preterea illas tunc obtinere solas iusserat  . uix igitur aliam ab ea, que tunc obtinebat, fidem Demophilus Liberio exposuisse potuit.

 Hec autem cum ita se habeant, minime necesse est, ut diutius immorer in refellendo Dupinio, atque anonymo scriptore, qui Dupinium nobis iterum proposuit elapsis annis in Gallicam linguam conuersum sub titulo Tractatus de ecclesiastica et seculari potestate  . Qui primo Demophilum inter Anomeos confidenter collocat, deinde duplicem a Liberio signatam formulam somniat, alteram scilicet Beree, eamque Arianam totam, atque Anomeorum sententie conformatam, alteram uero Sirmii, eo nempe animo, consilioque, ut de priori illa Beree subscripta sese purgaret, uulgatamque quod Filium Patri dissimilem professus esset, famam dissiparet apud Basilium Ancyranum ceterosque Semiarianos, qui ad Constantium Sirmii agentem legati fuerant  .  Que enim dicta a me hactenus, et disputata sunt, ac que preterea rursus dicenda restant,  aperte demonstrant, Dupinium, que numquam fuerunt, facta temere comminisci, falsisque ea testimoniis confirmare, ut fucum, prout solet, lectori faciat.



§ uI.---Rei totius a Liberio geste series exponitur, eiusque ad Orientales, et ad Ursacium et ualentem littere explicantur. Exposita rei tunc geste series confirmatur auctoritate Sozomeni, atque Acacii, aliorumque Constantinopoli congregatorum Arianorum testimonio non antea obseruato.

Que itaque hactenus dicta, et disputata a me sunt, cum que suscepta a Liberio fides fuerit, ostendunt, tum uero totam rerum gestarum seriem facile iam peruidendam offerunt. Basilius igitur, confecta Ancyrana synodo, ac Paschalibus forte diebus, ad imperatorem profectus est Sirmii agentem; eoque, ut dixi, peruenire facile potuit ineunte Maio: res  illum suas pari celeritate, ac felicitate confecisse ex Hilario et Sozomeno scimus: nam Sirmiensis blasphemia abrogata et Antiochena in Enceniis fides iterum confirmata est; Ursacius preterea et ualens eiusdem blasphemie auctores ignorantiam professi, reuocarunt, quod fecerant, Antiochene et Ancyrane ecthesi subscribere coacti: Eudoxius et Aetius, aliique manifesti eius impietatis sectatores exsules facti: Basiliani denique uictores uniuersa loca peragrarunt, ut homeusium siue Ancyranam fidem, que eadem cum Sirmiensi est, confirmarent  . Nullus itaque dubito, quin litteras quaquauersus illico spargi curauerint, quibus episcopi omnes per Orientem, atque ii potissimum, qui Sirmiensem fidem profitebantur, ea de re certiores fierent, quos inter Demophilus  merito numerandus est, quia non longe aberat, ac Sirmiensi eidem fidei conscribende adfuerat, eamque ut uidimus, cum Semiarianis palam profitebatur. Hec uero omnia cum ille Liberio presens narrasset, atque explicasset, obtinuit, ut ille exsilio fractus, et Urbis reuisende cupidus, ad Orientales scriberet, qui in comitatu erant, et rerum apud imperatorem potiebantur, Basilium scilicet, ut Nicephorus explicat, eiusque socios  . Nec uero sententiam hanc meam euertere uidetur, quod idem pontifex Ursacio etiam, et ualenti scripserit, Sirmiensis eius blasphemie auctoribus et assertoribus: cum enim istam tunc ii reuocassent, et eamdem cum Basilio, ceterisque Semiarianis fidem profiteri coacti fuissent, nulla erat aperta ratio cur idem pontifex, qui Orientalibus scripserat, eorum Occidentalium  etiam, quorum magna erat apud Constantium gratia, ac eadem tunc cum ceteris fides, communionem refugere debuisset. Hinc uero intelligis,  cur in litteris ad Orientales scriptis, fidem sibi a Demophilo expositam se suscipere Liberius ait, hac uero de re nullum in aliis ad Ursacium ipsum, et ualentem et Germinium exaratis, uerbum fecerit. Quis enim hinc non uideat, cum idem Liberius eas litteras exararet, unam fuisse eorum omnium fidem, missamque proinde utramque epistolam, postquam ualens, Ursacius et Germinius Ancyrane synodi definitionibus subscripserant, nullaque inter eos, et Orientales exterior in sententiis discordia esse uidebatur?

Nunc uero uidendum a nobis est, quid Liberius egerit, postquam Sirmium accessit. Athanasius et Hilarius, ut dixi, nichil profecto exprimunt, quod nos eius rei dilucide scientes faciat. Socrates de huius  pontificis lapsu nichil omnino attigit; siquidem Rufinus, quem sequitur plerumque, hac de re nichil certi compertum se habuisse scribit  . Unus itaque Sozomenus superest, qui geste tunc rei memoriam transmisit ad posteros, atque illam adeo descriptam accurate, ut omnem omnino pudorem exuisse oporteat, qui eius hoc in facto auctoritatem sequi nolit. Illum itaque opere pretium est ut audiamus.

Haud multo post Imperator ab urbe Roma Sirmium reuersus, cum Occidentales episcopi legationem ad ipsum misissent, Liberium Berea ad se accersiuit. cumque adessent legati episcoporum Orientis, conuocatis sacerdotibus, qui in comitatu erant, Liberium cepit compellere, ut Filium Patris non esse consubstantialem profiteretur. Instabant autem, et imperatorem  ad hoc impellebant, Basilius, Eustathius et Eleusius, qui precipua apud ipsum auctoritate pollebant. Qui cum ea, que contra Paulum Samosatenum, et contra Photinum episcopum Sirmii decreta fuerant, ac preterea fidei formulam in dedicatione Antiochensis basilice editam, in unum tunc libellum coniecissent, perinde quasi quidam sub obtentu uocabuli consubstantialis propriam heresim stabilire conarentur, effecerunt ut Liberius et Athanasius, Alexander, Seuerianus et Crescens Africe episcopi ei formule consentirent. Consenserunt pariter Ursacius et Germinius episcopus Sirmii, et ualens Murse, et quotquot ex Orientis partibus aderant episcopi. Sed et confessionem a Liberio uicissim susceperunt, qua eos, qui Filium substantia et per omnia Patri similem non esse assererent, alienos ab Ecclesia pronuntiabat  . . . . . His  per legatos Occidentalium confectis, imperator Romam redeundi potestatem fecit. Scripserunt etiam episcopi, qui Sirmium conuenerant ad Felicem, qui  tum Romane Ecclesie presidebat, et ad clerum eiusdem ciuitatis, ut Liberium susciperent, atque ambo apostolicam sedem gubernarent, et simul sacerdotio fungerentur absque ulla dissensione  . Hec Sozomenus: at quos ualesius, cuius interpretatione utor, Occidentalium legatos in medium statuit, equidem nullos fuisse puto: siquidem Grecum uerbum , tum eos exprimit, qui legati missi sunt, tum eos quandoque, qui pro alio deprecatores accedunt: hoc saltem sensu Langus Nicephori interpres ac Fronto Duceus uocem illam acceperunt  . Fortunatianum igitur Aquileiensem, quem Liberius cum litteris ad imperatorem miserat, hoc loco ego designatum intelligo, atque ipsos etiam Ursacium et ualentem, quos ille sibi deuinxerat, ceterosque in  comitatu tunc positos: neque enim breuis mora patiebatur, ut quos mitti per uincentium Capuanum ex Campania idem pontifex optauerat, tunc adesse potuerint.

uides itaque Liberium Basilii opera ab exsilio reuocatum, postquam Sirmiensem fidem se recepisse scripserat: deinde uero, postquam eidem fidei cum Afris aliquot episcopis reipsa subscripsisset, Romam eundi, suamque recipiendi sedem potestate donatum. Cum autem ille, Anastasio teste, III non. Augusti Urbem ingressus sit, Sirmium accessisse debuit in Iunio mense, rebusque eo iam labente confectis, Romano itineri se dedisse. Omnia uero, si sic accipias, sibi recte coherent: nam clandestina Ursacii, et ualentis formula, Basilio instante, abrogatur,  ac Sirmiensis contra Photinum ecthesis iterum promulgatur Maio nondum prouecto: Liberius non longe absens a Demophilo expositam suscipit idque Basilio Ancyrano, aliisque Orientalibus in comitatu positis denuntiat iis quas memoraui litteris. Ab exsilio itaque euocatur ad imperatorem, ac fidem, quam se suscepisse dixerat, scripto professus, ad sedem suam reuertitur. Neque enim negauerit aliquis, quin hec omnia trimestri spatio fieri commode potuerint.

Ceterum non unus Sozomenus huiusce rei testis est; siquidem non obscuro Acacii Cesariensis testimonio confirmantur. Fuerat ille cum ceteris ex fece Ariana, qui Usiam a fide reiiciendam statuerant, depositus in Seleuciensi synodo a Semiarianis Usie assertoribus:  sed Acaciani paulo post fortiores, ut par referrent in latrocinali Constantinopolitano conuentu, Semiarianorum duces sedibus expulerunt: quod cum iure fecisse uideri uellent, ubi de Basilio Ancyrano agunt, has cum nonnullis aliis expresserunt causas, quod scilicet, Illyriis, Italis et Afris dissidii, et tumultus causa exstitisset, et eorum que Ecclesie Romane contigerant, auctor fuerat  . Cur igitur Illyriis, Italis et Afris dissidii, et tumultus causa ille fuisse dicatur, ego minime inquiram,  quamquam inclinat animus, ut credam iis uerbis exprimi studium illud, quo allaborauerat, ut iis in locis Ancyrane definitiones reciperentur, atque Anomei damnarentur. Quero itaque, siquidem hoc ad institutum pertinet, quenam fuerant, que Ecclesie Romane haud pridem contigerant, atque eidem Basilio Acacius ueluti auctori precipuo, crimini uertit. Plerique rem, ueluti in obscuro positam, intactam pretereunt; Tillemontius uero, cuius nichil diligentiam fugit, suspicatur hoc loco Felicis intrusionem indicari, atque eius rei culpam in Basilium ab Acacio transferri  . At cur Acacius Felicis ordinationem Basilio exprobrare potuit, cuius ipse Mediolani cum ceteris Arianis Constantium possidens  , si Hieronymo credimus, auctor potissimum ac promotor  fuerat? Ego uero miror, cur nullus unam illam, que sese sponte offert, ueram causam attigerit, eorumque uerborum uim aperte explicuerit: iis enim haud obscure expressas intelligimus seditiones illas, ac forte etiam cedes, quas Socrates, ac Sozomenus, et preces Marcellini et Faustini memorant, Rome ortas et perpetratas, cum Felix, quem Acacius euexerat, sede expelleretur Liberio reduce; earumque in culpam uocatum eo loco fuisse Basilium, quippe qui unus, ac precipuus fuerat eius pontificis reducendi auctor. Quod si Liberius Basilii eiusdem opera Berea euocatus est, si fidei ab eo proposite subscripsit, si iis deinde confectis sedi sue restitutus est, nullum deinceps futurum esse puto, qui de Sirmiensi blasphemia huic pontifici litem moueat, nisi sibi antea  persuadeat, eam fuisse a Basilio propugnatam, pretereaque Constantium, qui huic rei agende preerat, qui Antiochenam formulam, retineri iusserat, qui Eudoxium, atque Aetium eiusdem blasphemie per Orientem duces mulctauerat, qui ualentem, Ursacium et Germinium cegerat, ut eam eiurarent, permisisse, ut Romanus pontifex illam eodem tempore confirmaret; mirari itaque haud satis possum preceps eorum iudicium, qui cum tam longe adsint ab etate gestarum rerum, Liberium, quod nemo ueterum scriptorum ausus est, subscripte Sirmiensis secunde formule reum agere potuerit.



§ uII.---Questio a Tillemontio primum proposita excutitur: an scilicet Liberius homousium non reticuerit solum, sed etiam damnauerit? Rationes, ob quas scriptor ille doctissimus ancipitem se ostendit, proponuntur. Sozomenus adducitur pro ueriori sententia, et illustratur: an pro certo sit habendum, damnauisse homousium synodum Antiochenam, que habita fuit contra Paulum Samosatenum. Hilarius et uictorius haud recte a Tillemontio accepti afferuntur, et explicantur.


Hanc dubitationem nullus in medium adduxerat ante Tillemontium, qui eam primo proposuit, cum de Arianis ageret, uersatamque in utramque partem, postremo inexplicatam, deserit doctiori, ut ille pro  singulari sua modestia inquit, uiro dignam  .

Cur uero sic dubitauerit, faciunt hec pauca, que iam recitata sunt, Sozomeni uerba: Conuocatis Constantius sacerdotibus, qui in Comitatu erant, Liberium cepit compellere, ut Filium Patris NON ESSE consubstantialem profiteretur. Siquidem ea sic accipit, ut Liberium nedum homousii professionem deserere, uerum etiam illud palam damnare a Constantio coactum putet. Erat uero causa, ut suspicatur, cur imperator id uellet. Nam si Basilius, aliique Semiariani in Ancyrano conuentu huic uoci anathema dixerant, si Constantii animum tunc possidebant, ac moderabantur, fieri etiam facile potuit, ut temporum benignitate, atque eiusdem imperatoris auctoritate usi sint, ut eum pontificem in hanc sententiam pertraherent.  Unum tamen est, quod Tillemontium ea de re dubium habet, atque illud est, quod Basilius, aliique Ancyrane synodi legati anathema illud clam esse oportere statuerant, atque hoc decretum ab iis, que Sirmii promulgate sunt, definitionibus expunxerant. Rationes deinde, seu coniecturas affert, ob quas eos captata opportunitate ab instituto illo consilio recessisse, ac liberas eidem anathemati habenas laxasse censet; primo quia Hilarius scribit, Ursacium, ualentem et Germinium ab eodem Basilio postulasse, ut legeretur epistola de homousii et homeusii expositione; quam illam ipsam esse opinatur uir doctus, que ab Ancyrana synodo scripta fuerat, ab Epiphanio recitata  , ac homeusium asserans, homousium anathemate proscripserat; secundo quia uictorinus  nos docet scriptas ab Orientalibus ad Afros litteras, ut ii cum Orientalibus omnibus, et Afris ipsis, qui sic statuerant, homousium ab Ecclesia eiicerent, ac iis litteris non rationes a sacra Scriptura petitas, sed iussiones, et minas adiunctas fuisse dolet; nam si omnes, ut uidimus, uni eidemque formule cum Liberio subscripserant, idem profecto de omnibus iudicium esse debet; et si Afri episcopi, et Orientales homousium ab Ecclesia tunc proscripsisse dicti sunt, nulla afferri ratio potest, cur ab eo crimine Liberius excipiatur.

He igitur sunt cause, ob quas uir ille accuratissimus rem hanc in incerto relinquere uisus est; que tamen, ut in aperta luce collocari possit, primo disquirendum a me est, quid Sozomenus recitatis  modo uerbis senserit, tum deinde expendenda allatarum coniecturarum uis. Quod itaque attinet ad primum caput de mente nempe Sozomeni, haud equidem contendo, quin Constantius, ac Semiariani illi episcopi Liberium sollicitauerint, ne profiteretur . At questio est, que sit horum uerborum uis, an scilicet apertam homousii execrationem, an nudum eius silentium expetitum inferant; atque hoc ego tota, quam idem Sozomenus narrat, facti serie recte perpensa, uerissimum,  ac manifestum puto. Constat enim Basilium Ancyranum subscribenda proposuisse ea que contra Paulum Samosatenum, et contra Photinum episcopum, Sirmii decreta fuerant, ac preterea fidei formulam in dedicatione Antiochensis Ecclesie editam, una simul scriptione coniuncta, atque aliud nichil. Quid uero hinc colligas haud obscurum est. Si enim Sirmiensis cum adiunctis anathematismis, si Philippopolitana fides, si Antiochena illa, que ceterarum omnium, ut ita dicam, fons et origo est, homeusium adstruunt dumtaxat, homousium uero quamquam supprimant, minime damnant  , nec Basilius uoluit, ut a Liberio ea uox damnaretur, nec eam Liberium damnasse uideri potest, sed nudo inuoluisse silentio; que una erat oblate ac ab eo confirmate formule uis.

 Unum tamen uideo, quod ex Sozomeno ipso obiici aduersus hanc sententiam forte posset. Eudoxius, ut heresi tunc erumpenti patronos quereret, in uulgus sparserat, Liberium et Occidentales tum homousium reiecisse, tum preterea confiteri Filium Patri dissimilem. uides itaque bicipitem esse calumniam. Quid uero Liberius? Eos qui secundum substantiam, et per omnia Patri similem non esse assererent, alienos ab Ecclesia pronuntiat  . Cum itaque una tantum homeusii professione eum pontificem sese purgantem uideas, alteri calumnie capiti latus prebet. At hoc minime necesse est, ut dicamus: Eudoxius enim, qui utraque uoce eamdem exprimi et asseri fidem merito intelligebat, homousium eque ac homeusium proscripserat, atque in eius criminis societatem Liberium  falso aduocauerat: id igitur tunc agebatur dumtaxat, ut idem pontifex fidem catholicam aduersus Eudoxii dolos assereret, uulgatamque aduersus se calumniam euersum iret. Id uero cum aperta una homeusii professione abunde consequeretur, tum apud Eudoxianos, tum apud ipsos etiam Catholicos, quibus tunc temporis una erat utriusque uocis, eademque uis, nichil opus fuit, ut etiam de homousio aliquid adderet, aut suam tunc proferret sententiam. Ceterum cum Liberium oblate a Semiarianis formule subscribentem, Anomeos dumtaxat ab Ecclesia alienos pronuntiantem uides, aperte etiam intelligis, homousianos, et homeusianos pari in pretio et loco ab illo habitos, ac etiam non obscure colligis, que eius preterea de uoce illa, cum hec ageret, sententia  fuerit.

Sed ut ad eam, cui a Liberio subscriptum uidimus formulam reuertatur oratio, ab eruditis queritur, an illa tunc temporis ex integro composita, et procusa fuerit, an uero, que iam exstabant, Antiochena in Enceniis, et Sirmiensis iterum exscripte simpliciter, unaque scriptione, unoque libello alligate huic Pontifici oblate sint. Sed obseruari debet pro rei dilucidatione Antiochenam in Enceniis fidem, omnium, que deinde excogitate sunt, expositionum fontem,  ac typum, ac quamdam ueluti secte sue tesseram, Semiarianos perpetuo esse uoluisse. Hinc ex Antiochene huius fidei formulis Pseudosardicensis expositio primo composita, et conflata, tum deinde anathematismis aduersus Paulum Samosatenum, et Photinum promulgatis adaucta est  : Sirmiensis uero, quam hoc loco Sozomenus memorat, Pseudosardicensem illam retinet, ac fere uerbo tenus exprimit. Si igitur Sirmiensis fides Pseudosardicensem, si hec Antiochenam continet, si preterea anathematismos aduersus Samosatenum, et Photinum promulgatos iterum explicat, nichil opus est, ut formulam, que oblata Liberio a Basilio est, recenter compositam, et tunc procusam fuisse dicamus ex Sozomeni mente: siquidem una hec Sirmiensis fides omnia in se ipsa  continet, et complectitur, que ille exprimit. uim igitur huic scriptori inferunt, qui Antiochene fidei uoce, eam etiam indicatam putant, que aduersus Pauli Samosateni heresim in ea urbe olim promulgata fuerat, eamque Antiochene in Enceniis, et Sirmiensi iunctam fuisse opinantur, ueluti homousio euertendo, qui erat Semiarianorum conatus imprimis idoneam, et comparatam. Enim uero Sozomenus unam tantum exprimit Antiochenam fidem, eam scilicet, que in Enceniis dicta est: quis igitur reliquus ueteri illi Antiochene expositioni locus? Quod si Liberio ea etiam proposita fuisse ait, que aduersus Paulum Samosatenum et Photinum episcopum Sirmii decreta fuerant, cum Antiochena in Enceniis, et Sirmiensis ecthesis eos hereticos nominatim damnent;  ecque amabo Antiochene ueteris illius aduersus eumdem Samosatenum synodi definitioni, si que umquam fuit, iterum tunc depromende necessitas esse potuit?

Sed nec ego facile concesserim, homousium ab Antiochena aduersus Samosatenum synodo damnatum, reiectumque fuisse. Hoc quidem decretum  Basilius Magnus, hoc Hilarius memorat. At uiri docti Basilio opponunt auctoritatem Athanasii, ac rationes alias afferunt, ob quas ea de re merito dubitamus. Primo scilicet, quod assertum illud Antiochene synodi decretum iis repugnat, que paulo ante synodum inter utrumque Dionysium, Romanum scilicet, et Alexandrinum gesta fuerant. Secundo, quod illud ab omnibus prorsus, ne Arianis quidem exceptis, ignoratum fuerat usque ad annum  358, cuius profecto rei idoneus testis Eusebius uir infinite propemodum lectionis, qui cum rationes omnes afferret in synodo Nicena aduersus homousium propositas, hanc nec memorat quidem  . Tertio denique, quod nullo alio testimonio nititur, nisi tunc uiuentium Arianorum, quorum nemo ignorat, quam suspecta fides fuerit  . Quod uero ad Hilarium pertinet, nullum in historica huius rei perscrutanda ueritate studium posuit, sed Semiarianis, aut  credidit simpliciter, aut quod magis placet, credere uideri uoluit. Ne uero hoc existimer confidentius, quam par est, asserere, duo faciunt; primum quod iactatum illud ab iis decretum, non Antiochene, sed Samosatene synodo attribuit: alterum, quod cum quam ille causam agit, inuictis aliis argumentis obtineat, nichil sua referre putauit querere, an uerum, an falsum illud esset  . Ceterum si epistola Dionysii Alexandrini nomine inscripta ad Paulum Samosatenum uera, ac genuina est, si que Nicenorum Patrum nomine in Ephesino concilio recitata est, fidei expositio, ad Antiochenam antiquam synodum pertinet, falsum profecto est homousium ab ea reiectum fuisse, cum utroque loco asseratur illud apertis uerbis  : ego uero non uideo, cur eorum, qui hec  pro ueris, et genuinis habent Antiochene eiusdem synodi monumentis, sententia non preferenda sit alteri, que negat: hec enim paucis tantum, iisque leuissimis coniecturis nititur, alia uero Antiochene Ecclesie symbolo congruit, atque auctorum ab ea etate haud longe distantium testimonio comprobatur. Sed hec non est iis de rebus agendi locus, quem preterea preoccupauit uir doctissimus Michel Angelus Iacomellus intimus Cappellanus SS. D. N. in dissertatione de heresi Pauli Samosateni, quam si quis consulat, opere pretium fecerit.

Ad epistolam nunc uenio quam ualentem, Ursacium et Germinium postulasse Hilarius ait, ut a Basilio Ancyrano legeretur. Que fuerit igitur, a quibus scripta, quidue ea preterea contineret, obscurum  est: hoc tantum ab eodem Hilario intelligimus, actum in ea fuisse potissimum de homeusii et homousii expositione. Epistolam, ait ille, quam a uobis de homousii et homeusii expositione apud Sirmium, ualens, Ursacius et Germinius poposcerunt, legi; intelligo in quibusdam non minus circumspectam esse, quam liberam  . Tillemontius Arianos illos, ut legeretur postulasse coniicit eo consilio, ut Semiariani, qui eadem epistola homousium anathemate proscripserant, ac deinde hoc decretum clam omnes habuerant, palam etiam illud aliquando facere, ac uocem illam damnare cogerentur. At epistola illa, que lecta est, homousium anathemate notatum, qua saltem coniectura, ne dicam ratione probat uir doctus? Hoc Semiariani illi prestiterant in ea Ancyrane synodi encyclica.  At si quis Hilarium legat, ac cum eadem synodica conferat, aliam a synodo scriptam epistolam, aliam tunc fuisse lectam facile deprehendet: in epistola enim Ancyrane synodi, eam quam Hilarius memorat, homousii, et homeusii expositionem frustra queras. Causa etiam, cur que ualenti, Ursacio, et Germinio lecta epistola est, aliam esse oporteret ab ea, que Ancyre scripta fuerat, haud obscura est.

Enim uero Ancyrani legati anathema consubstantiali  dictum clam haberi oportere inter se statuerant: contra ualens, Ursacius, et Germinius homeusium auersabantur, quod nichil ab homousio differre merito arbitrarentur: res tota ex Hilario constat  . Quid igitur Semiariani illi facerent, ut Arianos alios ad homeusii professionem pertraherent; anathema uero homousio dictum, clam omnes pro instituto haberent? Alia scribenda ab iis epistola fuit, qua homousii, et homeusii uim latius explicarent, ac rationes afferrent, cur hoc alteri preferendum esse uideretur. Hec itaque scripta tunc, ac composita est, hanc Hilarius indicat, at nos frustra nunc querimus. Ceterum quidquid de hac epistola, que Arianis illis lecta est, dixeris, aut scilicet diuersam, ut opinor ego, illam esse ab encyclica Ancyrane synodi, aut anathema  in ea dictum homousio, quod tamen ad Liberium attinet, perinde est. Neque enim presens ille fuit cum legebatur; sed postquam ea lecta est, postquam Ancyrane definitiones ab Ursacio et ualente probate iam ac promulgate fuerant, Basilii tunc rerum Domini opera ab imperatore accitus Sirmium uenit, omnibus scilicet, ut uidimus, confectis iam ac compositis rebus, ac eo tempore quo nichil necesse erat ut ea legeretur. Hoc uero quod aio, ex Hilario ipso non obscure colligitur, qui cum tres illos dumtaxat episcopos eius lectionem postulasse scribat, alium nullum, cum lecta a Basilio est, adfuisse indicat.

uictorini tandem testimonio, quod idem Tillemontius in suam trahere sententiam nititur, nichil fragilius, nichil obscurius. Hec sunt eius scriptoris uerba:  Orientales scribunt ad Afros, ut eiicerent a sancta Ecclesia HOMOUSIUM, dicentes secum sentire et Afros, et Orientales omnes  . Incertum itaque est quonam tempore hec ad Afros ab Orientalibus scripta sint, an scilicet ante Ariminense, an uero post Ariminense concilium, eiusque confirmatam Constantinopoli formulam: enim uero Afri aliquot episcopi homousium bis abiecisse uideri possunt; primo cum Liberius Sirmiensem ecthesim professus est, ut uidimus; secundo cum a legatis Ariminensis concilii Arianorum formula recepta est: constat enim inter preuaricatores illos, tres ex eadem Africa presules annumeratos. Incertum preterea est, an Orientales illi qui ad Afros scripserant, Ariani an Semiariani fuerint, quos omnes hoc uocabulum, homousion, eque tunc abiecisse  constat. Equidem hoc ego loco Afrorum nomine eos qui Ariminensem formulam receperant, per Orientales uero, qui scripserant, Acacianos expressos existimo, ac litteras a uictorino memoratas, datas ab iis puto postquam Semiarianos ipsos qua ui, qua fraude induxerant, ut eamdem Ariminensem formulam, a preuaricatoribus illis legatis admissam profiterentur. Cur uero sic ego existimem, facit Hilarius, qui tunc Constantinopoli positus Constantio hec exprobrat: Substrauisti uoluntati tue Orientales episcopos,  neque solum uoluntati tue, sed uiolentie; mandas tibi subscriptiones Afrorum, quibus blasphemiam Ursacii et ualentis condemnauerant, reddi: renitentibus comminaris, et postremum ad diripiendos mittis  . Liquet igitur eo potissimum tempore Afros ab imperatore uariis artibus sollicitatos, ut Ariminensem formulam complecterentur, ac fidem desererent: frustraque aliquod in rerum tunc gestarum commentariis argumentum queras, quo ante Ariminensem formulam hanc Afris episcopis uim inferre Constantium potuisse probes. Nemo etiam negauerit, quin Acaciani, qui Constantii autoritate abutebantur, eo etiam tempore ad eosdem litteras communi nomine scriptas miserint, quibus de recepta ab omnibus formula ipsa, tum certiores eos facerent, tum deinde hortarentur  ut reliquis accederint. Si enim uictorini testimonium cum Hilario conferamus, facile intelligimus utrumque designare grauissima ea tempora, que latrocinalem Constantinopolitanam synodum, qua eadem formula comprobata, et promulgata est, subsecuta sunt. Fac tamen hoc uictorini loco Orientalium uoce Basilium eiusque Ancyrana legatione socios exprimi, scriptasque ab eo tunc fuisse litteras in Africam, quibus eius Ecclesie presules in suam sententiam pertrahere studuisset exemplo eorum, qui cum Liberio homeusium professi fuerant: quid uero inde conficies? An forte cum Basilius scripsit, ut homousium abiicerent, hoc etiam uoluit, ut anathemate configeretur? Id uero minime necesse est, ut dicamus, cum aliud abiicere sit, aliud uero damnare, atque  unum, haud alterum inferat. Rem uero se ipsa manifestam duobus allatis exemplis confirmare placet, altero ex Hilario, altero ex Arianorum penu producto. Hilarius itaque Gallicanos episcopos laudat, quod missam ex Sirmiensi oppido infidelis fidei impietatem, non modo non suscepissent, sed nuntiatam, significatamque damnassent  . Acaciani uero in seleucensi synodo homousium, et homeusium uelut uoces sacris Scripturis incognitas simpliciter reiiciunt, . Anomeum uero anathemate aperte damnant, .

Infirma igitur, ac iacentia argumenta uides, que Tillemontium in eligenda sententia ancipitem habuisse uisa sunt. Placet tamen unum adhuc pro Liberio testimonium nunc ex Hilario afferre. Fuerat ille  effectus certior episcoporum aliquot litteris, in Ancyrana synodo, quam tantopere laudauerat, anathema Consubstantiali dictum, quamquam hoc decretum episcopi illi tectum deinde, ac secretum habere studnissent. Rationes itaque omnes quibus temerarium facinus tueri poterant cum attulisset, easque uehementissime expugnasset, tum hec ait: Sed forte dicetur mihi: Aliqui hodie ex his, qui tum synodo  interfuerant, tacendum de homousio decreuerunt. Et ego inuitus licet respondebo dicenti, numquid non et ipsi tacendo  de homeusio esse constituunt? Oro uos, ne quisquam alius ex his preter senem Hosium reperiatur, qui tacendum esse existimet de utroque  . uides itaque unius Hosii exemplum pro Semiarianis ab Hilario productum, quamquam eorum propugnande sententie haud satis idoneum, quia Hosius homousium eque ac homeusium a fide sustulerat. Cur igitur Liberii exemplo non utitur rei de qua agebatur confirmande aptissimo? An Hilarius hoc dissimulans preteriit? Hoc ne suspicari quidem licet. An igitur ignorauit? Quis uero animum inducere possit, ut credat, Semiarianos eius pontificis potiorem auctoritatem negligere potuisse, ac rem, quam illorum imprimis intererat uulgari quam maxime, Hilarium ipsum, ac ceteros omnes clam esse uoluisse? uerum  ignorauerit Hilarius, quod profecto fidem superat, an uero ignorauit ualens, Ursacius, et Germinius, qui rebus a Liberio gestis presentes fuerant? Cur uero cum ii in Ariminensi concilio Usie nomen sublatum, ac tertiam Sirmiensem formulam confirmatam uellent, cum ob eam causam a Patribus quererent, si Rufino credimus  , an homousium quod summa constantia retinebant, an uero Christum Dominum adorandum, sibi proposuissent, de Liberio ne uerbum quidem? An forte nullo in pretio apud illos fuerat eterne Urbis episcopi auctoritas, et exemplum, quod tanti fecerant ante eius exsilium, et Mediolanense concilium, ut ab illo uno ceterorum omnium animos pendere arbitrarentur?



§ uIII.---Hilarii exsecrationes, ex celebri fragmentorum loco aduersus Liberium afferri solitas, nullo loco haberi oportere demonstratur, uelut ex reiectis ab eo scriptis acceptas, bonaque fide haud agere, qui iis utuntur.


Cum igitur teneamus Sirmiensem fidem, ac formulam, quam Liberius pro humane fragilitatis exemplo professus est, ad ea que hinc fluunt, consectaria oratio conuertenda esset. At hec a me omittenda esse existimaui, tum quod unum hoc mihi proposui, ut rerum gestarum ueritatem ab inuolucris, quibus quasi obtegi uidebatur, eo quo possem modo, explicarem, tum quod in ea re tractanda alii ante me operam diligenter collocarunt suam. Reliquum igitur est, ut uideamus cur formulam illam, quam uelut catholicam probauerat Hilarius in libro de Synodis, perfidie Ariane loco habuerit in Fragmentis. Nam cum  episcopi aliquot Germanie prime et secunde ab eo quererent, quid Orientales in fidei professionibus aut gessissent, aut gererent, rogarentque illum, ut rescriberet, quid ipse super omnibus eorum dictis sentiret, post laudatas probatasque Antiochenam ecthesim in Enceniis, ac Philippopolitanam, quam Sardicensem ex Orientalium ore uocat, cum deinde de Sirmiensi contra Photinum agit, primo eiusdem anathematismo allato  , sic ait: Quis hic ambiguitatis locus,  aut quid ex sincere fidei conscientia reliquum est? Non est exstans ei ad originem substantia aliqua alia, nisi sola que Dei est: ut in eo nichil aliud natum esse possit quam omne quod Dei sit, quia non ex nichilo exstans aliunde non subsistit  . Hoc itaque loco Hilarii apertam et manifestam sententiam uides: frustra uero dixeris illum haud probasse eam formulam tanquam integram et perfectam, sed hoc egisse, ut qui ea utebantur, eos alliceret ad catholicam fidem. Quibus enim ita rescribit Occidentales fuerant, ac perfecte catholici episcopi, atque iis cum hec scribit, aliquam in uiro integerrimo, ac in re omnium maxima, simulationem suspicari piaculum est. An itaque inconstantem potius in sua illum sententia dicemus? Magnus Baronius, que in iisdem fragmentis aduersus Liberium  uerba legimus, margini adscripta fuisse censet, et ex eo in textum deinde translata. Natalis Alexander, tum hanc Baronii opinionem probat, tum aliam rationem addit, Sirmiensem scilicet ecthesim que uerbis tenus catholica est, spectatis tamen eius auctoribus eorumque consiliis, perfidiam merito ab Hilario dictam; quod etiam Tillemontio placuit. Ego uero non uideo, cur spectatis auctoribus ea fides in Liberio perfidia uideri debeat; cum uero ad Gallicanos episcopos mittitur, sincera et catholica sit, atque cur illa eum pontificem subscribentem, hereticum efficere Hilario potuerit, eorum uero, ad quos mittebatur, fidei, ac religioni nocere non posset. Petrus igitur Coustantius Sirmiensem eam expositionem ab eodem Hilario numquam ex animo probatam fuisse asserit,  siquidem, quidquid preter fidem unam Nicenam est, perfidie, non fidei loco constanter habuerat; quo ex capite Hilarium ipsum tum ab inconstantia purgat, tum anathema Liberio dicere haud immerito potuisse putat  : at eo ipso libro, ex quo uir doctus ea uerba in rem suam transtulit, Antiochenam, Philippopolitanam, et Sirmiensem fidem iterum laudat idem Hilarius  ; ait enim: Damnas quoque et substantie nomen, quo te et Sardicensi synodo, et Sirmiensi, pium esse Occidentalibus mentiebaris, quod tamen prophetica auctoritate susceptum fidei intelligentiam continebat. Quod si eas ipsas Hilarius eodem loco haud omnino probare alioquin uisus est, id se facere innuit, quia nichil iis erat opus post Nicenam fidem; nam etsi nullum in iis uitium agnoscat, aberat tamen causa religiose,  ut ille ait, uoluntatis, siquidem bonorum demutatio, mali meditatio est, et non necessaria emendatio, peruersitatis occasio est. At uero, an ob eam dumtaxat causam, Liberium apostatam, preuaricatorem dicere, ac diris exsecrari iure potuerit Hilarius, nemo ut opinor, facile concesserit.

Equidem, ut dicam aperte quod sentio, non uideo cur Hilariane auctoritatis tanta  in hoc quo sese explicat loco ratio habenda sit.  Nemo profecto negauerit quin fragmentis illis ad posteros transmissis, magnum Ecclesie thesaurum seruauerit, ac ingentes propterea quin illi habende sint grates. At cum in iis collocandis nullus aut ordo temporis aut rerum seruatus fuerit, cum ea que primo loco ponenda erant extremum, que extremo priorem occupent, farraginis casu potius congeste quam iusti operis nomen a uiris doctis obtinent. Quis igitur certos nos faciat an liber de Synodis prior tempore sit fragmento illo, in quo de Liberii lapsu agitur, an uero posterior, ut hinc iudicare possimus, utrum, cum eum librum scriberet, a precipiti illo aduersus Liberium iudicio re melius ac diligentius cognita discesserit, necne?

Confusa deinde rerum congeries, ac monstruosa  est eius operis facies, ut iam premonui. Id minime negat Nicolaus Faber, qui primus in lucem emisit, ac in ea expolienda, ac obducto quodam ueluti fuco occulenda, tota uersatur prefatio uiri docti Petri Coustantii. Multa postremo in iis sunt, que festinanter exarata extremam manum, et criticum iudicium desiderare uideantur. Hec igitur facile me inducunt ut credam, ea que nunc possidemus fragmenta, Hilarium inter reiectanea, atque a se improbata habuisse, eamque preterea unam esse causam, cur imprecationes illas nunc legimus, erasurum procul dubio, ac alia omnino scripturum, si futurum putasset, ut ea per manus ire aliquando possent, ac palam fieri: neque enim aliquam aliam rationem uideo, qua illum tueri alioquin possimus, cum de eo  pontifice, qui tum ante lapsum, tum deinceps etiam, magno animo fidem asseruerat, atque in lapsu ipso minime deseruisse uideri poterat, hec indigne scripta reliquerit.

At quid de Hieronymo, cuius etiam aduersus Liberium testimonia afferri solent? Sane in uaticano regine Suecorum Chronici Hieronymiani Codice, quem Holstenius admirande uetustatis appellat, ac uiri docti uI aut uII seculo scriptum putant, de Liberii lapsu, ne uestigium quidem exstare, nos admonet uir clar. Fr. Thomas Mamachius Casanatensis theologus, atque hinc coniicit recentioribus exemplaribus adiuncta esse, que ad eamdem rem pertinent  . Ut ea uero mihi etiam suspecta sint, facit preterea alter Hieronymi, atque huic repugnans locus  ex libro de Scriptoribus Ecclesiasticis. Nam si Liberius pro fide ad exsilium pergens, a Fortunatiano fractus, et ad subscriptionem hereseos compulsus est  , cur illum antea non iam ad exsilium pergentem, sed tedio uictum exsilii in heretica prauitate subscripsisse asserere potuit? Hinc saltem colligi iure potest, Hieronymum ipsum haud ex compertis a se rebus, sed ex falso potius ac olim uulgato rumore hec scripsisse, quam sane incertam famam cum Rufinus se haud  tuto sequi posse existimaret, optimo sane consilio a certa proferenda sententia abstinuit  .

Unus esset adhuc, qui aduersus Liberium afferri solet, ex scriptore proemii ad preces Marcellini et Faustini locus  . At illum pretereo, tum quod incertum est, quid perfidie uoce scriptor ille intellexerit, tum quod eius preterea mendacium manifestum est: nam si Constantius Romam uenit ineunte Maio, si Felicem a se intrusum pro episcopo habuit, si illi ueluti episcopo legem 14, C. 3 de Episc., anno illo 357 exeunte, inscripsit, si Liberius tunc temporis nec manus perfidie dederat, et de sua deponenda constantia ne cogitabat quidem, qui fieri potest, ut populo suum reposcenti episcopum imperator ille responderit: Habetis Liberium, qui melior reuertetur?



§ IX.---Liberii in Urbem reditus describitur, et narrantur que illum consecuta sunt. Anonymus adnotator ad defensionem Propositionum cleri Gallicani affertur, et reiicitur: Acta Eusebii presbyteri et martyris commentita: sub eo nomine non Eusebium presbyterum, sed Eusebium papam latere.


Hec habui, que de gestis Liberii exsulis, siue ex indubiis ueterum monumentis, siue ex probabilibus coniecturis accepta scriberem. At ab illis ego minime separanda puto, que eius ad urbem consecuta sunt reditum; sunt enim hec ueluti quedam eiusdem exsilii pars et accessio: atque hoc eo etiam facio libentius, quod iis abutantur nonnulli, ut eum pontificem nedum hereticum, uerum etiam acerrimum Catholicorum persecutorem fuisse probent; tanta iis inest Romanos pontifices deprimendi uoluptas. Rediit  itaque Liberius ad Urbem, Anastasio teste, Iu kalendas Augusti anno 358, tertio scilicet, ex quo exsul fuerat, ut communior etiam chronologorum sententia statuit, ac ex rerum, quas narrauimus, serie constat. Socrates ac Sozomenus  , ut uidimus, tunc ortas in urbe seditiones aiunt, at nichil in specie memorant. Hieronymi Chronicon Liberium quasi uictorem Romam ingressum scribit, ac eiectos cum Felice, qui substitutus illi fuerat, Urbis clericos, qui pro Felice stabant. Aliquam tamen rei tunc geste imaginem representat auctor prefationis ad Marcellini et Faustini preces hec scribens: Tertio anno redit Liberius, cui obuians cum gaudio populus Romanus exiuit. Felix notatus a senatu, uel populo de Urbe propellitur; et post paulum temporis impulsu  clericorum, qui periurauerant, irrumpit in Urbem, et stationem in Iulii Basilica trans Tiberim dare presumit, quem omnis multitudo fidelium, et proceres de Urbe iterum cum magno dedecore proiecerunt. Ratio itaque cur Liberius Romanorum ulnis, cum rediit, exciperetur, ac Felix eiiceretur, unus fuit amor gregis erga pastorem suum, cuius preter Christianos scriptores egregium in Ammiano argumentum exstat, alio loco a me productum  . Hoc uero testimonium  eo grauioris momenti est, quod eiusdem prefationis auctor Liberium postremo manum perfidie dedisse asserit: hinc enim intelligis, maledicum hominem aliam nullam habuisse eius pontificis uituperandi causam.

At si Anastasio auscultas, aliisque nonnullis, alia omnino rerum facies. Neque enim ille Urbem ingredi ausus est, cum ab exsilio redux esset, sed habitauit in monasterio sancte Agnetis apud germanam Constantii, ut quasi per eius interuentionem, aut rogatum, rediret in ciuitatem. Id autem cum idem Constantius resciuisset, init cum Ursacio et ualente, Romanis presbyteris, aliisque Arianis consilium, ex eorum sententia Liberium a cemeterio sancte Agnetis reuocat, imperator una cum pontifice Romam ingreditur,  iterum ipsa hora Arianos illos consultat, et Felicem, qui catholicus erat, ex episcopatu eiicit. Ab eo uero die fuit persecutio in urbe Roma in clero, ita ut intra ecclesiam presbyteri, et clerici necarentur. Hos inter Acta a Mombritio primum, ac deinde a Baluzio auctius edita Eusebium presbyterum numerant, quem a Constantio et Liberio interrogatum, magno animo fidem confessum statuunt, ac demum utriusque iussu exiguo cubiculo inclusum, ac pro eadem fide mortuum asserunt.

Quod si dicas, imperatorem bello per Illyricum, et disputationibus Arianorum Sirmii occupatum, cum Liberius urbem ingressus est, atque hec Rome agebantur, adesse non potuisse, audi qua ratione ii qui Acta illa tuentur, omnem tibi dubitationem  eripiant. Aiunt igitur, ea sic intelligenda non esse, ac si Constantius Rome presens fuerit, sed eius loco data ab eo mandata, ac per ueredarios allata, accipi a te oportere. Sic enim ni feceris, tum Anastasii, tum Actorum, que Liberium heresim aperte professum, ac preterea in Catholicos acerrime seuientem produnt, fides perierit. Nihil enim proderit, si deinde dixeris, que Orosius, Eusebii consanguineus, sodalis, et oculatus testis Acta scripserat, non ipsa illa esse, que nunc legimus apud Mombritium et Baluzium, sed interpolata sequioribus seculis, et immutata ad nos peruenisse. Enim uero, si quis hoc negauerit, ut iure potest, ac merito, quo argumento, quo iudicio contrarium uinces?

Pudet me in his refellendis quisquiliis diutius immorari:  at hinc uidere licet, tantam esse preiudicate opinionis uim, ut que aperte falsa sunt, pro ueris obtrudat, ac putidis figmentis in pretio habitis, grauissime in uiros sanctos, et immerentes calumnie ingerantur. Hinc cum altum eius persecutionis apud scriptores omnes tum ceuos, tum huic etati proximos, silentium sit, atque hinc figmentum illud sequioribus seculis ortum uideas, miraberis tamen esse nuper potuisse, qui, ut quod uolebant, efficere possent, sordes illas collegerint, atque, ut aliquod iis pretium conciliarent, probatos auctores uexauerint, ac inuitos in eam sententiam  detorquere studuerint, atque huius persecutionis uestigia in iis, que retulimus, Sozomeni, ac Hieronymi Chronici uerbis, deprehendisse sibi uisi sint, audi anonymum adnotatorem ad defensionem propositionum Gallicani cleri: Quod spectat ad persecutionem, preterquam quod huic aperta testimonia perhibentur in gestis pontificalibus Felicis et Liberii, Sozomenus quoque Liberio suos usque adeo addictos fuisse scribit, ut eius causa grauissimam seditionem excitauerint, et ad cedes usque proruperint: sed clarissime omnium Hieronymus, ideo cum Felice eiectos clericos memorat, quod Liberius tedio uictus exsilii, et in hereticam prauitatem subscribens, Romam quasi uictor intrauit: quibus in uerbis apparet, utrumque pariter iunctum, id est fidei negationem, quam importat heretice  prauitatis subscriptio, et uictoriam, utique non sine ui, et pugna aliqua, cum emulis, qui per illam uictoriam eiecti dicuntur. Et hec est  persecutio peculiaris urbi Rome, quam describunt Acta Eusebii . . . . Et illam quidem localem urbique Rome propriam Acta nostra cessasse uolunt siue post Eusebii mortem, siue, quod magis series demonstrat, post synodum, auctore Damaso, qui postea pontifex fuit, in Liberium congregatam, et si non ad multum tempus, id est ad exitum usque concilii Ariminensis. Nec enim mirum est Liberium, cui tanta constantia omnes resisterent, intellexisse tandem uiam a se insisti, que res suas in odium inuidiamque maximam deduceret: tum alie subinde cause interuenisse uidentur. Iam enim omissis prima et altera formula Sirmiensi, quarum  alterutri Liberius subscripserat et hactenus ab omnibus subscribi uoluerat, tertia in noua Synodo Sirmiensi parabatur, propter acti disputationem de maioribus conciliis Arimini in Occidente, et Seleucie in Oriente celebrandis agitabantur consilia, quorum exspectatio suspensos omnium detinebat animos; unde per illud interuallum, incerto futurorum Liberio, facile Ecclesia respirare potuit. Post Ariminense uero concilium, si Socrati Sozomenoque credimus, renouata est persecutio, que uix integro anno quieuerat, adeoque acta nostra cum ceteris scriptoribus consentiunt, nec ueritatem exaggerant, dum Liberii siue heresim siue persecutionem describunt.

Mirum profecto est, anonymum hunc confidentia tanta mendacia tot consuere ac uulgare potuisse. Ut  enim cetera omittam, primo falsum est synodum illam, quam persecutioni finem imposuisse fingit a Damaso tunc presbytero conuocatam, quod ut lector ipse iudicet, do actorum uerba: Mortuo autem Liberio, leuatur Damasus, qui uoce publica damnauit Liberium cum episcopis uiginti octo et presbyteris uiginti quinque, et cessauit persecutio non tamen multum tempus. Defensor Gallicanarum propositionum, qui probe nouerat Liberium, ut ait ille, pridem antea resipuisse, ne illa que in sue sententie presidium aduocat Acta deserat, ea sic intelligit, ut eam synodum a Damaso tunc presbytero conuocatam uelit  . Eaque etiam fallacia adnotator  utitur: at recitatis uerbis uim inferunt apertissimam, qui ea sic explicant. Deinde an Damaso presbytero tot episcopos ad synodum conuocandi ius et copia fuerit? Tertio, an ea, quam sibi scriptor uterque fingit, grauissima persecutione feruente id commodum preterea, et facile? Quarto denique, si Liberius a Damaso presbytero damnatus, ac per synodum depositus a sede fuerat, cur idem Damasus iam pontifex Ariminense concilium ob hanc potissimum causam reiicit, quod Romani episcopi sententia expetita non fuerat? An Liberio damnato, et deposito, eo tunc iure uti licuit, ut eius concilii decreta moderaretur? Ceterum ex hoc actorum illorum loco uidere mihi uideor, unde falsarius consuendo huic figmento materiam sumpserit. uiderat ille libellum Marcellini  et Faustini, eiusque prefationem legerat: que igitur tunc contigisse scimus, cum Felix Urbe ac sede expelleretur, sic accepit, ac si aduersus Catholicos perpetrata essent, atque ex schismaticis Felici ipsi contra Liberium adherentibus martyres effinxit, infra illius seculi captum homo plane rudis. Hinc uero Damaso electo persecutionem cessasse ait non multum tempus, quia aduersus Ursinianos, aliosque schismaticos, quos ille pro catholicis itidem habuit, ex legibus et edictis imperatorum sepe actum uiderat.

Secundo falsissimum est excitatam a Liberio, cum rediit, persecutionem quieuisse anno fere integro ante Ariminense concilium: ut etiam falsum fuisse illam a Liberio integratam post concilium ipsum. Nam si  actis illis fides est, Eusebius presbyter post septimum ab inclusione mensem dormitionem accepit XIX kal. Septembris, 14 scilicet Augusti: mensem igitur ac diem tenemus quo Eusebius defunctus est. Nunc quero a te, o adnotator anonyme, quo illum anno defunctum censeas, an scilicet anno 358, an uero sequenti 359. Si primum ais, cum Liberius urbem Romam ingressus sit anno illo die 2 Augusti, quo ea, quam tibi fingis anteacta diuturna persecutio, quo Eusebii tui confessio, quo septimestris ante obitum inclusio, quo denique martyrium recidet? Si uero rem protrahis ad Augustum mensem sequentis anni, tempus illud frustra queres, et annum fere integrum, quo excitatam pridem a Liberio persecutionem, ob imminentis Ariminensis concilii exspectationem quieuisse  ais; siquidem si Acta Eusebii uera canunt, fatearis necesse est Liberii et imperatoris iram aduersus Catholicos numquam deferbuisse, sed eo ipso tempore, quo episcopi in ea urbe collecti deliberabant, ac statim post eiusdem Eusebii mortem grauius exarsisse, Gregorio presbytero, qui eum sepulture mandauerat, neci tradito, ac ceteris ex clero per plateas, uicos, ecclesias, et balnea, palam gladio trucidatis.

Tertio, cause, ob quas eam a Liberio persecutionem intermissam ais, falso et inepte excogitate a te sunt. Ut enim dixi, aut Acta Eusebii presbyteri deserenda a te sunt, aut eius in Augustum mensem anni  359 mors conferenda est. Iam uero uides, quid hinc fluat. Nam si Eusebii ipsius, et Gregorii alterius presbyteri mortem grauior et acerbior persecutio statim consecuta est, si tertia Sirmiensis formula antea conscripta iam fuerat, si episcopi Orientales Seleuciam, Occidentales Ariminum pridem conuenerant, horum profecto nichil Liberium detinuit, quominus in Catholicos seuire pergeret, ac falleris tu, aut nos fallere uis. Cum autem eum pontificem prime aut alteri Sirmiensi formule nedum subscripsisse, uerum etiam ut ab omnibus subscriberetur uoluisse inquis, facis pro consueta tua bona fide, ac pro ea que Christianum decet, humanitate, qui crimen grauissimum non solum inexploratum, sed falsum profecto, uelut manifestum, unus ac primus in lucem effers. Sed iam  anonymum missum faciam: nam si omnes eius fallacias persequi dicendo uellem, lectori grauioribus occupato fastidium crearem cum temporis iactura coniunctum.

Ceterum cum Acta Eusebii presbyteri reiicio, quod uiri alii grauissimi fecerunt ante me, ne quis a me Eusebii confessoris sanctitatem et cultum imminutum putet: hunc siquidem ad alium sub eo nomine latentem transfero, Eusebium scilicet papam pro asserenda Ecclesie disciplina, sartaque tecta seruanda, in exsilio mortuum  . Rerum enim ad eum pontificem pertinentium, cum nulla preter nudi fere nomiminis ac cultus memoriam, cognitio esset posterioribus seculis, hec ipsa cuiusdam ueluti substructionis loco iacta sunt construende, que nunc legitur de  Eusebio presbytero fabule rimarum plene. Cur uero ego sic opinor, rationes accipe. Eusebii titulum in Urbe sane antiquum esse haud negauerit qui eum expressum legat in concilio primo sub Symmacho. At non uidetur dicendum Eusebio presbytero dicatum illum esse potuisse, cum eius presbyteri nomen in Martyrologiis Beda antiquioribus frustra queratur. Sacramentarium quidem Gregorianum recurrentem huius Eusebii memoriam colit die 14 Augusti: at sacerdotis uox, qua eum ornat, episcopum pro usu tunc recepto exprimit, pretereaque omnia que in Antiphonario Graduali, et Euangeliorum Capitulari uen. card. Thomasius collecta refert ad XIX kal. Septembris episcopo confessori aut martyri accommodata legis, atque ideo in S. Marcelli P. et M. aliorumque  pontificum natali celebrando cani, et legi consueuerunt  . Ad hec Bucherianus indiculus Eusebii pape mortem consignat ad XIu kalendas Septembris; Eusebium uero presbyterum Acta illa apocrypha XIX kalendas itidem Septembris obiisse ferunt: facilis uero in iis exprimendis numeris error, ac ille tam leuis, si bene aduertas, ut unus idemque credi possit Eusebius, qui utrobique exprimitur. Ex alio denique Bucheriano catalogo, Eusebium papam in cemeterio Kalisti depositum fuisse constat: in iisdem Actis commentitiis Eusebius presbyter in crypta iuxta corpus S. Syxti martyris et episcopi in uia Appia in  cemeterio Calixti sepultus dicitur. uides itaque quam hec similia sint inter se, atque hinc intelligis, quam facile fieri possit, ut impostor, qui sequioribus et tenebrarum plenis seculis Acta illa scripsit, ex Eusebio papa, cuius alioquin gesta diu in obscuro iacuisse scimus, Eusebium presbyterum effecerit, ac nobis obtruserit  . Sane Gregorius nonus, qui Ecclesiam sancti Eusebii consecrauit, minime nos edocet, an ille episcopus, an presbyter fuerit  , ex quo coniici potest, nichil illum habuisse certum, exploratumque, ac rem in uado etiam tum hesisse, que hoc seculo Damasiani carminis beneficio lucem accepisse uisa est.



§ X.---Inquiritur quem ergo sese reuera Liberius prebuerit, postquam reuersus ad sedem est, ac deinceps, concilii scilicet Ariminensis tempore? An se ab Athanasii communione reuera unquam subtraxerit, uel quamdiu ea interruptio durauerit? De tempore scripte ab eodem Athanasio epistole ad episcopos Aegypti; que illustratur. Hilarii locus ex fragmentis pro Liberio, explicatur. De iterato Liberii ab Urbe recessu, Constantii metu: Luciferi locus affertur, et illustratur. Anonymus Amstelodamensis notatur.


Fabellis igitur ad eos quos ille delectant amandatis, iam uideamus quid Liberius egerit, queue fuerit de eo opinio, postquam Felix eiectus est, ac pontificatum, quem aliquo forte tempore legitime administrauerat, sponte dimittere uisus est. Duo uero tempora consideranda sunt: alterum quod ab eius reditu ad Ariminensem synodum excurrit; alterum, quod eam deinceps consecutum est. Primo igitur loco obseruari potest, nuspiam legi aliquid  ab eo scriptum aut gestum, quo ueniam, ut equum fuerat, ab Ecclesia deprecari uisus sit. Secundo non liquere eumdem siue a suis, siue ab Italie episcopis pro heretico aliquando habitum: magnum uero ex hoc silentio de numquam ab eo deposita catholica fide argumentum capitur. Tertio Damasus, cum Ariminense concilium ageretur, necesse fuisse scribit, ut Romani episcopi sententia expeteretur, atque hinc quid fluat iam dixi. Quarto denique, cum Ariminenses episcopi imperatori scribant, reiectam a se formulam, quam ualens atque Ursacius proposuerant, eo quod uidissent, si ea recepta fuisset, turbationem, ac contentionem tum reliquis ciuitatibus, tum uero Romane Ecclesie suborituras esse  ; intelligimus tum Romanos ciues ac clericum cum  episcopo suo, tum eos qui scribunt, catholicos omnes episcopos, una cum illo pacifica communione ac fide iam antea coniunctos.

Ariminensis interea synodus congregata est: at Liberium neque per se, neque per legatos suos huic adfuisse scimus. Qui uulgatam sub celebri Bossueti Meldensis olim episcopi nomine defensionem ex latino in Gallicum sermonem nuper uertit, id factum putat fraude Ursacii et ualentis, quorum scilicet  intererat in absentia Romani episcopi facinus aggredi, ne ab eo impedirentur, quominus res suas facilius agerent, ac quo uellent perducerent. Hoc ego non nego, quin fieri potuerit: at si hec uera est ratio, uiderit ille, qua deinde uia, quoue consilio, acta apocrypha Eusebii presbyteri cum suo auctore tueri deinceps poterit. Nam si Liberius Catholicorum persecutor fuerat, ut asserunt Acta illa, cur duo illi Arianorum coryphei Romanum episcopum sibi consentientem abesse ab eo concilio uoluissent? uidetur itaque probabilior eorum opinio, qui illum abfuisse putant, ne concilio huic, quod Constantius iniquis adeo conditionibus conuocauerat, et cui certos agendi ac decernendi fines prescripserat, uim aliquam consensu suo conferre uideretur: atque  hanc esse causam intelligis, cur congregati episcopi lapsi sint, quia scilicet Romano absente pontifice, qui est Ecclesie caput, deerat illis diuinum illud inerrantie donum, quod integro Ecclesie corpori numquam defuturum scimus.

At quid interea cum Athanasio? An Liberius eius communionem retinuerat? Sic equidem puto: Arianos enim, antequam is in exsilium pelleretur, id unum uoluisse constat, ut pontifex Athanasium damnaret: at de mutanda a Liberio fide, ac omittendo homousio ne uerbum quidem. Legantur littere ab eo ad imperatorem tunc scripte, ac colloquium Mediolani habitum. Abiit itaque Beream in Thracia exsul ob unam retentam cum Athanasio communionem: postremo fractus ad Orientales scripsit, Sirmiensem  se suscepisse fidem, atque Athanasium a sua communione amouisse, pacemque cum iis habere uelle: id ualenti etiam et Ursacio significauit quamquam ea epistola suspicione non uacet. uenit igitur Sirmium, Basilii Ancyrani omnia tunc pro arbitrio administrantis opera: quid actum, tractatumque tunc fuerit iam uidimus. Una fides est, que Constantii imperatoris, Basilii preterea atque omnium animos occupatos habuit, huc omnis omnium cura collata est: de Athanasio nichil. Cur uero? quia mutata scilicet rerum facie, alia omnino studia esse debuerant. Eruperat enim recens Eudoxii heresis, et factio in apertum campum; aduersus quam cure fuit Basilio, eos omnes, qui Usiam profitebantur, aut retinere, aut sibi adiungere: hinc de Athanasio,  quem haud ignorabat cum omni fere Ecclesia communione iunctum, ne cogitare quidem uisus est: sic etiam Constantius, qui Basilii mente regebatur, uetus erga illum odium aliquantisper deposuit. Hinc rursus factum est, ut cum Liberius rem illam tunc prorsus neglectam, atque in obliuione positam uideret, ac nichil a se amplius postulari intellexisset, minime censendus sit pristinam cum Athanasio communionem, quidquid antea scripsisset,  re ipsa deposuisse; atque hec est ratio, ut ego suspicor, cur Athanasius ipse, Liberium haud quidem aperte aduersus se, sed in heresim potius subscripsisse dicat.

Ceterum, si quo tempore Ecclesiastica communio inter utrumque abrupta est, quin hec haud diu postea redintegrata fuerit, uix dubitauerit, qui legat eiusdem Athanasii epistolam ad episcopos Aegypti et Libye, siue orationem primam contra Arianos, uideatque eo loco Liberium atque Hosium inter Orthodoxos episcopos, et fidei defensores laudatos  . Hec enim cum scripta sit, ut Athanasius ait, anno a Nicena synodo trigesimo sexto, ualidissimum aut numquam abrupte aut iam redintegrate caritatis argumentum prestat; si enim rationes subducas,  annus tunc labebatur 360; si uero annos illos exactos iam esse uis, annus tibi 361 occurrit. Me non latet esse, qui cum eam epistolam anno 356 atque ante Liberii lapsum exaratam censeant, annos illos ab ea expressos numerant ab Alexandrina synodo, que Arium damnauit, et aduersus eius heresim classicum prima cecinit. At ii qui ita sentiunt, uim inferunt manifestam apertis Athanasii uerbis, qui unius eiusdemque generalis synodi, Nicene scilicet, decreto Arianos tum hereticos declaratos, tum ab Ecclesia eiectos ait. Ceterum, ne qua erroris atque aliud opinandi occasio esse posset, idem Athanasius quo loco Arianos ante 36 annos hereticos declaratos, et ab Ecclesia pulsos asserit, Meletianos ante quinquaginta quinque, schismaticos factos ait  .  Meletiani uero schismatis initia referri oportere ad annum 305, aut ad alterum huic proximum, ut Baronio uisum fuit, manifesto euicit uir doctissimus marchio Maffeius, productis Aegyptiorum quatuor sanctissimorum presulum ac martyrum epistolis antea ineditis, quas ad Meletium iidem miserunt  . Cum enim scripte he fuerint feruente Diocletianea persecutione, dateque sint ab ipso, quo illi detinebantur carcere; cumque preterea schismatis tunc temporis erumpentis indicia, et causas iidem referant, ipsumque Meletium acerbe increpent, atque hortentur, ut ad saniora consilia redeat; recte conficit uir celebris nullo prorsus solido fundamento niti, quin potius errare eos qui Meletianum schisma ad annum 300, aut ad alterum huic proximum referunt,  preuertuntque triennio integro ante ipsam persecutionem.

Tempus preterea, quo eadem epistola scripta est, sequentia quoque uerba demonstrant, que in ea leguntur: In hisce regionibus commorans audiui, ut germani et orthodoxi fratres nuntiauerunt, aliquos ex Arii sectatoribus conuenisse, ac de fide, prout uoluerunt scripsisse, uelleque ad uos litteras mittere, ut uel  quemadmodum ipsis placet, seu potius ut illis suggessit diabolus, subscribatis, uel qui contradixerit, in exsilium eiiciatur  . Enim uero, aut anno illo, aut insequenti exarate ab Arianis, ac deinde promulgate alicuius fidei nullum omnino inuenire est uestigium in ueteribus monumentis: contra uero mire omnia conueniunt cum eo anno, quo scriptam eamdem epistolam diximus: nam his uerbis facile quisque expressam uidet Acacianam formulam, latrocinali Constantinopolitano conuentu confirmatam, potestatemque nullis constrictam finibus a Constantio factam, quam Socrates et Sozomenus memorant, quo ea ubique reciperetur; tunc enim Eudoxius et Acacius simul iuncti, fidei formulam, que Arimini recitata est una cum additamentis, que ipsi tamquam eam correcturi  eidem adiecerant, ad omnes Romani imperii prouincias miserunt, eosque qui huic fidei subscribere recusassent, in exsilium ablegari iusserunt ex imperatoris mandato  , atque ea tunc potissimum inducta Ecclesie facies est, quam scriptores omnes eorum temporum describunt, aiuntque usque ad obitum Constantii durasse: neque uero ab hac me sententia depellit, quod Athanasius eodem loco Georgium, ueluti tunc Alexandriam mittendum commemoret: duplex enim predonis illius in Alexandrinam sedem irruptio fuit, alia, que anno 356, aut ut mihi uidetur, sequenti alliganda est; alia uero anno 361 post tres fere annos, ex quo pulsus ab Urbe illa populi seditione fuerat. Utramque hanc latrocinalem inuasionem memorat et distinguit, suoque tempori assignat  anonymus Maffeianus: ut uero priorem Heraclius comes, Cataphronius, et Sirianus uim populo illaturi, a Constantio missi preuerterant, ita etiam ne quid posteriori deesset, missus est Paulus Notarius, qui edictum pro Georgio proposuit, et domuit multos ob eius uindictam. Quis igitur certo nos doceat, an priorem, an uero posteriorem eadem epistola Athanasius uoluerit indicare? Nam quod etiam Cecropii Nicomedie episcopi, qui anno 358, die 24 Augusti sub eius urbis Basilica terre motu prostrata periit, mentio ibi fiat, non uideo, quid argui inde possit, si locus ille attente obseruetur: si enim cum de catholicis episcopis Athanasius agit, Maximinum Treuirensem, Iulium Romanum pontificem, aliosque, quos pridem defunctos nouerat, cum Hosio et Liberio  tunc lucis usura fruentibus memorat, atque eos inter egregios fidei defensores collocat, in quorum de fide scriptis nullus esse poterat suspicioni locus; ita etiam non uideo, cur inter eos, quorum reiicienda scripta, ac dogmata, exsecranda docet, recensere non potuerit Cecropium, et Leontium Castratum, et si iam uita sublatos; siquidem hoc unum eo loco sibi proposuisse uidetur, ut comparatis utriusque partis  episcopis, eorumque collatis inter se scriptis, episcopi Aegypti et Libye intelligerent, quorum eligenda, et quorum sibi fugienda sententia sit  .

Redeo nunc, unde discesseram, ad synodum scilicet Ariminensem, cuius preterea occasione, hec leguntur in Hilarii fragmentis  : Sed Potamius, et Epictetus, dum damnare Rome episcopum gaudent, sicut in Ariminensi synodo continetur, audire hec noluerunt. Locum hunc luxatum, perturbatum, ac medicam, sed frustra, exspectare manum nemo est, qui non uideat ac fateatur. Si quid tamen exsculpi inde potest, uidetur, actum in Ariminensi synodo de Romano episcopo Liberio fuisse. Quam uero causam? Eam scilicet que huic pontifici laudi et ornamento esset; hanc ut coniiciamus, premittendum est, Potamium  iam mortuum, si Faustino et Marcellino presbyteris fides, concilio nec adfuisse, nec adesse potuisse. Reliquum igitur est, ut ea que in Mediolanensi concilio ab eodem Potamio, et Epicteto aduersus Liberium perpetrata fuerant, refricata iterum, et memorata dicamus in Ariminensi consessu, occasione recentis formule ab Ursacio et ualente proposite; cui cum episcopi catholici repugnarent, ac Romanum etiam episcopum certo repugnaturum scirent, fieri non poterat, quin etiam preuiderent fore, ut ille rursus uexaretur, atque iterum sede exturbaretur.

Rem uero probauit euentus: nam Liberius omnia Arimini gesta, apostolica auctoritate cassauit et in irritum misit, datis ad omnes episcopos encyclicis litteris,  quas Siricius in celebri ad Himerium Tarraconensem epistola memorat. Ne uero iteratum humane fragilitatis exemplum ederet, ipse deinde sui conscius sese subduxit, ac in cemeterii latebras contulit. Liberiani huius iterati secessus Sozomenus aperte meminit, eumque a priori exsilio distinguit  . Rufinus uero, a quo deceptus Socrates, cum Beree exsilio inscite confundit  . Quamobrem Tillemontius, quamquam iterato huic ipsi exsilio aliquam ueri speciem concedat, abesse tamen fundamentum ait, ex quo illud pro certo haberi possit: nam Sozomenus, ut ille putat, dubius est, Actis uero Liberii, que eam rem confirmant, Baronius ipse haud multam adhibet fidem: quod si Liberianus hic secessus perit, Damasi etiam uicariatus concidit. Sic saltem uisum  est Constantio in monito preuio ad eadem Liberii Acta in appendicem reiecta.

uerum huic duplici exsilio nec ratio deest, nec alii preter Sozomenum testes. Nam quod ad rationem attinet, ex eodem Sozomeno ac Socrate scimus eamdem, atque illam, quam in Oriente Eudoxius et Acacius habuere, Ursacio et ualenti concessam per Occidentalem potestatem fuisse  . Hac uero latrones  illos abusos esse, tum ex iisdem historicis, tum ex Hieronymo uincentio Lirinensi et Augustino discimus, quorum dicta hic frustra afferrem. An igitur Liberium, qui Ariminense concilium in irritum miserat, atque unus eorum conatus fregerat, ab sceleratis illis illesum, et intactum pretermissum dicemus?

Sed et Sozomeno accedunt Prosper in Chronico, quod integrum Canisius edidit  , ac Lucifer aduersus Constantium. Prioris testimonium minime dubium est, cum utrumque exsilium memoret et distinguat, atque alterum conferat in nonum Liberii pontificatus annum, alterum uero in consulatum Constantii uIII et Iuliani Cesaris: que uero Lucifer scribit, fateor nobis, qui ab iis temporibus longe absumus, subobscura  uideri posse: at si attente obseruentur, argumentum prestant minime dubium iterate huius Liberiane secessionis: ait itaque ad imperatorem: Negabis te ad idololatriam inuitasse nos suscipiendam? Si censes negandum, conuincent te expositiones secte tue episcoporum comblasphemorum uidelicet tuorum, conuincent te libelli recitati a te, ac dati Rome episcopis etiam catholicis, ad hoc uidelicet, ut omni in loco tua roborari posset blasphemia  . Sunt igitur, qui hisce uerbis designari putent tempus illud, quo Constantius in Urbe substitit, anno nempe 357; eoque libellos tunc ab eo recitatos ac distributos coniiciunt catholicis, qui aderant episcopis eo consilio, ut persentisceret, quo quisque animo futurus esset erga premeditatam iam, ac producendam ex Sirmiensi  Urbe blasphemiam  . At cum Lucifer, recitatos a Constantio libellos, ac per manus Episcoporum traditos scribat, ut eius in omni loco blasphemia roborari posset, facile lector intelligit, agere illum non de premeditata tantum, sed producta iam in lucem et promulgata blasphemia: deinde nemo facile concessurus erit, blasphemiam, quam sciunt omnes Sirmiensi illo clanculari, ac fortuito congressu deinde conscriptam, eo iam tempore efformatam, lectam Catholicis episcopis, ac per manus traditam esse potuisse, quo Constantius in Urbe substitit; si quis igitur ab Lucifero designatam, significatamque censeat impiam illam, quam dixi, Ariminensem, seu potius Acacianam formulam, a uera illum eiusdem mente uix ego abiturum credo. Hec enim illa est,  que post diuturnam coram imperatore ipso disputationem cum a preuaricatoribus episcopis recepta fuisset, proposita deinde, ac Constantinopoli publice recitata est  . Quia uero Rome, quo interea imperatoris iussu delata fuerat, recitari non poterat, Liberio episcopo, totaque Ecclesia repugnante, traditam dumtaxat per manus episcoporum fuisse legimus, nullo tamen prorsus successu. Quamquam igitur Lucifer  eo loco non exprimat, an Liberius, cum hec Rome agerentur, absens esset, an presens, illum tamen abfuisse credibile est, eo consilio, ut ab eorum, quibus in episcopos huic formule aduersantes omnia licere Constantius edixerat, potestate liber, catholice fidei integritati sua etiam fuga, et secessu cauere pergeret.

Ceterum quominus de altera Liberii ab Urbe migratione ego dubitem, faciunt potissimum hec Anastasii de Iulio uerba: Fuit temporibus Constantii heretici filii Constantini. Hic in multa tribulatione, et exsilio fuit mensibus decem: et post huius Constantii mortem cum gloria est reuersus ad sedem diui Petri: hec ipsa habet uetus regine Suecorum martyrologium, a Georgio memoratum  . uides itaque Iulium  sub Constantio a sede pulsum; illum preterea Constantio mortuo post decimestre exsilium ad sedem suam cum gloria reuersum uides. Hec porro si huic pontifici attribuas, falsissima sunt: at si illa expungas ab Actis Iulii, ac restituas cum Baronio, aliisque eximii iudicii uiris, sinceris Liberii Actis, a quibus sumpta per errorem sunt, tum secundum habes eius exsilium, tum uero omnia nitida sunt, ac sibi coherent. Latrocinalis enim Constantinopolitana synodus in Februario mense confecta est. ualentem autem et Ursacium, quibus tunc facta Occidentales Ecclesias arbitrio suo uexandi copia, non statim ab ea urbe discessisse constat: siquidem ipsi, si Fortunato credimus, auctores Constantio fuerunt, ut Hilarius redire in Gallias iuberetur  . At ille primis eius  anni mensibus Constantinopoli nondum discesserat, ut ex litteris Gallicanorum episcoporum ad Orientales apud eumdem discimus  . uero autem simile est, sceleratos hosce turbones non ante iter in Italiam instituisse quam imperator uie se daret, contra Persas iturus, adulto scilicet, ut Ammianus ait, iam uere. Hoc uero si dederis, facile etiam concedes, eosdem factam sibi ab imperatore per Occidentales Ecclesias tyrannicam potestatem explicare uix potuisse, anno illo iam medium preteruecto cursum. Hisce deinde per Ecclesias ab Urbe remotiores agendis, si aliquod aliud temporis spatium assignes, atque huic preterea decem illos menses addideris, quos Iulius falso delituisse dicitur, facile pertinges ad Constantii obitum, atque ad tempus illud, quo, ut Hieronymus ait  :  Episcopi qui de propriis sedibus fuerant exterminati, per noui principis indulgentiam ad proprias Ecclesias redierunt: pretereaque tum ea, que a Iulio extranea sunt, ad Liberium pertinere, tum uero alterum eius exsilium nulla solida ratione in dubium uocari.

Atque hec sunt, que ex diligenti synchronorum testium lectione, de rebus a Liberio exsule gestis colligi,  ac certo asseri posse existimaui. Scio non deesse uiros eruditione prestantes, qui eum pontificem nullo umquam modo lapsum fuisse censeant, ac que aduersus illum uulgata sunt, incerto tantum rumore niti, que uero ab eo scripta dicuntur, falsa omnia, ac Arianorum; quorum artes, et fallacie aliunde probe constant figmenta esse, non sine probabili aliqua ratione opinentur, sed et si ea pro ueris et genuinis habeantur a nobis, puto iam liquere nichil ex iis effici, et extundi posse, quod desperate eorum, qui ab Ecclesia proiecti sunt, cause prodesse possit, nullamque ideo esse solidam rationem, cur anonymus ille uitarum Romanorum pontificum consarcinator, catholicarum partim scriptoribus thrasonice insultare, ac captiosa perplexaque oratione eius nobis pontificis  lapsum exprobrare deinceps pergat, ut fecit  ; siquidem, si quod in eo uitium fuit, non illud amisse fidei, sed pristine deposite seuerioris constantie fuit, atque illud haud ita graue, quin ratione aliqua, si non prorsus tolli, extenuari saltem posse uideatur. Nam cum is esset rerum status tunc temporis, ut una eademque reputaretur, et esset, homousii et homeusii uis, tum apud Catholicos, tum apud Anomeos, ut oppido demonstrarunt Toutteus et clar. Gorgneus Suessionensis canonicus  . Liberius fidei Sirmiensi ideo fortasse subscripsit, quod duo hec assequi se posse confideret, et ut fidem retineret integram, et ut inter Catholicos et Semiarianos homeusii assertores episcopos, arctius iniretur fedus, quo uires amplificarentur aduersus Aetii, Eudoxiique  et Anomeorum tunc palam erumpentes conatus, apprime utiles et necessarie.



DIATRIBA II. An Damasus fauerit aliquando Maximo Cynico aduersus Gregorium Nazianzenum; ac de duabus epistolis Italici concili nomine a Sirmondo editis.



§I.---Basungius refellitur. Scriptores afferuntur tum qui irritam aiunt, nulloque loco ab Orientalibus habitam Maximi Cynici appellationem ad Damasum, et Occidentales, tumque effectu illam non caruisse censent, eumque in Occidentalium communionem receptum. Utraque pars una, Italici cuiusdam concilii epistola nititur, que affertur: qui de eius ueritate dubitauerint.

Si littere ille exstarent, quas Nicolaus I scripsisse Damasum narrat, ut Maximus episcopatu pelleretur, non esset huic controuersie locus, neque ausus esset  ullus famam uel ex hoc capite impetere sanctissimi sacrorumque canonum obseruantissimi pontificis. uerum iniuria temporum factum est, ut interciderent omnes, si duas excipias, quas Holstenius edidit, atque ego quarto, et quinto loco recensui. Itaque aliunde argumenta repetenda sunt, quibus Damasi nomen a calumnia uindicetur. Ceterum cum  binas illas, que supersunt, Basnagio uidendi copia fuerit, deridiculum se prebuit, cum Nicolaum ipsum mendacii expostulare ausus est, quia nulla exstat Damasi epistola, que Nicolai dictis presidio sit  . Utinam uero Romanorum pontificum regesta exstarent adhuc: ex iis enim ego minime dubito, quin maximum nobis presidium et decus, hereticis uero aliisque sedis apostolice oppugnatoribus ad cognoscendam ueritatem lumen affulgeret; sed iam ad institutum.

Eorum igitur, qui Damasum Maximo Cynico aduersus Gregorium Nazianzenum studuisse arbitrantur, duo sunt scriptorum genera; alii deprimendis Sedis Apostolice, et Romanorum Pontificum iuribus, alii uero uindicandis intenti, uno tamen omnes,  eodemque presidio utuntur, uno scilicet Italico Concilio, unaque eius epistola, atque una omnes, eademque uia incedentes, contrarium sibi proponunt itineris finem. Hanc primus Epistolam in lucem protulit uir summi iudicii, et infinite lectionis Iacobus Sirmondus, in appendice Codicis Theodosiani postremo loco  , eamque deinceps omnes complexi sunt ueluti ad id, quod sibi proposuerant, probandum imprimis idoneam; ac postremi Operum Ambrosii editores, ueluti fetum tanto presule dignum, cum reliquis eius epistolis imprimendam admiserunt: ex ea enim Baluzius  , atque alii nonnulli colligunt, nullius tunc usus, atque auctoritatis fuisse Sardicenses de appellatione canones; nam si recepti iam fuerant, cur non propositi per Italicos presules hac ipsa  epistola, ut ea Maximi appellationem tuerentur? Dupinius autem  , et Quesnellus pro more nichil non audent, asseruntque temere cum Eusebianis Philippopoli congregatis, nichil synodo Occidentalium contra Orientales licere statuere; tum quod eorum conatus effectu caruerint, cum Maximus Cynicus perpetuo exauctoratus manserit; tum quod Occidentales ipsi hoc aperte fateantur, cum sibi non prerogatiuam uindicant examinis, sed consortium petunt communis arbitrii. Quibus profecto uerbis hoc dumtaxat uolunt, ut cum Orientalibus, non de Orientalibus iudicent. Ex aduerso Lupus  ac Schelestratius  hanc ipsam epistolam Romane synodo ac Damaso attribuunt; ex eaque conficiunt, tum Maximum beneficio appellationis, tum Damasum iure suo usum fuisse,  cum eum in communionem recepit, atque in episcopi gradum restituit, a quo ille per Constantinopolitanam synodum deiectus fuerat: quod nuper etiam sentire uisus est uir clar. P. Ioannes Antonius Blancus ex Obseruantium familia  , ac P. Io. Chrysostomus a S. Ioseph ex piarum Scholarum clericis  quos honoris causa nominatos uelim. At uero, an hoc quod uiri illi doctissimi ex hac epistola argumentum trahunt, satis firmum sit, et asserendis sedis  apostolice iuribus recte comparatum, eorum esto iudicium, qui secum reputarint, quem causa illa exitum aliquando habuerit. Itaque cum ea epistola Ioanni Dauid  , ac Natali Alexandro  dubie fidei uisa fuerit, ac uiri illi eximii summis tantum labiis rem attigisse potius quam confecisse uideantur, opere me pretium facturum putaui, si in eam diligentius inquirerem, et grauiora aliquot argumenta eorum, qui legerint, iudicio subiicerem, quibus tum Damasi fama in tuto ponatur, tum falsitas eius epistole, ob quam hic cuiusdam ueluti preuaricationis reus agitur, constare magis posset. Sed ut lectores minori incommodo rem ipsi diiudicare possint, ipsam ante omnia Italici concilii epistolam iterum hic describendam censui. Concilii Italie ad Theodosium imperatorem,  de episcopo Antiochie subrogato post mortem Melitii. Et ut Nectarius Constantinopoli post Maximum ordinatus loco cedat, aut Rome super utriusque ordinatione concilium habeatur. Beatissimo imperatori et clementissimo principi Theodosio, Ambrosius, et ceteri episcopi Italie.

Sanctum animum tuum Deo omnipotenti pura et sincera fide deditum sciebamus: sed recentibus cumulasti beneficiis, quod Catholicos Ecclesiis reddidisti, imperator Auguste. Atque utinam Catholicos ipsos reuerentie ueteri reddidisses, ut nichil nouarent contra prescripta maiorum, nec temere uel seruanda rescinderent, uel rescindenda seruarent. Itaque dolentius forte quam inconsultius ingemiscimus, imperator, facilius expelli potuisse hereticos, quam inter  Catholicos conuenire. Quanta enim nuper confusio facta sit, explicari non potest. Scripseramus dudum, ut quoniam Antiochena ciuitas duos haberet episcopos, Paulinum atque Melitium, quos fidei concinere putabamus, aut inter ipsos pax, et concordia saluo ordine Ecclesiastico conueniret, aut certe si quis eorum altero superstite decessisset, nulla subrogatio in defuncti locum, superstite altero, gigneretur. At nunc Melitio defuncto, Paulino superstite, quem in communione nostra, mansisse consortia, que a maioribus inoffense ducta testantur, contra fas atque ecclesiasticum ordinem, in locum Meletii, non tam subrogatus, quam superpositus asseritur. Atque hoc factum allegatur consensione et consilio Nectarii, cuius ordinatio quem ordinem habuerit non uidemus. Namque in concilio  nuper, cum Maximus episcopus Alexandrine Ecclesie communionem manere secum lectis Petri sancte memorie uiri litteris prodidisset, eumque intra priuatas edes, quia Ariani basilicas adhuc tenebant, secretum esse, mandatoribus episcopis ordinantibus, dilucida testificatione docuisset, nichil habuimus, beatissime princeps, in quo de episcopatu eius dubitare possemus, cum uim sibi repugnanti a plerisque etiam de populo et clero testatus esset illatam. Tamen ne  absentibus partibus presumpte aliquid definisse uideremur, clementiam tuam datis litteris putauimus instruendam, ut ei consuleretur ex usu publice pacis atque concordie. Quia reuera aduertebamus Gregorium nequaquam secundum traditionem Patrum Constantinopolitane Ecclesie sibi sacerdotium uindicare. Nos igitur in synodo ea, que totius orbis episcopis uidebatur esse prescripta, nichil temere statuendum esse censuimus. At eo ipso tempore qui generale concilium declinauerunt, Constantinopoli que gessisse dicuntur? Nam cum cognouissent ad hoc partium uenisse Maximum, ut causam in synodo ageret suam, quod etiamsi indictum concilium non fuisset, iure et more maiorum sicut, et sancte memorie Athanasius, et dudum Petrus Alexandrine Ecclesie episcopi et Orientalium  plerique fecerunt, ut ad Ecclesie Italie et totius Occidentis confugisse iudicium uiderentur; cum eum sicut diximus, experiri uelle aduersum eos, qui episcopatum eius abnuerant, comperissent, prestolari utique etiam nostram super eo sententiam debuerunt. Non prerogatiuam uindicamus examinis, sed consortium tamen debuit esse communis arbitrii. Postremo prius constare oportuit, utrum huic abrogandum, quam alii conferendum sacerdotium uideretur, ab his presertim, a quibus se Maximus uel destitutum uel appetitum iniuria querebatur. Itaque cum Maximum episcopum receperint in communionem nostra consortia, quoniam eum a catholicis constitit episcopis ordinatum, nec ab episcopatus Constantinopolitani putauimus petitione remouendum. Cuius allegationem presentibus partibus  estimauimus esse pendendam. Nectarium autem cum nuper nostra mediocritas Constantinopoli cognouerit ordinatum, coherere communionem nostram cum Orientalibus partibus non uidemus. Presertim cum ab iisdem Nectarius dicitur illico sine communionis consortio destitutus, a quibus fuerat ordinatus. Non mediocris igitur hic scrupulus. Nec quedam nos angit de domestico studio, et ambitione contentio, sed communio soluta et dissociata perturbat. Nec uidemus eam posse aliter conuenire, nisi aut is reddatur Constantinopoli, qui prior est ordinatus, aut certe super duorum ordinatione sit in urbe Roma nostrum Orientaliumque concilium. Neque enim indignum uidetur, Auguste, ut Romane Ecclesie antistitis, finitimorumque, et Italorum episcoporum debeant subire tractatum, qui unius Acholii episcopi ita exspectandum esse  putauerunt iudicium, ut de Occidentalibus partibus Constantinopolim euocandum putarent. Si quid uni huic reseruatum est, quanto magis pluribus reseruandum est? Nos autem a beatissimo principe fratre tue pietatis admoniti; ut tue Clementie scriberemus imperio, postulamus, ut ubi una communio est, commune uelit esse iudicium, concordantemque consensum.



§ II.---Rei geste series exponitur ab iis excogitata, qui eam epistolam pro sincera habent: quo anno Maximus Cynicus Mediolanum uenerit? Cui nam preterea concilio adfuerit, ut suam tueretur in eo ordinationem? Petri de Marca, ualesii, aliorumque ea de re opinio: hanc erroneam esse rationibus, et Tillemontii auctoritate euincitur.

Qui itaque hoc Italicum concilium, atque hanc eius epistolam pro ueris certisque habent, hanc fuisse  aiunt rerum gestarum seriem  Maximus Cynicus, qui interea temporis in Italiam uenerat, eidem concilio adest anno secundum aliquos 381 post celebratum Aquileiense concilium, secundum uero alios circa medium annum 382, seque allatis Petri Alexandrini, qui mortem iam obierat, litteris catholicum, pretereaque falsis productis testimoniis rite recteque ordinatum probat. Cur uero Tillemontius Maximum circa hoc tempus in Italiam uenisse opinetur, hanc affert rationem, quia sperabat fore, ut res suas Constantinopolitane synodi sententia perditas, in ecumenico concilio Rome a Damaso conuocato restitueret. Italici tamen episcopi nichil a se temere definiendum rati sunt, ut causa hec a generali illo concilio propediem futuro cognosceretur.  uerum ne interea officio suo deesse ipsi uiderentur, tum Maximum ad communionem receperunt, tum Theodosio scripserunt ut eiusdem iurium rationem haberi uellet, eique consuleret, ex usu publice pacis, et tranquillitatis. Periit autem hec prior, ut his uidetur, epistola; tres enim ab eodem concilio epistolas Theodosio scriptas inquiunt ex quibus ea, quam supra descripsi, secundum locum occupat, postremum uero altera, de qua § 4 agam deinceps. Hanc uero fuisse eius prime, que periit, epistole rerum summam, ex hac secunda colligunt, quam propterea transmissam aiunt non diu post primam, tunc scilicet, cum Italici illi episcopi certiores facti sunt, generale concilium a Damaso anno hoc conuocatum ab Orientalibus declinari,  atque aliud ab iis in regia urbe cogi.

His itaque acceptis ab Italico concilio litteris, nunc audi si placet, quid Theodosius ex auctorum istorum ingenio rescripserit. Aiunt rescripsisse imperatorem, rationes illas, ob quas Italie presules concilium in Occidente postulauerant, minime uideri idoneas, et graues: allatas enim de Flauiani et Nectarii ordinatione causas in Oriente excitatas, atque ad Orientalem Ecclesiam pertinentes, in Oriente cognoscendas et definiendas esse, nec ad Occidentis iudicium transferri posse, ne fines mouerentur a Patribus constituti: rem ideo iniquam ab iis postulari, et que Orientalibus ipsis stomachum mouere posset, cum eos ad concilium Rome congregandum ob eas res uocabant: atque ideo, si quid illis absentibus in Occidente  statueretur, futurum illud irritum, ac maiorem inter utramque Ecclesiam iurgiorum causam: Italicos preterea episcopos, aut Cynico mendaci preter equi bonique consilia se nimium faciles prebuisse, aut nimio aduersus Orientales zelo abripi se passos. Cur uero hec ipsa Italicis illis presulibus Theodosium rescripsisse putent, aliam non afferunt rationem preter hanc, quia nempe illi postrema epistola excusant sese apud imperatorem, afferuntque, ut se defendant, causas cur generale concilium necessarium iudicauerint, siue ob quas, ut putant hi, peccasse se fateantur.

 At hec, ut mihi uidetur, facilius est ex ingenio fingere, quam uera esse demonstrare. Enim uero, quin Maximus in Italiam uenerit, nullus dubitat. Fieri etiam potest, illum in Italiam uenisse ann. 382, ut Tillemontius censet, quamquam coniectura qua uir doctus mouetur, ut sic censeat, leuissima profecto sit: Maximus enim a Damaso pridem reiectus, nichil boni exspectare, poterat ab ea synodo, in qua ratum haberi oportebat, quod sapientissimo pontifici placuisset. Athanasii deinde, ac Petri Alexandrini exempla, ut cetera preteream, certiorem fecisse eum poterant, apertam, expeditamque omni profecto tempore ad Romanos pontifices recursus, et appellationis uiam, nulliusque in eum finem concilii conuocatione opus esse. Facit itaque, ut anno illo  Cynicum ad nos accessisse facilius credam, Hieronymi testimonium hec scribentis: Maximus philosophus, natus Alexandrie, Constantinopoli episcopus ordinatus est, et pulsus insignem de fide aduersus Arianos scripsit librum, quem Mediolani Gratiano principi dedit  . Aduertendum quippe est, eum non uenisse in Italiam, statim ac Constantinopoli pulsus est, sed ad imperatorem Theodosium anno 380 iam medio Thessalonice agentem sese contulisse, tum deinde ut canem iterum ab eo loco pulsum, Alexandriam profectum: ubi cum Petro eius urbis episcopo molestias creasset, inde quoque opera prefecti exulare coactus est. Postremo ut Nazianzenus eleganter ait: Quiescere uisus est, ueluti nubes, que graui grandine feta est, exspectatque uentum, quo incita in  non putantes grandinem effundat suam  . Hisce autem agendis fieri non potest, quin residuum eius anni spatium, ac maiorem alterius partem attribuamus. Hinc uero coniicimus, philosophum illum sistere se Mediolani non potuisse, ac librum illum Gratiano afferre mense Martio anni 381, cuius aliquot tantum dies imperator Mediolani egit, si tamen egit, cum contra annum sequentem fere integrum in ea ciuitate substitisse ex codice Theodosiano constet. uerum non hoc queritur, an scilicet Cynicus Mediolanum uenerit, sed cuinam concilio causam oraturus suam adfuerit  ac preterea e quibus illud episcopis collectum fuerit?

Petrus de Marca in concilio Aquileiensi gesta hec  fuisse censet: Nectario quippe inquit in Gregorii locum ordinato spe sua deiectus Maximus in Italiam se contulit, ut pontificum Italorum, sed precipue Damasi Romani, et Ambrosii Mediolanensis, quorum ea tempestate summa erat auctoritas, fauore fultus, Nectario reprobato, Constantinopolitanam Ecclesiam retinere posset. Constat autem Nectarii ordinationem non placuisse Damaso. Itaque affirmare possumus Damasum, et Occidentale concilium, hoc Maximi confugium approbasse, eamque occasionem explicande auctoritatis  Romane, et Occidentalis Ecclesie in sedem Constantinopolitanam auide arripuisse. Hinc factum, ut in concilio Aquileiensi sub Ambrosio, quod generale erat ex Occidente, cuique Damasi auctoritatem ex eo inter cetera interuenisse colligitur, quod de illo congregando Gratianus ad eum scripsit, ut fidem facit auctoritas Synodici cap. 74; in concilio, inquam, Aquileiensi, damnata Nectarii ordinatione, ita approbatus sit Maximus, ut episcopi ex eo concilio ad Theodosium rescripserint, nichil habuisse se, in quo de eius episcopatu dubitare possent  . Hanc opinionem auide etiam arripuit Basnagius  , atque eidem accedit ualesius, quamquam eam parum firmam cognouerit, cum hec scribit: Episcopi igitur Italie, qui Aquileie in concilium congregati erant, lectis Maximi litteris, eum in  communionem receperunt . . . quin et postea cum Nectarius in concilio Constantinopolitano ordinatus fuisset episcopus eiusdem urbis, communionem eius recusarunt, scripseruntque ad imperatorem Theodosium, ut concilium Rome fieret, in quo Nectarii et Maximi causa disceptaretur . . . Initio quidem Damasus ordinationem Maximi improbauit; postea tamen fauisse uidetur Maximo; neque enim concilium, episcoporum Italie Maximum in communionem recepisset, aut petiisset umquam ab imperatore, ut synodus Rome fieret super eius ordinatione, nisi ex consensu Damasi. Utrum uero Maximus in communionem receptus sit a Damaso, obscurum est  .

At hanc, quam Baluzius quoque, ualesius, Dupinius, Coustantius, aliique amplexi sunt sententiam,  ipsa euertunt acta Aquileiensis concilii, et que illud consecuta sunt. Nam si eius concilii Patres Maximi causam cognouerant, si eam iuri consonam iudicauerant, cur in actis ipsis, que adhuc exstant, horum nichil apparet? Preterea si Theodosium rogauerant, ut philosopho illi ex usu publice pacis et concordie consuleret, cur de Antiocheno dissidio ob Flauiani ordinationem, cur de molestiis, que Timotheo Alexandrino inferuntur, agunt dumtaxat, Maximi uero negotium silentio pretereunt in litteris ad eumdem Theodosium missis? Supersunt ille eiusdem rei testes  ; exstant pariter apud Theodoretum  alie, quas Orientales episcopi Occidentalibus rescripserunt anno 382 iam prouecto, atque ego alibi iam expendi, cur, cum in iis fiat mentio de acceptis illis Aquileiensis  concilii litteris, nullum prorsus de Maximo, cur de eius ad hoc concilium confugio, nullum omnino uerbum est? ualesius itaque, qui difficultatem probe aduertit, ut illam effugiat, duo ex ingenio ponit: primum nempe, concilio Maximum non adfuisse, sed per litteras Aquileiam scriptas causam dumtaxat egisse suam: alterum uero, non ipsum integrum Aquileiense concilium, quod iam confectum, dissolutumque fuerat, sed Italicos illos episcopos, qui Aquileie, si ipsi ualesio credis, peropportune  substiterant, Maximi causam scripto relatam audiuisse, ac epistolam, de qua agimus, Theodosio scripsisse. At hec quam ludicra, quam falso excogitata sint, ipsa eiusdem epistole uerba, si tantum legantur, aperte demonstrant. Huc adde litteras genuinas Aquileiensis, ac fictitias Italici concilii inter se pugnare, atque dissentire: Aquileienses namque Patres concilium, ut Alexandrie cogatur, postulant, quo Orientales omnes conueniant: Italici uero presules eos ipsos Romam euocant: quis autem credat utramque epistolam ab unius eiusdemque concilii episcopis, profectam? Merito igitur Tillemontius eam sententiam reiicit, quocum Pagius, Fleurius, aliique eruditi scriptores consentiunt.



§ III.---Tillemontii ipsius sententia affertur, expenditur, ac reiicitur. Afferuntur argumenta ex ipsa eadem epistola, ceuisque aliis monumentis petita, ex quibus efficitur epistolam illam, nec Italici alicuius concilii, nec ueram, neque Ambrosii preterea umquam esse potuisse, sed habendam pro commentitia. Breuis in eiusdem perscrutando auctore excursus.


Reliquum nunc est, ut inquiramus, an potior eorum sententia sit, qui posthabito Aquileiensi concilio, ad Italicum hoc, ex iis scilicet episcopis collectum, qui Ambrosio suberant, Maximum confugisse putant, atque illi adfuisse. Hoc uero, post aliquot a me propositas difficultates, lector diiudicare ipse poterit.

Primo itaque loco me haud bene habet concilii huius, quod Italicum dicitur, inscriptio, qua nullus designatur certus cognitusque in Italia locus, in  quo illud habitum, ac celebratum dici queat. Hoc enim insuetum est, ac alienum a recepto ecclesiastico more, quo concilia omnia ad illud usque tempus, ac que etiam deinceps celebrata sunt, a certo aliquo, determinatoque loco denominationem acceperant. Hinc Hieronymus Rufinum synodi se iudicio probatum asserentem, interrogat: Synodus in qua urbe fuit? dic episcoporum uocabula, profer sententias subscriptorum, doce qui eo consules fuerint; quis imperator hanc synodum iussit congregari: certe ob quam causam synodus congregata sit  .

Secundo. uix proferri poterit concilium aliquod circa hec tempora, quod Italicum dictum sit, et non potius Romanum. Romano siquidem episcopo ueluti metropolite uniuersa Italia parebat adhuc;  et uix aut Mediolanensis, aut Aquileiensis ob prerogatiuam sedis a ceteris episcopis distingui, et ius illud exercere ceperant, quo deinde usi sunt; quod erudite probat Bacchinius in dissertatione de Ecclesiastice hierarchie originibus  , aperto Eusebii testimonio concilium a Cornelio in causa Nouatiani ex tota qua patet Italia collectum, Romanum compellantis: at ne longe a Damasi etate abeamus, Iulius a sua synodo ad Eusebianos scribens: Necesse est, inquit, uobis notum facere  etiamsi solus scripserim, non ideo mei solius, sed omnium eorum, qui in ITALIA sunt, et qui in his partibus degunt, esse illam sententiam  . Liberius preterea in litteris ad Orientales scriptis, quas Socrates recitat  , episcopum se Italie uocat, unusque Italorum atque Occidentalium ore loquitur: ac Theodoretus Romanam primam sub Damaso synodum ex Italia et Gallia collectam dicit  . Consulatur etiam P. Antonius Blancus, ex Obseruantium familia uir doctus, qui hanc aduersus Iannonii deliria sententiam egregie confirmat  . Et his igitur colligitur, unum tantum in Italia concilium, illudque Romanum ex uniuersa Italia congregatum, tunc fuisse, atque idcirco Italicum alterum, a Romano separatum, ac diuersum, aut nullum, aut  recentioris etatis. Hinc cum Hieronymus  ex male intellecto Eusebii loco Romanam ab Italica diuersam synodum, ubi de Cornelio agit, agnouisse uisus sit, Pearsonus merito obseruat de hac Italica synodo non liquere, ac dubitare se ait, an Italicum concilium illud ab Hieronymo recte conflatum sit  .

Tertio. Concilium, cui Maximus adfuit, si huic epistole fides est, coactum fuit sub episcopatu Gregorii Nazianzeni. Do uerba, ex quibus id constat. Namque in concilio nuper, cum Maximus episcopus Alexandrine Ecclesie communionem manere secum, lectis Petri S. M. uiri litteris prodidisset, quia Ariani basilicas adhuc tenebant, secretum esse mandatoribus episcopis ordinantibus dilucida testificatione docuisset,  nichil habuimus, in quo de episcopatu eius dubitare possemus: tamen ne absentibus partibus presumpte aliquod definiuisse uideremur, clementiam tuam datis litteris putauimus instruendam, ut ei consuleretur ex usu publice pacis, atque concordie, quia reuera aduertebamus, GREGORIUM nequaquam secundum traditionem Patrum Constantinopolitane Ecclesie sibi sacerdotium uindicare. Hinc uero, que sponte sua fluunt, hec sunt: primo, si Maximus huic concilio adfuit, Nazianzeno Constantinopolis episcopo confirmato, eius in Italiam aduentus, et confugium referendum necessario foret ad primos menses anni 381, cum Gregorius in Maio aut Iunio episcopus esse desierit: hoc uero falsum esse probat tum ratio temporis, ac rerum gestarum series, quam  supra expendimus; tum Nazianzenus ipse in carmine de uita sua; tum Aquileiense concilium, cum nichil prorsus siue in synodo Aquileiensi, siue apud Nazianzenum ipsum legatur de illius ad episcopos Italicos confugio, aut de litteris in eius causa ad Theodosium scriptis. Secundo, manifestum est errare eos, qui rem hanc, atque Italicum concilium transferunt ad annum 382, quo aduersus Gregorium, qui iam episcopatui sponte cesserat, nulla esse controuersia poterat, ob quam Italici illi episcopi  hec Theodosio tunc scriberent. ualesius ac Tillemontius, hac difficultate obruti, nodum gladio secant, ac in illis, que recitauimus, epistole uerbis, mendum inesse aiunt, et loco Gregorii legi oportere Nectarium  . At hec lectio nullius omnino codicis auctoritate nititur et confirmatur. Deinde rerum seriem in hac epistola expositam si quis recte aduertat, nullum esse errori locum, sed omnia secum recte coherere deprehendet, ac Gregorii et Nectarii nomen, utroque, quo iacet, loco recte positum fuisse concedet. Tres enim, ut diximus, in eiusdem Maximi causa epistole scripte finguntur: hinc cum ille ad eos in concilio congregatos Italicos episcopos primum accessit, et prior epistola scripta est, Gregorius Nazianzenus;  cum uero hec altera, ac posterior, Nectarius Ecclesie Constantinopolitane iam preerat, cuius proinde etiam episcopatum improbare uidentur. Hec autem cum ita sint, aut Italicum hoc concilium extra annum 382 collocandum est, ut ad annum 381 nondum prouectum referatur, quo Gregorius reuera episcopus fuerat; aut si ab eo anno minime tibi remouendum uideatur, ac Nectarii episcopatum retinere uolueris, fatearis necesse est, illud concilium ex quo ceptum est, numquam postea dissolutum fuisse, sed ad aliquot ultra integrum anni spatium menses protractum, quod nemo sane dixerit.

Quarto. In hoc concilio, cui philosophus ille presens fuit, suamque causam diiudicandam obtulit,  tria inueniamus oportet: primo nempe, ut generale sua saltem conuocatione fuerit; secundo, ut habitum sit circa tempus Constantinopolitane synodi, qua Maximus exauctoratus est, et Nectarius ordinatus; tertio denique, ut illud ab Orientalibus declinatum fuerit. Hec tria habes ex his epistole uerbis: Nos in synodo ea, que totius orbis episcopis uidebatur esse prescripta, nichil temere statuendum esse censuimus: at EO IPSO TEMPORE, qui generale concilium declinauerunt, Constantinopoli que gessisse dicuntur? Nam cum cognouissent ad hoc partium uenisse Maximum, ut causam in synodo ageret suam, cum eum experiri uelle aduersus eos, qui episcopatum eius abnuerant, comperissent, prestolari utique etiam nostram super eo sententiam debuerunt. Nunc uero hec singula perpendenda  sunt, et inquirendum utrum Italico huic concilio aptari possint, utque a primo capite initium faciam, an uero Ambrosius umquam scripserit, Italicam illam suam paucorum episcoporum synodum, totius orbis episcopis prescriptam fuisse? Nemo ne hoc cogitauerit quidem. Fleurius itaque difficultatem dissimulat. Tillemontius autem, ut eam tollat, nos nisi in ea synodo, legendum putat, pro unico additamento ut hypothesi subseruiat facto, ait Italicos episcopos nichil definiendum censuisse in ea, quam ipsi habebant synodo; ut Maximi causa in generali illa synodo cognosceretur, quam iam indictam Damasus  propediem habiturus erat  , eam quoque hoc loco designatam Pagius inquit, at eo, quo Tillemontius utitur, additamento non adhibito, uim uerbis apertissimam inferre, ac fucum lectori facere cogitur. uerum quo ms. aut impresso codice, aut libris impressis hec lectio nititur, ut illam nobis a Tillemontio obtrudi liceat? Insuper an non recitata illius epistole uerba, ac exposita rerum series, hanc illius correctionem, atque additionem respuunt? Nam que sit ea synodus totius orbis prescripta episcopis, de qua hoc loco sermo est, queue nichil temere statuendum censuit, aperte explicant ea, que mox adiiciuntur uerba, at qui generale concilium declinauerunt; que habitam iam in Maximi causa, non uero habendam in futurum synodum exprimunt ac prese  ferunt, ac rem non agendam, sed actam iam preteritamque ostendunt. Deinde si Italicum hoc concilium, a quo Maximi causa ad illud a Damaso iam conuocatum reiecta est, habitum fuit eo ipso tempore, quo Constantinopolitana synodus congregata fuerat, aut illud retrahas non secus ac Maximi recursum ad primos menses anni 381, quo Constantinopolitana ipsa synodus iam conuenerat, Nectariumque ordinauerat, Romana uero generalis a Damaso nondum conuocata fuerat; uel si illud ipsum anno 382 congregatum asseris, Nectarii ipsius ordinationem conferas necesse est ad eumdem annum, atque ad conuentum illum, quem eo tempore Orientales Constantinopoli habuerunt. Primum ne dicas, obstat Gregorii Nazianzeni silentium, obstant quoque Aquileiensis  acta concilii, ac Tillemontius ipse: alterum uero, quamquam placuerit Ioanni Dauid  , tamen omnino falsum esse liquet ex l. 3 C. Th. de Fid. cath., que publicata legitur die 28 iulii anni 381, ac Nectarium Constantinopolitane Ecclesie iam presedisse probat. Reliquum igitur est, ut hanc epistolam inter figmenta reiicias, uel cum Tillemontio ipso fatearis aliquando, qui eam scripsit tam uecordem fuisse, ac bardum, ut minime sciuerit, aduerteritque animum ad ea que scriberet  . An uero in adeo recenti, ac manifesta re, in Ambrosio preterea, a quo epistolam ipsam scriptam censent, oscitantia tanta? Hoc credat qui uelit; mihi enim profecto persuaderi non patiar.

Denique, quod tertio loco proposui, si concilium,  cui Maximus adfuit, ab Orientalibus declinatum fuit, atque hoc iis Italici episcopi exprobratum aiunt, uel de Aquileiensi, uel de Italico illo, uel de Romano, quod Damasus conuocauerat, intelligas necesse est, atque ut ex tribus illis unum eligas. Si primum; hoc forte iure dictum uideri poterit, cum Orientales, quibus facta fuerat accedendi copia, abesse maluerint, ut ex actis constat. At ut sepe diximus, neque Maximus huic adfuit, aut adesse potuit, neque de eius causa actum in eo fuit. Si uero Italicum eligis, atque illud, quod ex uicariatus Italie episcopis, Tillemontius congregatum ait, hoc temere ac falso dictum  uideri debet: nam quo iure Ambrosius exprobratum ire poterat Orientalibus, declinatum ab iis concilium illud suum, a quo nulla ratione pendebant? An uero preterea uocati Orientales ipsi episcopi ad illud fuerant? Reliquum igitur est, ut tertium eligas, atque hec referas ad illud concilium, quod ex Occidentis et Orientis episcopis colligendum Damasus Rome conuocauerat, ac deinde anno 382 iam exeunte coactum fuit. At si hoc asseris, necessario fateri debes Ambrosio, ac ceteris illis Italicis episcopis innotuisse iam, cum scriberent, concilium hoc ab Orientalibus certo iam declinatum, aut declinandum. Nunc uero hec uelim obserues. Ante mediam estatem huius anni nichil illi de hoc Romano concilio intellexerant, cumque a Theodosio acciti,  iuxta litteras Aquileiensis concilii Constantinopolim uenissent, certiores facti tum illud a Damaso conuocatum, tum se euocatos, rei nouitate perculsos fatentur, ac legatos mittunt cum litteris, quibus causas exponunt, quominus adesse omnes possent  . Has uero litteras scriptas fuisse constat post mediam estatem, atque ita Iulio iam inclinato, aut elapso, easque ab episcopis illis, quos legatos miserant, allatas. Nunc quero abs te, quonam anni illius mense putas illos peruenisse Romam, ut Ambrosius ceterique illi Italici episcopi certo scire possent, Romanum hoc concilium ab Orientalibus declinatum? Mihi uidetur, ante octobrem mensem eorum ad Urbem aduentum uix statui posse. Aut itaque Ambrosius, ceterique Italici episcopi iam Romam uenerant, ut ego puto,  aut non: si primum dicimus, an Damasus, an Acholius, an Orientales legati, Ambrosium ipsum Maximi fraudes ambitumque ignorare passi sunt? Id ne Tillemontius quidem decoquere potuit. An uero preterea Mediolanensis presul concilio presens, Damaso, Acholio ceterisque aliis iam congregatis episcopis inconsultis, rem tantam solus cum suis aggressus est? Absit ut ego hanc uiro sanctissimo ac prudentissimo calumniam inferam! Decebat enim omnibus, qui in eadem communione erant, satisfieri, ut res geste magis firmarentur ex multorum consensu, nec pax scinderetur, aliis abscindentibus dum alii admittebantur; sic igitur decebat consilium grauiter, et leniter iniri de rebus ad omnes orbis terrarum ecclesias pertinentibus  . Quod si dixeris, Ambrosium cum Italico suo concilio  hec scripsisse, antequam Romano itineri se daret, uix mihi persuadere poteris, uel illi tempus sufficere potuisse, uel res tantas fuisse aggressum itineri iamiam paratum, atque e conspectu generalis synodi Rome propediem future. Deinde unde ille resciuerat, Orientales eam generalem synodum declinauisse, ut hoc illis uitio uerteret? At, inquit Tillemontius, iam antea intellexerat illos, quos oportuerat Romanum iter aggressos esse, Constantinopoli substitisse, ac synodum suam media iam  estate instituisse. Ita diuinans ait hic auctor, ut hypothesi sue inseruiat. At ego iterum quero, quis Ambrosium monuerat, Orientales synodum illam suam instituisse eum in finem, ut Romanam declinarent? An uero non poterant, synodo illa confecta in Occidentem commodo postea sese conferre? Res itaque eo semper redit, ut hac de re ille certus esse non posset, antequam Orientalium eorumdem littere, quibus sese excusauerant, Romam allate fuissent, atque eadem idcirco difficultas perpetuo manet.

Quinto. Ab Italicis episcopis Maximus ad communionem receptus dicitur, quoniam eum a catholicis constitit episcopis ordinatum. Duplex autem in hoc peccatum inest, primo contra Nicenum can. 5, quo edicitur, ne quis eiectus, ab aliis recipiatur; quo  presidio, quamquam absurdissime, utebantur Afri episcopi, ne Celestinus iis, quos ipsi damnauerant, communionem daret  . Deinde quo pacto hoc sibi licuisse putarunt Italici illi presules inconsulto Damaso Romano episcopo, qui Maximum reiecerat? si enim apostolico can. 34 definitum, atque constanti Ecclesie disciplina receptum fuerat ubique, ut episcopi uniuscuiusque gentis eum nossent, qui in iis primus esset, eum obseruarent, ut caput et nichil facerent, quod magni momenti esset, preter illius sententiam; hoc profecto potiori iure debebatur Romano pontifici, cui Italia uniuersa ab ipsa nascentis Ecclesie origine aggregata prorsus, et quodammodo, ut Bacchinius ait  , conglutinata fuerat: rem uero notissimam, 6 Niceni canonis testimonio comprobatam,  exemplis atque aliis non necessariis argumentis, confirmare superuacaneum puto. Illud tamen a me omitti non potest, ueluti rei, de qua agitur, demonstrande imprimis idoneum, nullum scilicet ex episcopis Occidentalibus Athanasium ab pseudosynodo Tyria et Antiochena eiectum, ad communionem existimasse sibi recipere licere, ante pronuntiatam a Iulio sententiam. Hinc uero factum, ut Iulius ipse in Philippolitano Arianorum conuentu damnatus sit, quod primus ianuam communionis sceleratis atque damnatis aperuit, ceterisque aditum fecit ad soluendum iura diuina. Liceat igitur mihi hoc loco cum Hieronymo mirari, quomodo probauerit ITALIA, quod ROMA contempsit, episcopi susceperint, quod sedes apostolica condemnauit  . At ne in animum  meum inducam, ut hoc de Ambrosio existimem, facit ipsius Ambrosii auctoritas, qui ex Aquileiensi concilio iam nos docuerat, a Romana Ecclesia ueneranda in omnes communionis iura manare  .

Sexto. Pari modo ob Nectarium episcopum ordinatum reiecto Maximo, ruptam Italici episcopi cum Orientalibus communionem denuntiant: Nectarium cum nuper nostra mediocritas Constantinopoli cognouerit esse ordinatum, coherere communionem nostram cum Orientalibus non uidemus . . . nec uidemus, posse  eam aliter conuenire, nisi aut is reddatur Constantinopoli, qui prior est ordinatus, aut certe super duorum ordinationem sit in urbe Roma, nostrum, Orientaliumque concilium. Primum autem uix umquam dabo ego hec scribi potuisse ab Italie uicariatus episcopis, inconsulto, ac repugnante Romano episcopo, cui parebant. Deinde falsum esse assero ruptam umquam fuisse Occidentales inter et Orientales communionem ob Nectarii contra Maximum ordinationem; atque in aperto ponunt, ni fallor, Sozomeni ac Bonifacii pape testimonia: alter enim unam tantum orti inter utramque causam dissidii rationem affert, Flauiani scilicet episcopatum, eaque de causa dumtaxat Orientales ad Romanum concilium euocatos docet  ; alter uero hec scribit: Theodosius Nectarii  ordinationem, propterea quod in nostra notione non esset, habere non existimans firmitatem, missis e latere aulicis cum episcopis, formatam huic a sede Romana dirigi regulariter depoposcit, que eius sacerdotium roboraret  ; nulla itaque propter Maximum reiectum questio, aut dissidium cum Orientalibus fuerat, nullaque communionis ex eo capite abrumpende causa subesse poterat. Hinc in Romano concilio cum eodem Nectario communio statim suscepta est, Flauianum uero ab omnibus reiectum scimus: summo itaque iure cum Michel imperator eiusdem Nectarii exemplo, Photii electionem tueretur, Nicolaus I rescripsit, Nectarium uere catholicum Constantinopolitane Ecclesie gubernacula suscepisse sine scandalo, SINE uI, SINE OMNI SCHISMATE; et idcirco  bene et optime sancte secunde synodo, apostolice sedes auctoritate fulte ita de Nectario placuisse  , que quam longe abeant ab his, que in hac epistola enuntiantur, nemo non uidet.

Septimo. Ad hec Italici episcopi, Meletio defuncto, Paulino superstite contra fas et ecclesiasticum ordinem, Flauianum non tam subrogatum, quam superpositum asserunt, consensione, et consilio Nectarii: quo in loco uides, Flauianum contra fas atque ecclesiasticum ordinem, non contra pactum Deo teste confirmatum, subrogatum dici: at huius pacti cum mentio aperta sit in litteris Aquileiensis concilii, cur hoc loco pretermissa est, si Ambrosius utriusque epistole auctor est, et magnum cause, quam tuebatur pondus adiiciebat? Preterea Flauianus ordinatus  iam fuerat Antiochenus episcopus, cum de Nectario ne cogitaretur quidem. Rem Sozomenus narrat his uerbis  : Forte Diodorus . . . Nectarium conspicatus eum episcopatu dignum esse censuit, statimque in intimo mentis recessu suffragium suum ei contulit, canitiem uiri, uultumque sacerdotio dignum, et morum suauitatem considerans. Itaque tamquam alterius negotii causa eum ad episcopum Antiochenum deduxit, multisque laudibus prosecutus orauit episcopum, ut illum suffragio suo adiuuaret. Flauianus itaque iam preerat  Ecclesie Antiochene, cum Diodorus Tarsensis eum pro Nectario rogaturus accessit? Flauianus enim episcopus Sozomeno teste indiculum eligendorum componit, Theodosio imperatori offert, ac primas in electione Nectarii partes agit: an uero ille episcopus dici potuit ante manuum impositionem, aut tunc diuisa episcopalis potestas in duplicem, iurisdictionis scilicet et ordinis, ut hec illi nondum ordinato licere potuissent? Non itaque, quod huius epistole scriptor ait, Flauianus Nectarii, sed Nectarius Flauiani opera et consilio episcopus est constitutus. Me non latet Tillemontium, qui Flauianum Constantinopoli designatum, Antiochie uero ordinatum putat, Sozomeni sollicitare fidem  . At eius opinio nullo prorsus teste nititur; dictoque Sozomeni  fidem astruit epistola, quam Orientales Damaso, Ambrosio, aliisque in Romana synodo collectis episcopis anno 382 eo consilio scripserunt, ut eorum que in Constantinopolitana anteacta synodo gesta a se fuerant, rationem redderent, cuius hec sunt uerba: Antiquissime uero in Syria Antiochene Ecclesie reuerendissimum, et religiosissimum episcopum Flauianum, tum illis prouincie, tum Orientalis diecesis episcopi in unum congregati ordinauerunt, tota Ecclesia consentiente, et quasi uno ore uirum laudante, quam quidem legitimam ordinationem etiam SYNODUS UNIuERSA SUSCEPIT. Non negamus igitur, quin Antiochene prouincie et Orientalis diecesis episcopi, Diodorus nempe Tarsensis et Acacius Bereensis Flauianum ordinare  potuerint, quod illi aiunt: sed cum addunt eius ordinationem ab uniuersa synodo susceptam esse, aperte preterea probant eam Constantinopoli celebratam, ubi synodus collecta erat; frustraque Baluzius hec uerba detorquet ad synodum Antiochene prouincie  : nam si Antiochene prouincie et Orientalis diecesis episcopi, in unum collecti eum canonice ordinauerant, procul dubio expenderant iam, an ille ab episcopatu ratione aliqua arceretur, ut ferebant disciplina et canones: quamobrem cum additur, ordinationem illam ab uniuersa synodo susceptam esse, aliam omnino, eamque grauiorem designant synodum, Constantinopolitanam scilicet, que tunc agebatur, ut Socrates aperte explicat  . Gregorius insuper Nazianzenus ab amicis se rogatum ait, turpique  etiam arte tentatum, ut Flauiano cum ceteris suffragaretur, ante dimissum scilicet episcopatum, ac concilio illo, cui presidebat, nondum soluto; legatur tota eius rei series elegantissime ab eo descripta in carmine de uita sua. Quid igitur negotii Constantinopolitano presuli, cum Syrie et Orientalis diecesis episcopis, ut eius et ceterorum ab Antiochena sede nulla ratione pendentium studia feruore tanto exquirerentur? An deinde credibile, rem que tanta animorum contentione agebatur, atque  ita urgebatur, ut uellent illam una confectam hora, tamdiu dilatam postea fuisse, ut post plures tantum menses perficeretur? Postremo episcopatum ab eodem Gregorio dimissum constat post aduentum Aegyptiorum, ac Macedonum episcoporum. Cur uero? Quia illi, ut ueteres et recentes ab Orientalibus acceptas contumelias ulciscerentur, atque aliquem illis dolorem uicissim inurerent, canones in ipsius translatione uiolatos causabantur, ut idem Gregorius ait. At que iusta, ut hoc uerbo utar, ob ueteres recentesque contumelias, uicem rependendi causa subesse poterat, si Flauianus necdum ordinatus fuerat, ac res illa confecta, prorsus ac definita? Adde tandem, electionem, seu designationem ac ordinationem, ita secum pro tunc recepta, Ecclesie disciplina coherere  consueuisse, ut hec uix umquam separata fuisse, uideantur  , atque ideo uix esse posse, qui iure sentiat Flauianum ipsum diu antea Constantinopoli electum ac designatum, Antiochie deinde consecrari potuisse.

Hec autem cum ita sint, numquam ego adducar, ut credam epistolam illam aut a Damaso scriptam, aut Ambrosium auctorem habere, aut aliquem alium illorum temporum episcopum, eorum que agebantur instructum. In ea uero sententia magis magisque confirmor, cum animum aduerto ad stylum barbarum, salebrosum, obscurum, ac a Damasi et Ambrosii nitore ac perspicuitate alienum. Quid enim sibi uolunt uerba illa dolentius forte, quam inconsultius ingemiscimus? An forte dolor fuerat dolendi causa  maior? Quotus enim quisque est, qui ita loquentem ac cogitantem ferat? Deinde quid referam inconcinnam sepe eorumdem uerborum repetitionem, ut hec sunt, saluo ordine ecclesiastico, contra fas, et Ecclesiasticum Ordinem; cuius  ordinatio, quem ordinem habuerit, non uidemus. Contra uero quanta rerum copia, quanta uerborum elegantia, cum sententiarum grauitate coniuncta in iis litteris, quas hac ipsa de causa Aquileiensis concilii nomine Ambrosius uere Theodosio scripsit! Utramque ipse, inter se conferat lector, ac suo ipse iudicio censeat, an utraque ab eadem manu profecta uideri possit. Quid tandem, quod auctor Italice huius epistole pactum, quod Meletium inter, et Paulinum iuratum fuerat, quodue concordiam reddiderat Antiochene  Ecclesie, ignorare uidetur, cum tamen illud Ambrosio perspectum optime esset? Hinc Theodosio scribens, ait: Oblatas pietati uestre opinamur preces nostras quibus iuxta partium PACTUM poposcimus, ut altero decedente, penes superstitem Ecclesie remanerent, nec aliqua superordinatio attentaretur: at uero alterius, de qua agimus, scriptor, hoc se postulasse ait, quod iam factum constitutumque fuerat, id est, ut concordia iniretur aliqua: Scripseramus dudum, ut quoniam Antiochena ciuitas duos haberet episcopos,  Paulinum, atque Meletium, quos fidei concinere putabamus, aut inter ipsos pax et concordia saluo ordine ecclesiastico conueniret, aut certe si quis eorum altero superstite decessisset, nulla subrogatio in defuncti locum superstite altero gigneretur. Preces autem quas Ambrosius memorat, quo anno, quaue occasione Theodosio oblate fuerint, alio loco a me dictum  : nunc quod ad rem attinet, uide imprimis, quam distent era lupinis; deinde facile tibi erit iudicare, an idem Ambrosius, utriusque epistole auctor merito censeri possit.

At quis illam consarcinauit, quaue de causa eamdem nobis cum hoc Italico concilio obtrusit? Hoc fateor me ignorare: si quid tamen hariolari licet, squalor latini sermonis, qui Grecam aliquando linguam sapit,  ac peritia aliqua ecclesiastice historie cum eius ignoratione coniuncta, faciunt ut hec a Photiana officina prodiisse suspicer. Photium profecto uersipellem, multa confinxisse indubium est: ea uero figmenta, que produxit, sepe referre Grecam dictionem, et a proprietate Latini sermonis recedere obseruarunt iam uiri docti  . Nectarii preterea exemplum, quo ordinationem suam tueretur, sepe et ad nauseam usque iactasse illum scimus. Cur uero hanc quoque epistolam ille non confinxerit sue, contra apostolicam sedem, confirmande contumacie imprimis idoneam, et accommodatam? Accedat, quod idem Photius Maximo Cynico comparatus merito fuerat ab Hadriano papa, in litteris ad Basilium imperatorem scriptis, cuius hec sunt uerba: Neque enim inter  Photium mechum, et Maximum Cynicum a secunda synodo damnatum, uel inter ordinationes huius, et illius distinctionis aliquid esse coniicimus, atque ideo pari fine constringi debere uidetur, qui par habuisse cum eo principium modis omnibus comprobatur  ; atque ob hanc ipsam causam octaua synodus Photio mendaciorum fabricatori, Photio nouo Maximo Cynico, anathema dixerat: ex quibus liquet quanti Photium intererat, aliam Maximi eiusdem Cynici cause speciem indere, quam que reuera fuerat. Quidquid uero horum sit, quod porro asseri pro certo potest, illud primo est, post Aquileiense concilium, aliud statui non posse, quod intermedio hoc tempore collectum fuisse constet: secundo, epistolam hanc plura continere, que a ueritate prorsus aliena sunt, atque  ex hoc capite Mediolanensi presule indignam esse. Quamobrem si  Italici concilii nomine episcopos aliquot unius forte prouincie designatos dicas, qui eam communi nomine, quamquam extra synodum scripserint, eos te afferre oportet, qui rerum, que gerebantur, inscientes omnino fuerint, atque eam inconsulto tum Romano pontifice, tum etiam Ambrosio ipso, scribere ausi sint. Atque hoc ut opineris, per me liceat.



§ Iu.---Agitur de altera Italici concilii nomine a Sirmondo edita epistola; sincera hec est, atque ab Ambrosio, uel etiam Siricio scripta: queritur qua occasione, ac quo tempore? et ad Capuanum concilium, uelut eius accessio refertur? cuius sententie rationes afferuntur? Hac occasione de scriptarum a Gregorio Nazianzeno ad Cledonium epistolarum tempore agitur: locus etiam Chrysostomi affertur, et explicatur: ac Paulinus Antiochenus ab obtorta sinistraque postremi operum eiusdem Patris editoris interpretatione uindicatur.


Reliquum modo est, ut aliquid dicam de altera Italici concilii ad Theodosium epistola, cuius initium est Fidei tue, quam in hac eadem, Maximi causa scriptam hactenus putarunt critici, eademque inter Ambrosii epistolas locum occupat 14 in editione PP. BB. Hanc itaque eque ac alias genuinam censeo, ac dignam prorsus, que Ambrosio tribuatur, siue fluentem stylum consideres, siue nitorem orationis, siue  sententiarum grauitatem, siue animum uere apostolicum cum pari obsequio coniunctum, quo ille imperatori rescribit. Puto insuper Flauiani negotium Ambrosium permouisse, ut illam scriberet, quod non obscure liquet ex his eiusdem uerbis: Dolori enim erat, inter Orientales et Occidentales interrupta sacre communionis esse commercia; siquidem constat hoc contigisse ob unam Flauiani ordinationem. Cum itaque Orientales post Paulini mortem, huius dissidii culpam Occidentalibus ascriberent, qui Euagrium, ut uidebatur, illegitime ordinatum Flauiano pretulerant  , Ambrosius, qui uno pacificande Ecclesie studio tenebatur, atque opportuna ad eum finem subsidia querebat, tum in hac epistola, tum in alia quam Theophilo Alexandrino eadem, ni fallor, occasione  inscripsit, neutri partium fauet, neutram damnat aperte, neque se in eam disputationem immittit, ut querat quorum errore quorumue delicto id euenerat, ne serere fabulas, et eloquia cassa uideretur. Constat itaque hanc epistolam in Flauiani causa scriptam esse, atque eo respicere. At qua occasione quoue tempore? Non diu profecto post Capuanam synodum. Utrumque nobis indicat tum Ambrosius, tum Theodoretus, qui tamen falsa ueris miscet, pro aperto suo in partes Flauiani studio. Nam cum Paulino defuncto diuturnum Antiochene Ecclesie dissidium minime extinctum esset, sed in Euagrio eiusdem successore, utriusque imperii Ecclesias diuulsas teneret adhuc, non sine Theodosii tunc Rome agentis consilio deliberatum est de conuocanda in Italia generali  synodo, que causam illam cognosceret, ac finem schismati aliquando imponeret. Huic synodo Theodosius ipse Occidentalibus episcopis spem fecerat, daturum se operam, ut Flauianus aliique ex Oriente episcopi adessent. Postquam igitur rebus in Italia pacatis ille discesserat, indicta est Capue ea synodus, ac Flauianus a Theodosio Constantinopolim accitus est, ut inde Romam nauigaret. At hic causatus hiemem iam esse, pollicitusque, ineunte uere, se imperata facturum, in patriam reuertit. Cum uero ille frustra exspectatus, non adesset prestituto tempore, habita est interea indicta synodus, qua communio iis omnibus  concessa est, qui catholicam in Oriente fidem profiterentur, siue Euagrium, siue Flauianum sequerentur; duorum uero de integro episcopatu contendentium cause iudicium Theophilo Alexandrino commissum est, supremo tamen apostolice sedis iudicio confirmandum: sperauerat Ambrosius ex his equissimis synodi constitutis, iam remedium datum, finemque futurum discordie. At certior cum esset factus, Flauianum iterum ad precum auxilia, et imperialium rescriptorum suffragia remeauisse, aliam, ut uidetur, synodi eiusdem nomine epistolam Theodosio scripsit, qua ille Theodoreto teste acriüs perstringebatur. Eius nempe facilitate factum, ut frustra tantorum sacerdotum fusus labor pro adeunda Capuana synodo susceptus: Iterum ad huius seculi indicia reuertendum,  iterum ad rescripta, iterum uexandos sacerdotes senes, transfretanda maria, iterum inualidos corpore patriam peregrino mutaturos solo, iterum altaria deserenda, ut in longinqua proficiscantur; interea uero Flauianus solus exlex sit, qui neque Capuam accesserat, neque prestitutis a synodo iudicibus presentiam fecerat sui: hec enim cum Ambrosius Theophilo Alexandrino tunc scripserit  , uix putamus non eadem, aliaque simili uehementiori ratione Theodosio scripsisse, cuius potissimum culpa hec contigerant. Hinc uero factum est, ut cum imperator perstrictus acrius rescripsisset, Ambrosio ansam dederit scribendi postremo epistolam illam, quam Sirmondus Italici concilii nomine inscriptam, ueluti eam, que Capuane synodi pars, et accessio esset,  in lucem protulit. Eam utique deliniendo imperatoris animo unice comparatam constat: uno scilicet pacis studio adductos Italie episcopos Theodosio scripsisse, eumque currentem iam hortatos esse, ut hanc restitute publice pacis gloriam sibi uni acquireret: dolere se id frustra cessisse, nec querere uelle, cuius culpa factum: ceterum cum per eos non steterit, quominus ingens hoc, optatumque bonum contingeret, se crimine uacuos esse, atque hoc saltem se tamen assecutos, ne uideantur deinceps Orientalium societatem neglexisse, paruoque in pretio habuisse: Occidentales episcopos sibi indixisse laborem, ut Capuam accederent, non in Italie gratiam, aut Gallie, aut Africe, que concordi religione florebant, sed ut ea, que communionem ex parte  Orientis turbauerant, in ea synodo cognoscerentur, atque ita aliquando omnis e medio scrupulus tolleretur. Quia uero Ambrosius imperatorem perstrinxerat, quod esset ex eius facilitate factum, ut Flauianus Capuanam synodum declinauisset, eiusque preterea constitutis parere nollet; is autem contra forte rescripserat, eam merito a Flauiano declinatam, tum quod Occidentales Euagrio studerent, tum quod nichil iuris in Orientales haberent, respondit alter hac ipsa epistola, Occidentales concilium postulasse ex ipsis etiam Orientalibus congregandum, nullamque proinde aut nimie facilitatis aut partium studii  suspicionem in eos cadere potuisse: deinde se non definiendi, sed instruendi gratia, cause huius examen delegasse Theophilo Alexandrino, cui Flauianus sistere se debuerat; atque idcirco, qui alterius arbitriorem commiserant, salua tamen suprema Romani episcopi auctoritate a quo iudicium confirmandum esset, iustum potius iudicium postulasse, quam detulisse preiudicium: existimari non posse, aliquod ab Occidentalibus factum Orientalibus conuicium, cum postulatum concilium fuit, ad quod illi quoque uocati fuerunt; tum quia, quo frequentior est episcoporum numerus, eo melior et consultior deliberatio est; tum quia Orientales ipsi Occidentalibus exemplo preiuerant, cum Paulus Constantinopolitanus presbyter intra Achaiam synodum Orientalium iuxta atque  Occidentalium postulasset: Occidentalibus autem uisum esse, ut Capue indiceretur, quo omnes facilius et tutius maritimo itinere accedere poterant, cum contra terrestre periculi plenum esset, quia Illyris, quo pertranseundum fuerat, suspecta tunc mouebatur. Tandem non euulsos ab Occidentalibus terminos a Patribus constitutos, nec uiolata Orientalium iura, cum synodus Capue indicta fuit, ab Orientalibus etiam adeunda, sed sancte memorie Athanasii, et eorumdem Patrum definita se potius seruasse; ad cuius exemplum, et ad Sardicenses forte canones, atque ad causas Orientalium a Iulio, Liberio aliisque antiquioribus in Rome synodis iudicatas cum Ambrosius Theodosium prouocat, debite illi reuerentie nichil se ait derogare. Igitur epistolam hanc  pro genuino Ambrosii fetu agnosco, eoque presule dignam; at si quis illam Siricio tribuere uelit, minime repugno: tum quod ipsius Siricii stylus Ambrosianum sapit; tum quod de rebus agit, quarum pars magna Siricius fuit; tum quod Theodoretus Siricium ipsum numerare uidetur inter Romanos episcopos, qui Theodosium ob hanc causam acrius perstrinxerant  .

Cur uero me, ut eam epistolam scriptam existimem non diu post Capuanam synodum, eiusque sapientissimam deliberationem a Flauiano elusam, mouet preterea, quod scribitur in illa, postulatum concilium, tum ad extinguendum Antiochenum schisma, tum ut cognosceretur de iis, qui dogma, quod Apollinaris asseritur, in Ecclesiam conantur inducere; idemque  concilium in Italia postulatum, quia cum Illyris suspecta moueretur, maritima, et tutiora queri oportuerat. Hec enim nos ducunt ad tempus illud, quo Theodosius pacata Italia Constantinopolim redierat. Tunc enim Apollinaris heresim in Oriente palam grassatam scimus, uariosque per Illyricum motus exortos ab eo compressos. Primum constat ex Nazianzeno, Socrate, Sozomeno, aliisque, quos hic transcribere superuacaneum est, atque ex l. 14, lib. XuI, tit. 5, Cod. Theod. anno 388 exeunte Thessalonice data. Alterum uero ex Zosimo et Sigonio, cuius hec sunt uerba: Theodosius in Greciam se recipit.  Ceterum Thessalonicam progressus, magnum in Macedonia tumultum offendit. Quotquot enim barbari intra paludes et proximas siluas ex priori Romanorum expeditione salui euaserant, ex Italicis Theodosii occupationibus excitati, Macedoniam Thessaliamque effuse, nullo resistente, populabantur; Theodosio uero Thessalonicam regresso, in loca se abdita contulerant, atque illucescente die erumpentes, proxima omnia loca infesta habebant  . Errant igitur qui motus illos Illyricos quorum in ea epistola mentio est, referunt ad Gothicum bellum, ac concilium, quod ob eosdem motus in Italia conuocatum scribitur, illud esse uolunt, quod anno 382 exeunte, Rome a Damaso celebratum fuit; Gothicum enim bellum cum anno 380 confectum prorsus, atque omni ex parte extinctum fuisset,  insulsa prorsus et deridicula, ne dicam falsa, hec Illyricorum motuum excusatio uideri potest, si de Romano illo coucilio eam intelligas: ut e conuerso iusta omnino ac uera est, si eam ad Capuanum referas.

Accedat hanc epistolam nullo alio commodiori, quam quo dixi tempore scriptam uideri posse. Nam primo, tantum abest ut Orientales conuicium sibi factum putauerint anno 382, quo ad illud concilium euocati sunt, ut ob hoc potius Occidentalium caritatem laudauerint in litteris ad eos scriptis: deinde illi se ad Romanum concilium non solum Damasi, sed etiam Theodosii litteris uocatos aiunt, quod Hieronymus etiam asseruit  . Qui itaque fieri potest, ut Theodosius ea tunc Ambrosio scripserit, que Tillemontius,  Fleurius et Cellerius aliique opinantur et fingunt? Postremo, Theodosius ipse scribere Ambrosio hec minime potuit ante annum 382 iam inclinatum: necesse itaque est, ut fatearis, hanc ipsam Ambrosii epistolam, de qua agimus, datam fuisse anno illo iam exeunte, atque illo ipso tempore, quo Romanum concilium habebatur. Qui uero hoc concedunt, uelim ut dicant, cur non Romani eiusdem concilii nomine illa inscripta fuerit. Preterea uideant illi, qui hoc aiunt, an glorie sanctissimi Mediolanensis presulis recte consultum eant.

Hec itaque sunt que me mouent, ut hanc epistolam, siue Siricii, siue Ambrosii illa sit, non diu post Capuanam synodum, ac post declinatum eiusdem synodi, ac Theophili Alexandrini iudicium, scriptam  putem. Huic questioni lux affulgeret aliqua maior, si ex historie monumentis scire certo possemus, quis ille fuerit, ac cuius Ecclesie episcopus, qui ob Apollinaris heresim ad Romanum pontificem delatus fuerat, quique etiam Paulus Constantinopolitanus presbyter, qui concilium in Achaia postulasse dicitur, ex Occidentalibus et Orientalibus colligendum. Quod enim ad hunc attinet, nichil habeo certi quod afferam. Illud constat duntaxat, quod cum Constantinopolitane Ecclesie presbyter fuerit magnus eius Ecclesie episcopus Paulus, qui martyr sub Constantio obierat, designari sub eo nomine non potuit, quidquid  Labbeus et Sirmondus fuerint opinati. Quamobrem aliquis reipsa ex Constantinopolitano clero presbyter fuerit, necesse est, quorum plures in Ecclesia illa ministros eo nomine compellatos fuisse, constat ex Palladii Dialogo de uita Chrysostomi. Sed nec Tillemontio, aliisque Italici concilii patronis facile concedam, postulari ab eo presbytero illud in Achaia concilium potuisse, anno ut hic auctor putat, 381 aut 382, eo scilicet tempore, quo concilia tum Rome, tum in regia urbe frequentia fuisse scimus, ac Orientales ipsi imperatorum litteris conuocati, quominus Romam pergerent, alias preter hanc causas adduxerunt, et legatos miserunt; alio itaque anno epistola illa scripta fuerit, atque alio item anno concilium hoc ex utraque Ecclesia, in Achaia Paulus postulasse  debuit; atque aliud nullum aptius huic rei tempus excogitari potest, quam illud, quod post frustaneam Flauiani contumacia Capuanam synodum, ac Theodosii reditum ad regiam urbem, labi ceperat. Eo enim Flauianus ab imperatore accitus, cum synodum in Oriente, atque in suorum sinu peteret  Constantinopolitanus hic presbyter publice concordie studio ductus, Achaiam ueluti Occidentalibus commodiorem suggerere potuit. Hinc Ambrosius Theophilo scribens queritur, post irritam illam Capuanam synodum, sacerdotes senio confectos iterum uexandos esse, transfretanda iterum maria, ac sacra altaria deserenda, ut in longinqua proficiscerentur. Illud ipsum autem in Achaia concilium ab Occidentalibus recusatum est, quod Illyris, cuius Achaia pars  fuerat, suspecta tunc moueretur.

Episcopi autem illius nomine, qui ob heresim Apollinaris ad apostolicam sedem delatus fuerat, uix aut Apollinaris ipse, aut Timotheus, quod tamen plurimi opinantur, intelligi potest; tum quod uterque ab Occidentali et Orientali synodo pridem deiectus fuerat; tum quod alter iam obierat, alter uero mulctatus exsilio fuerat  ; difficile uero est asserere aliquid certi, cum frequentes essent in Oriente pseudepiscopi, qui uineam Domini demoliebantur: si quis tamen coniecturis locus uidetur hoc loco uitalis indicari, qui Antiochie Apollinarianis preerat, quorum haud exiguus erat numerus: nam cum in Capuana synodo de extinguendo Antiocheno schismate, integraque huic Ecclesie aliquando restituenda  pace agendum esset potissimum, uix fieri potest ut non eodem tempore de uitali ipso, a qua maximum huic bono impedimentum afferebatur, actum fuerit, et cogitatum. Hunc preterea designare uidentur hec huius epistole uerba: ut conuictus in dogmate nouo, nequaquam sub generali fidei lateret nomine, sed illico, quod doctrine magisterio non teneret, et officium deponeret, et uocabulum sacerdotis; ne fibre alique posthac fallere cupientibus, et prestigiarum commenta remanerent. Siquidem hec nobis hominem exprimunt, qui  suam apud Catholicos simularet fidem, ac sub agni specie lupus esset, ipsi scilicet uitali similem, quem uirum uersipellem, ac fraudis et fallaciarum plenum Epiphanius, Nazianzenus, Socrates, Sozomenus, ac Theodoretus describunt  .

Coniecturam hanc meam uidentur confirmare epistole eiusdem Nazianzeni ad Cledonium, ac altera precipue qua ille tum ipsius uitalis, tum Damasi meminit. Hanc Tillemontius, aliique nonnulli scriptam putant, non diu post abdicatam Ecclesiam Constantinopolitanam, a Gregorio in recessu Arianziano posito, quamquam nullam ad hoc probandum idoneam rationem afferant. Quod hanc opinionem aperte destruit, illud est, quod idem Gregorius uitalem tunc superstitem ait, ac uirum sibi carissimum uocat,  Damasum uero, quem beati titulo compellat, iam tunc cum scriberet, defunctum fuisse indicat: scripta igitur epistola illa est post annum 384, quo hic obiit: at enim quo precise anno? Tempus equidem minime definitum certumque ausim exbibere, puto tamen tuto asseri posse, scriptam esse post annum 388 ac circa Capuane synodi tempus. Nam primo ex l. 14 Cod. Theod. de Heret. que in eosdem lata est, Apollinaristas tunc debacchatos, atque Ecclesiam catholicam tunc potissimum uexasse constat. Deinde Gregorius ipse hoc ipsum designat tempus, cum eos ante triginta annos exortos ait, atque ita circa annum 358 aut sequentem. Anno siquidem 356, Basilio teste  , pestis illa nondum eruperat. Hinc Nicephorus ait esse qui scriberent, Apollinarem  secessionem fecisse a Georgio Laodiceno, eo quod ille Seleuciensis synodi decretis assensum prestiterat  . Contra uero anno 362, quo Alexandrina synodus eam proscripsit, Ecclesiam ueneno suo iam afflauerat. Si uero uitalis nondum hoc tempore uita excesserat; si fide se catholicum simulans, ut ex eodem Nazianzeni loco aduertimus  , Apollinaristis Antiochie positis preerat, ac magno huic heresi incremento erat, et presidio, si denique in Capuana synodo de illius urbis procuranda aliquando pace actum, deliberatumque fuit, uix alius ab illo in hac ipsa aut Siricii ad Theodosium epistola designatus, expressusque uideri poterit.

Hinc intelligimus, quo circiter anno dicta sit homilia Chrysostomi, que de anathemate inscripta  est  , quosue hec eiusdem uerba respiciant: sed quid dicunt illi ad omnem malitiam audaces ? Hereticus, aiunt, ille factus est, inhabitantem habet diabolum, et loquitur contra Deum nequitiam, multosque subdola uanaque fallacia in profundum exitii abducit, ideoque a Patribus eiectus est, maxime huius magister, qui partem Ecclesie abscidit: sic aut Paulinum, aut Apollinarium designant. Montfauconius, cuius editione utor, his recitatis ait: Hec ut primo statim aspectu  sese offerunt, Paulinum uiuentem docentemque indicant: nam ille qui loquitur contra Deum nequitiam, et multos abducit, est, ut uidetur, Paulinus: neque enim in alium hec conferri posse putamus: eius uero magister, qui a Patribus eiectus erat, est Apollinarius secundo memoratus, qui postquam in synodo ad communionem admissus fuerat subscribente Paulino, deinde ab Athanasio, aliisque Patribus, cum eius heresim comperissent, eiectus fuit. Sane hec multitudinis dicta duos tantum impetunt uiros, nempe, ut explicat Chrysostomus, Paulinum et Apollinarium. Nam si post defunctum Paulinum uerba huiusmodi prolata essent, Euagrium eius successorem haud dubie impeterent, cuius tamen nulla hic mentio. Ego uero sub Paulini et Apollinarii nomine Euagrium et uitalem designatos  puto, habitamque idcirco homiliam hanc, Paulino, qui eum sibi successorem elegerat, iam defuncto, anno scilicet 388 iam elapso, ac non longe a Capuane synodi etate. Enimuero Apollinarium Paulini magistrum aut uideri, aut dici a Chrysostomo potuisse nemo umquam asseret, qui probe cognouerit, quot Paulinus ipse cum Apollinario, atque eius discipulis pro catholica fide contentiones perpetuo exercuerit  , nec satis mirari possum, hec uiro doctissimo aduersus episcopum egregie catholicum dicta, excidisse. Unus itaque uitalis iis designatur uerbis, cuius profecto Apollinarium magistrum fuisse, Socrate, Sozomeno, ac Theodoreto teste, palam fuerat omnibus, digitoque, pene dixerim, uitalem demonstrat Chrysostomus multos subdola uanaque  fallacia in profundum exitii abducentem. Preterea huius, quem Chrysostomus indicat, magister, partem Ecclesie absciderat, et abiectus ea de causa a Patribus fuerat. Hoc uero ut de Apollinario merito dictum constat, qui ex Catholicis Antiochenis plures ad uitalem profane ordinatum a se episcopum, suamque heresim abduxerat, ac a Patribus deinde extra Ecclesiam factus est, ita preter apertam manifestamque calumniam de Paulino ne cogitari quidem poterat, quem Catholici Eustathiani sponte secuti fuerant, antiquior certe et purior Ecclesie Antiochene pars. Chrysostomus itaque ad suos uerba faciens, ne Euagrium et dubie hactenus fidei et communionis uitalem tunc uiuentes nominatim exprimat, utrumque ex ipsis, eorumque asseclas sub Paulini,  et Apollinarii, qui pridem obierant, persona indicauit. Igitur ex hac ipsa Chrysostomi homilia colligi profecto potest, magnas circa hec tempora ob hereticum illum turbas in Antiochena Ecclesia excitatas, eumque propterea hac eadem epistola merito designatum a me asseri, atque illam postremo ad Capuanam synodum, atque eius gesta pertinere, secus ac eruditorum hactenus opinio tulit: sed hanc ipsam, ut alteram lectorum oculis, ac maturo indicio iterum subiiciendam hoc loco duxi.

Epistola concilii Italie ad Theodosium imperatorem. Inter cetera damnatos scribit in synodo fuisse,  qui Apollinaris dogma inducere conabantur. Beatissimo imperatori et clementissimo principi Theodosio, Ambrosius et ceteri episcopi Italie.

Fidei tue diffusa toto orbe cognitio intimum nostre mentis demulsit affectum. Eoque ut hec quoque gloria imperio tuo crearetur, quod unitatem reddidisse Occidentalium iuxta atque Orientalium Ecclesiis uidereris, clementiam tuam obsecrandam pariter ac super ecclesiasticis negotiis instruendam nostris litteris estimauimus, imperator tranquillissime ac fidelissime. Dolori enim erat, inter Orientales atque Occidentales interrupta sacre communionis esse consortia. Silemus iam quorum errore, quorumue delicto, ne serere fabulas, et alloquia cassa uideamur. Nec nos tentasse penitet, quod intentatum caderet in culpam. Isto enim sepe  arguebamur, quod posthabere Orientalium societatem, et refutare gratiam uideremur. Laborem quin etiam nobis indicendum putauimus, non pro Italia, que iamdudum ab Arianis quieta atque secura est, nec ulla hereticorum perturbatione uexatur, non inquam pro nobis, quia non querimus que nostra sunt, sed que sunt omnium: non pro Gallia atque Africa, que omnium sacerdotum concordi societate potiuntur. Sed ut ea, que communionem nostram de Orientis parte turbauerunt, cognoscerentur in synodo, et omnis e medio scrupulus tolleretur. Non solum enim de his, que clementia tua dignata est scribere, sed etiam de illis, qui dogma nescio quod, Apollinaris asseritur, in Ecclesiam conantur inducere; nos pleraque mouerunt, que partibus fuerant resecanda presentibus, ut conuictus in  dogmate nouo, et redargutus in errore, nequaquam sub generali fidei lateret nomine: sed illico, quod doctrine magisterio non teneret, et officium deponeret, et uocabulum sacerdotis: nec fibre alique post hac fullere cupientibus, et prestigiarum commenta remanerent. Nam qui conuictus non fuerit presentibus partibus; quod uere augusto principalique responso tua clementia definiuit, referendam semper ansulam questionis arripiet. Eo igitur obsecrauimus sacerdotale concilium, ut nemini liceret mendacium in absentem componere, et in concilio discuteretur quid esset in uero. Itaque non cadit in eos intentionis uel facilitatis ulli suspicio, qui omnia presentibus partibus obseruarunt: sane allegata texuimus, non definiendi, sed instruendi gratia, et qui iudicium petiuimus, non deferimus preiudicium;  neque ullum eorum estimandum conuitium fuit, cum rogarentur ad concilium sacerdotes, quorum frequenter presentior absentia fuit quando in commune consuluit. Neque enim uel nos estimauimus esse conuitium, cum unus Constantinopolitane Ecclesie presbyter, Paulus nomine, intra Achaiam synodum Orientalium iuxta atque Occidentalium postulauerit. Aduertit clementia tua, non fuisse irrationabile postulatum, quod etiam ab Orientalibus est petitum, sed quia Illyriis suspecta mouetur, ideo maritima ac tutiora quesita sunt. Neque plane nos tamquam ex forma aliquid innouauimus: sed sancte memorie Athanasii, qui  quasi columen fidei fuit, et ueteris sanctitatis Patrum nostrorum in conciliis definita seruantes, non euellimus terminos, quos posuerunt patres nostri, nec hereditarie  communionis iura uiolamus, sed debitam uestro imperio honorificentiam reseruantes, studiosos nos pacis et quietis ostendimus.



SANCTI DAMASI OPUSCULA.





EPISTOLAE. *



EPISTOLA PRIMA. EXEMPLUM SYNODI HABITAE ROMAE EPISCOPORUM XCIII, EX RESCRIPTO IMPERIALI.





MONITUM.


Hanc Sarazanius a Theodoreto acceptam sua interpretatione donauit: ego uero latina Holstenii editione utor, uelut primigenio Damasi fetu, ut dixi cap. 5. Cur uero apud Sozomenum et Theodoretum Illyricis, Holsteniana uero episcopis per Orientem constitutis inscripta sit, uide cap. 7. Ceterum ms. codicem, ex quo sumpta est ex Bobiensi in uaticanam bibliothecam Scipione cardinali S. Susanne bibliothecario translatum, diu ante Holstenium inspexerat, ac se editurum promiserat Fr. Ludouicus Capellus de succes. Episc. Rom. dissert. poster. cap. 5; exstat etiam in uallicellano cod. 23, p. 107, exscripta ex ueteri Tridentino, ad eam scilicet urbem concilii tempore allato, libro.



EPISTOLA.


Damasus, ualerianus [a 1Kb] , uitalianus [b 1Kb] , Aufidius, Pacianus, uictor, Priscus, Innocentius, Abundius, Theodulus, et ceteri qui ad audiendam causam Auxentii, exponendamque fidem, in urbe Roma conuenerunt, Episcopis Catholicis per Orientem constitutis in Domino salutem.

Confidimus quidem, Sanctitatem uestram Apostolorum  instructione fundatam, eam tenere fidem, eamque plebibus intimare, que a maiorum institutis nulla ratione dissentiat. Neque enim aliter Dei sentire  conuenit sacerdotes, quorum pars est ceteros erudire. Sed Gallorum atque uenetensium fratrum relatione comperimus, nonnullos non heresis studio, neque enim [c 1Kb] hoc tantum mali cadere in Dei antistites potest, sed inscitia uel ex simplicitate quadam sceuis interpretationibus estuantes, non satis dispicere, que magis patrum nostrorum sit tenenda sententia, cum diuersa consilia eorum auribus ingerantur [d 2Kb] . Denique Auxentium Mediolanensem hac precipue causa damnatum esse prescribunt. Par est igitur, uniuersos [e 1Kb] magistros legis per orbem Romanum paria de lege sentire, nec diuersis magisteriis fidem dominicam uiolare. Nam cum dudum hereticorum uirus, ut nunc iterum cepit obrepere, ac precipue Arianorum blasphemia pullulare cepisset,  maiores nostri CCCXuIII episcopi, atque ex urbe sanctissimi episcopi urbis Rome directi, apud Niceam confecto concilio, hunc murum aduersus arma diabolica statuerunt, atque hoc antidoto mortalia pocula propulsarunt, ut Patrem, Filium, Spiritumque Sanctum unius Deitatis, unius figure, unius credere oporteret substantie, contra sentientem alienum a nostro consortio iudicantes. Quam definitionem salutarem postea aliis tractatibus quidam peruertere et  uiolare tentauerunt. Sed et in ipso exordio ab iisdem ipsis, qui hoc apud Ariminum retractare cogebantur, emendatum hactenus est, ut subreptum sibi alia disputatione faterentur, idcirco quod non intellexissent patrum sententiam apud Niceam formatam esse [a 1Kb] contrarium. [b 1Kb] Neque enim preiudicium aliquod nasci potuit ex numero eorum, qui apud Ariminum conuenerunt: cum constet, neque Romanum episcopum, cuius ante omnes fuit expetenda sententia, neque uicentium, qui tot annos sacerdotium illibate seruauit, neque alios huiusmodi statutis consensum aliquem commodasse: cum presertim, ut diximus, iidem ipsi, qui per impressionem succubuisse uidebantur, iidem consilio meliore displicere sibi fuerint protestati.

 Unde aduertit sinceritas uestra hanc solam fidem, que apud Niceam Apostolorum auctoritate fundata est, perpetua firmitate esse retinendam; hac nobiscum Orientales, qui se catholicos recognoscunt, Occidentalesque gloriari: non longe autem fieri posse credimus, ut qui secus sentiunt, [c 33Kb] licet hoc ipso conatu a nostra communione exui possint, plebesque eorum erroribus liberate respirent. Quemadmodum enim poterunt corrigere errata populorum, si ipsos error obsederit [d 1Kb] ? Concinat ergo cum omnibus Dei sacerdotibus et uestre sententia caritatis: in qua uos fixos atque firmatos ut bene credimus, ita etiam nos uobiscum recte sentire debemus [e 1Kb] reciprocis sanctitatis uestre litteris approbare.

Ego Sabinus [f 1Kb] diaconus Mediolanensis legatus de  authentico dedi.



EPISTOLAE II FRAGMENTA. SEU EXPOSITIO FIDEI IN SYNODO ROMANA SUB DAMASO PAPA EDITA ET TRANSMISSA IN ORIENTEM.





MONITUM.

Hec duo fragmenta ad alias sub Damaso synodos pertinent, ut iam dixi. Id uidit etiam Coustantius, ac cl. P. Iosephus Mansi supplem. conc. tom. I, p. 234; sed una nobis non est earum synodorum tempus, supputandi ratio. Ille enim, quam ego omnium primam censeo, ac anno 369 congregatam puto, anno 372 collectam arbitratur cum Pagio. Deinde, quam ego duplicem, atque alteram anno 374, alteram anno 376 aut sequenti, ex duplici hoc fragmento statuo, ille unicam existimat, et hec ipsa fragmenta ad eam spectare ait anno 377 congregatam. Sed quamquam maxima  apud me sit, ut esse debet, uiri doctissimi auctoritas, nichil tamen ex iis, que iam scripseram immutandum censui. Nam cum Orientales, ad quos scripte a Romanis illis conciliis littere allate iam fuerant, diris illis ac turbulentis sub ualente temporibus, synodos suas cogere non potuissent, statim ac eo defuncto licuit, collegerunt sese anno scilicet 379 easque synodicas omnes legerunt in frequenti consessu, definita in iis dogmata complexi sunt, atque ea, que necessaria uisa sunt, ex iis excerpta eius concilii actis inseruerunt ; atque hec est ratio, cur eadem fragmenta, etsi diuerso tempore scripta sunt, neque ego separanda duxerim.



FRAGMENTUM PRIMUM.


ITEM EX PARTE DECRETI.


I. Ea gratia, fratres, Iericho illa [g 1Kb] , que figura est secularium uoluptatum, conclamata concidit, nec  resurgit; quia omnes uno ore unius uirtutis, unius maiestatis, unius diuinitatis, unius usie dicimus diuinitatem: ita ut inseparabilem potestatem, tres tamen asseramus esse personas, nec redire in se aut minui, ut plerique blasphemant, sed semper manere [a 1Kb] ; nec potentie gradus quosdam ortusque tempora disparata; nec prolatiuum, ut generationem ei demas; nec imperfectum, ut ad personam aut Patris natura, aut diuinitatis ei plenitudo defuerit; nec dissimilem opere Filium, nec dissimilem potestate, aut per uniuersa dissimilem: nec subsistere aliunde, sed de Deo natum, nec falsum de Deo uero, sed Deum uerum de Deo uero esse generatum, lumen uerum de uero lumine; ne minutum aut diuersum putetur: quod unigenitus habet splendorem lucis  eterne quia nature ordine neque sine splendore lumen; neque splendor potest esse sine lumine: imaginem quoque Patris, ut eum qui uiderit, uiderit et Patrem. Eumdem redemptionis nostre gratia processisse de uirgine; ut perfectus homo pro perfecto qui peccauerat homine nasceretur. Ergo, fratres, asseramus Dei Filium et perfectum hominem suscepisse [b 1Kb] Spiritum quoque sanctum [c 1Kb] increatum, atque unius maiestatis, unius usie, unius uirtutis cum Deo Patre et Domino nostro Iesu Christo fateamur. Neque enim creature dignus iniuria est, qui emissus est ut crearet, sicut propheta sanctus astruxit dicens: Emitte Spiritum tuum, et creabuntur: deinde alius item posuit: Spiritus diuinus qui fecit me: qui in operatione ac peccatorum remissione connectitur. Hec est, fratres dilectissimi,  fides nostra; quam quisque sequitur, noster est particeps. Discolor corpus membra deformat. His nos communionem damus [d 1Kb] , quoniam  in omnibus sententiam probant. Absit ut fides pura uariis coloribus adsuatur.

Illud preterea cauendum monemus, ne canonicus ordo in sacerdotum uel clericorum ordinationibus negligatur, aut preuaricatoribus eius impartiatur facile communio [e 1Kb] , ut de reliquis peccando incentiua tribuatur. Hec igitur de nostro fuerant intimanda iudicio. Ceterum quod ad remouendas uestre dilectionis spectat iniurias, nec frater noster Dorotheus presbyter explicare, omnia uiuaciter pretermittit, nec nixus  nostri, ut ipse testis est, defuerunt [f 1Kb] .



FRAGMENTUM II.


ITEM EX PARTE DECRETI.


Illud sane miramur, quod quidam inter nostros [g 1Kb] dicantur, qui licet de Trinitate piam intelligentiam habere uideantur, de sacramento tamen salutis nostre ignorantes uirtutes Scripturasque, et recta non sentiant. Asserunt enim dicere, Dominum ac Saluatorem nostrum ex Maria uirgine imperfectum, id est, sine sensu hominem suscepisse. Heu! quanta erit Arianorum in tali sensu uicinitas! Illi imperfectam diuinitatem in Dei filio dicunt: isti imperfectam humanitatem in hominis filio mentiuntur. Quod si utique imperfectus homo susceptus est, imperfectum Dei munus [h 1Kb] est, imperfecta nostra salus; quia non  est totus homo saluatus. Et ubi erit illud dictum Domini, uenit filius hominis saluare quod perierat totum? id est, in anima et in corpore, in sensu atque in tota substantia sue nature. Si ergo totus homo perierat, necesse fuit ut id quod perierat, saluaretur. Si autem sine sensu saluatus est, iam contra Euangelii fidem inuenietur non totum quod perierat esse saluatum: cum alio loco ipse Saluator dicat: Irascimini mihi, quia totum hominem saluum feci [a 1Kb] . Quid quod ipsius principalis delicti et totius perditionis summa in hominis sensu consistit [b 1Kb] ; primum enim sensus hominis eligendi boni malique si non perisset, non moreretur. Quomodo ergo presumeretur in finem saluari minime debuisse, quod ante omnes peccasse cognoscitur; nos autem, qui integros ac  perfectos saluatos nos scimus, secundum catholice Ecclesie professionem, perfectum Deum perfectum suscepisse hominem profitemur. Quapropter date operam, ut intelligentia sane doctrine etiam eorum sensus saluentur, qui adhuc sensum saluatum esse non credunt.


ITEM EX PARTE DECRETI.

Non nobis quidquam suppetere facultatis, quatenus uobis nostra opera uel paruum refrigerium possint afferre: licet magnum ex hoc, beatissimi, solatium capiatis, si integritatem fidei nostre noscentes, in unum sensum uos congruere gloriemini; et satis atque abunde, ut conuenit, presumatis pro membris nos esse sollicitos. Ut enim Niceni concilii  fidem inuiolabilem per omnia retinentes, sine simulatione uerborum aut sensu corrupto, nullo modo Spiritum sanctum separamus; sed perfectum in omnibus uirtute, honore, maiestate, deitate, cum Patre conueneramur et Filio: itaque etiam plenitudinem Dei uerbi, non prolatiui, sed nati, neque in Patre remanentis, ut non sit, sed ex eterno in eternum subsistentem, perfectum, id est integrum hominem assumpsisse et saluasse confidimus.

Explicit hec epistola, uel expositio synodi Romane habite sub Damaso papa, et transmissa ad Orientem; in qua omnis Orientalis Ecclesia, facta synodo apud Antiochiam, consona fide credentes, et omnes ita consentientes eidem superexposite fidei, singuli sua subscriptione confirmant.

[c 9Kb] Meletius episcopus Antiochenus consentio omnibus  supra scriptis, ita credens et sentiens: et si quis preter hec sentit, anathema sit.

Eusebius episcopus Samosatenus consentio omnibus supra scriptis, ita credens et sentiens: et si quis preter hec sentit, anathema sit.

 Pelagius episcopus Laudicenus consentio omnibus supra scriptis, ita sentiens et credens: et si quis preter hec sentit, anathema sit.

Zenon episcopus Tyri ut supra credo et subscripsi.

Eulogius episcopus Edessenus similiter credo et subscripsi.

Bematius de Mallo ciuitate similiter credo et subscripsi.

Diodorus episcopus de Tarso ut supra et subscripsi.

Similiter et alii CXLuI Orientales episcopi subscripserunt, quorum subscriptio in authenticum hodie in archiuis Romane Ecclesie tenetur.

Explicit synodus Romana et Antiochensis.



EPISTOLA III. DAMASI PAPAE URBIS ROMAE AD PAULINUM EPISCOPUM ANTIOCHENAE CIuITATIS.





MONITUM.

Cur hanc ab altera Damasi ad Paulinum epistola, secus ac Holstenius, Quesnellus ac Coustantius fecerunt, ego disiunxerim, cum iam dixerim, iterum haud dicam. Holstenius tamen nichil ea de re statuit, sed ita edidit, ut illam in exemplari suo descriptam uidit: Quesnellus autem Holstenianum exemplar, quamquam perturbatum et confusum, pro lege habuit, atque omnium primus, utramque simul uelut unam alteri coniunctam imprimendam censuit. Hanc uero, preter Holsteniani et sui codicis auctoritatem, potissimam rationem affert, quod cum Damasus fidem a se  missam Paulino scribit, aliam prorsus quam que in eadem epistola continetur, indicare debuit, ab eadem scilicet epistola separatam: quam uero fidem hoc loco aliam intelligere possumus, preter illam, que eidem epistole immediate subnexa est? At quam leuis hec ratio sit, ipsa epistole lectio aperte probat: hec enim cum ea dogmata exprimat, quibus a uitali, eiusque grege subscribi iubet, ac proinde cum nichil illi profecto desit ad plenam Apollinariane heresis, de qua tunc agebatur duntaxat, euersionem, nichil etiam opus est, ut aliam illi formulam adiunctam dicamus, que minime necessaria erat, ac preterea ab ea causa omnino aliena esse uidebatur. Alium uero non queram huius sententie testem, quam ipsum Damasum, qui post expressas eadem ipsa epistola conditiones omnes, quibus uitalis,  aliique recipi ad communionem poterant, postremo ait, ut qui huic epistole subscriberent absque aliqua ambiguitate, susciperentur: hinc enim constat apertissime, ni fallor, alias nullas, aut ab eo adiunctas, aut desideratas, preter illas, quas in eadem epistola enuntiauerat.

 Contuli etiam pro hac questione mss. codices, ac duos ceteris antiquiores: alterum Dionysiane collectionis concedente abbate tunc religiosissimo ac doctissimo, nunc S. R. E. cardinali penitentiario Besozzio ex monasterio S. Crucis in agro Sessoriano, signat. n. 225; alterum in uallicellana scriptum etate Nicolai I, signat. A. u. Que uero ex iis deprehendi, duo sunt: primum, hanc de uitali epistolam omnino solitariam esse, seiunctam scilicet ab altera, que Damasi confessio dicitur: prior enim codex eam continet ex omnibus Damasi epistolis unicam, quam deinde Siricii ad Himerium decretalis sequitur; uallicellanus uero codex primo refert eiusdem anathematismos sub hoc titulo: Confessio fidei catholice, quam papa Damasus misit ad Paulinum Antiochenum episcopum;  alio deinde ac posteriori loco hanc, que de uitali agit, epistolam recitat sub hac inscriptione: Incipit rescriptum Damasi pape ad petitum Hieronymi ad Paulinum episcopum, atque alii hisce similes codices proferri possent. Alterum uero quod ex iisdem aduerti, illud est, quod codex uterque auctior est, quam impressi libri, integra scilicet periodo illa, qua Dominicus homo, cuius Rufinus meminit, expressus est, ac deest in editis. Hos igitur ego codices, Isidorum preterea Mercatorem, Baronium, ac Sarazanium secutus sum, ac epistolam hanc ab ea, que Damasi confessio, seu regula fidei dicitur, separatam edidi: sed ad hoc me impulerunt preterea rationes alie, quas cum attulerim cap. 10 et 15, ubi de earum scribendarum occasione, ac tempore agendi locus fuit, hic ego non repetam, aliquas preterea additurus in notis.



EPISTOLA.

Dilectissimo Fratri Paulino Damasus.


Per filium meum uitalem [a 1Kb] ad te scripta direxeram [b 1Kb] , tue uoluntati et iudicio omnia derelinquens: et per Petronium presbyterum breuiter indicaueram, me in articulo iam profectionis eius aliqua ex parte commotum. Unde ne aut tibi scrupulus resideret, et uolentes forsitan Ecclesie copulari, tua cautio probanda differret, fidem misimus, non tam tibi, qui eiusdem fidei communionem sociaris, quam his, qui in ea subscribentem, tibi [c 1Kb] , id est, nobis per te uoluerint sociari, dilectissime frater.

Qua propter si supradictus filius meus uitalis, et [d 1Kb] ii qui cum eo sunt, tibi uoluerint aggregari, primum debent in ea expositione fidei subscribere, que  apud Niceam [e 1Kb] pia patrum uoluntate firmata est. Deinde, quoniam nemo potest futuris uulneribus adhibere medicinam, ea heresis eradicanda est, que postea in Oriente dicitur pullulasse, id est, confitendus ipse sapientia, sermo filius Dei humanum suscepisse corpus, animam, sensum, id est, [f 52Kb] integrum Adam, et, ut expressius dicam, totum ueterem nostrum sine peccato hominem. Sicuti enim confitens eum humanum corpus suscepisse, non statim ei et humanas [g 1Kb] uitiorum adiungimus passiones: ita et dicentes eum suscepisse et hominis animam et sensum, non statim dicimus et cogitationum eum humanarum subiacuisse peccato [h 8Kb] . Si qui autem dixerit, uerbum pro humano sensu in Domini carne uersatum, hunc catholica Ecclesia anathematizat:  necnon [a 2Kb] et eos, qui duos in Saluatore filios confitentur, id est, alium ante Incarnationem, et alium post assumptionem carnis ex uirgine, et non eumdem Dei filium et ante et postea confitentur. Quicumque huic epistole subscribere uoluerit, ita tamen ut in ecclesiasticis canonibus, quos optime nosti, et in Nicena fide ante subscripserit, hunc debebis absque aliqua ambiguitate suscipere. Non quod hec ipsa, que nos scribimus, non potueris conuertentium susceptioni proponere; sed quod tibi consensus noster liberum in suscipiendo tribuat exemplum [b 1Kb] .



EPISTOLA Iu. CONFESSIO FIDEI CATHOLICA QUAM PAPA DAMASUS MISIT AD PAULINUM ANTIOCHENUM EPISCOPUM.





MONITUM.


Hec altera est Damasi epistola ex iis que ad Paulinum Antiochenum exstant, cuius ab priori disiungende rationes iam attuli. Hoc tamen adnotare iterum placet, Theodoretum scilicet eam Grece redditam Historie sue attexuisse, ac ab priori disiunctam retulisse lib. u, cap. 11. Cur uero non integram recitauit, si utramque Damasus sic iunxerat, ut una alterius pars esset inseparabilis? An forte nichil ad Ecclesie historiam pertinere posse censuit, que de uitalis nomine scripta fuerunt? Quis hoc ne suspicetur quidem? An potius huic parcendum esse duxit? At illius heresim lib. u, cap. 4, minime dissimulat. Reliquum igitur est ut truncata iam et dissecta ad eum uenerit. At cui bono hec integre epistole laceratio et corruptio?  in tanta presertim uicinitate temporis, et exemplarium copia? Ratum igitur, certumque sit, non unam in duas sectam partes, sed duas inter se disiunctas Damasi fuisse ad Paulinum epistolas. Ceterum hanc potissimum, de qua agimus, celebrem perpetuo fuisse, ac summo plausu exceptam colligimus ex Scriptoribus, qui eam memorant, ac pro lege habent, Celestino scilicet  et uigilio, Ambrosio, antiquo auctore Sermon. de Tempor. 129, olim Augustiniano, nunc in appendicem reiecto, tom. u, Serm. 233, ubi ex eius anathematismis plures recitantur, Arnobio Iuniore, Isidoro in Codice canonum Ecclesie Hispane, Paulino Aquileiensi, Tricassino concilio, atque aliis deinceps: ex Grecis uero, ut recentiores preteream, preter Theodoretum, concilio Constantinopolitano, ut ego quidem puto, et Nazianzeno. Cum igitur ob eam causam sepe transcriberetur, fieri non potuit, quin uaria nunc sit mss. codicum lectio, siue casu, siue temere, ac pro cuiusque ingenio; cuius uel preter ea que ego obseruaui, non unum exemplum attulit Petrus Coustantius ex codicibus, quos ille pro exquisita sua diligentia inspexit. Eius itaque exemplar in hac editione  ego secutus sum, tum quod illud ad Grecum a Theodoreto ad nos transmissum, tum uero ad Quesnellianum magis accedat, qui duo riui sunt omnium, iudicio meo, fonti proximiores, ac facile ob eam causam puriores: si quis enim mss. codices consulere omnes uelit ac referre, cum ingens eorum copia sit, uel improbum et non necessarium laborem sustineat necesse est, uel incertus iudicii sit, utrum ex iis eligat, quamquam uallicellano codice aliquando usus sim, quod ille ad manus fuerat.



CONFESSIO FIDEI CATHOLICAE [c 1Kb] .

Post concilium Nicenum, [d 1Kb] quod in urbe Roma concilium congregatum est a catholicis episcopis, addiderunt de Spiritu sancto. Et quia postea is error inoleuit, ut quidam ore sacrilego auderent dicere  Spiritum Sanctum factum esse per Filium [e 1Kb] .

I. Anathematizamus eos, qui non tota libertate proclamant, cum Patre et Filio unius potestatis esse atque substantie.

II. Anathematizamus quoque eos, qui Sabellii sequuntur errorem [f 1Kb] , eumdem dicentes Patrem esse, quem Filium.

 III. Anathematizamus Arium, atque Eunonium, qui pari impietate, licet sermone dissimili Filium et Spiritum sanctum asserunt esse creaturas.

Iu. Anathematizamus Macedonianos [a 2Kb] , qui de Arii stirpe uenientes non perfidiam mutauere, sed nomen.

u. Anathematizamus Photinum, qui Hebionis heresim instaurans [b 1Kb] , Dominum Iesum Christum tantum ex Maria confitetur,

uI. Anathematizamus eos, qui duos Filios [c 153Kb] asserunt, unum ante secula, et alterum post assumptionem carnis ex uirgine.

 uII. Anathematizamus eos, qui pro hominis anima rationali, et intelligibili [d 1Kb] , dicunt Dei uerbum in humana carne uersatum, cum ipse Filius sit uerbum Dei, et non pro anima rationali, et intelligibili in suo corpore fuerit, sed nostram, id est intelligibilem sine peccato animam susceperit, atque saluauerit.

uIII. Anathematizamus eos, qui uerbum Filium Dei extensione, aut collectione, et a Patre separatum, insubstantiuum, et finem habiturum esse contendunt.

IX. Eos quoque, qui de Ecclesiis ad Ecclesias migrauerunt [e 2Kb] tamdiu a communione nostra habemus  alienos, quamdiu ad eas ciuitates redierint, in quibus primum sunt constituti. Quod si alius alio transmigrante in locum uiuentis est ordinatus, tamdiu uacet sacerdotis dignitate, qui suam deseruit ciuitatem, quamdiu successor eius quiescat in pace.

X. Si quis non dixerit semper Filium et semper Spiritum sanctum esse, anathema sit.

XI. Si quis non dixerit Filium natum de Patre, id est de diuina substantia ipsius, anathema sit.

XII. Si quis non dixerit uerbum Domini Filium Dei Deum, sicut Deum Patrem eius, et omnia posse, et omnia nosse et Patri equalem, anathema sit.

XIII. Si quis dixerit, quod in carne constitutus  filius Dei, cum esset in terra, in celis cum Patre non erat, anathema sit.

XIu. Si quis dixerit quod in passione crucis [a 161Kb] dolorem sustinebat Filius Dei Deus, et non caro cum anima, qua induerat formam serui [b 1Kb] , quam sibi acceperat, sicut ait Scriptura, anathema sit.

Xu. Si quis non dixerit quod in carne, quam assumpsit, sedet [c 2Kb] ad dexteram Patris, in qua uenturus est iudicare uiuos et mortuos, anathema sit.

XuI. Si quis non dixerit Spiritum sanctum de Patre esse uere, ac proprie, sicut Filius de diuina substantia, et Deum uerum, anathema sit [d 104Kb] .

XuII. Si quis non dixerit omnia posse Spiritum  sanctum, omnia nosse, et ubique esse, sicut Filium et Patrem, anathema sit.

XuIII. Si quis dixerit Spiritum sanctum facturam, aut per Filium factum, anathema sit.

XIX. Si quis non dixerit omnia per Filium et Spiritum sanctum Patrem, fecisse, id est uisibilia, inuisibilia, anathema sit.

XX. Si quis non dixerit Patris, et Filii, et Spiritus sancti unam diuinitatem, potestatem, maiestatem, potentiam, unam gloriam, dominationem, unum regnum, atque unam uoluntatem et ueritatem, anathema sit [a 137Kb] .

XXI. Si quis tres personas non dixerit ueras Patris, et Filii, et Spiritus sancti, equales, semper uiuentes, omnia continentes uisibilia, et inuisibilia, omnia potentes, omnia iudicantes, omnia uiuificantes,  omnia facientes, omnia que sunt saluanda, saluantes, anathema sit.

XXII. Si quis non dixerit adorandum Spiritum sanctum ab omni creatura, sicut Filium, et Patrem, anathema sit [b 2Kb] .

XXIII. Si quis de Patre et Filio bene senserit, de Spiritu autem sancto non recte habuerit, hereticus est: quod omnes heretici de Filio Dei, et Spiritu  sancto male sentientes, in perfidia Iudeorum et Gentilium inueniuntur [c 1Kb] .

XXIu. Quod si quis patiatur, Deum Patrem dicens, et Deum Filium eius, et Deum Spiritum sanctum, Deos dici, et non Deum propter unam diuinitatem et potentiam, quam credimus esse, et scimus, Patris, et Filii, et Spiritus sancti: Deum, subtrahens autem Filium, aut Spiritum sanctum, ita solum existimet esse Deum Patrem, dici, aut credi unum Deum: anathema sit. Nomen namque deorum, et angelis, et sanctis omnibus a Deo est impositum, et donatum; de Patre autem, et Filio, et Spiritu sancto, propter unam equalem diuinitatem, non nomen deorum, sed Dei nobis ostenditur, atque indicatur: ut credamus, quia in Patre, et Filio, et Spiritu sancto solum baptizamur,  et non in archangelorum nominibus, aut angelorum, quomodo Heretici, aut Iudei, aut etiam Gentiles dementes faciunt. Hec ergo est salus Christianorum, ut credentes Trinitati, id est Patri, et Filio, et Spiritui sancto, in ea ueram solamque unam diuinitatem, et potentiam ac maiestatem et substantiam eamdem sine dubio credamus, ut eternam attingere mereamur ad uitam [d 2610Kb] .



EPISTOLA u. DAMASI PAPAE AD ACHOLIUM ET ALIOS MACEDONIAE EPISCOPOS.


Maximi Cynici ordinatione damnata, Damasus Macedones hortatur, ut in synodo proxime Constantinopoli celebranda dignus huic ciuitati preficiatur episcopus; ac maiorum aduersus episcoporum translatione statuta seruentur.

Dilectissimis Fratribus [a 1Kb] Acholio Eurydico, Seuero, Uranio, Philippo et Iohanni Damasus [b 1Kb] .

Decursis litteris dilectionis uestre, fratres karissimi, satis sum contristatus [c 8Kb] ; eo tempore, quo Deo prestante heretici iuerant abiecti [d 1Kb] , nescio quos ex Aegypto uenientes [e 1Kb] in postulatione contra regulam ecclesiastice discipline alienum a nostra professione in Constantinopolitana ciuitate Cynicum ad sacerdotium uocare uoluisse. Qui igitur is fuerit ardor animi, quam feda presumptio, scire non possumus. Hinc  apparet, inquietos homines, cum multa presumunt, quid agere debeant ignorare. Non legerant Apostolum scribentem: uir autem si comam nutriat, ignominia est illi. Nesciebant philosophorum habitum non conuenire [f 1Kb] incessui christiano. Non audierant monentem  Apostolum, ne per philosophiam et inanem seductionem, quam diu crediderant, spoliarentur sane fidei indumento. Quanta igitur hec festinatio fuerit nescio, ut cum Christianis hic habitus displiceret, tam insolenter totum quod non decuerat ageretur? Sed quid aliud facere debuit improbitas hominum leuissimorum, quam ut expulsi [g 1Kb] Ecclesia, intra [h 1Kb] parietes alienos [i 1Kb] ambientem, quantum intelligi datur, inquietum hominem ordinarent? Sed hec inimici intelliguntur esse commenta, qui hereticis subministrat materiam detrahendi. Impletum est, quod Euangelicus sermo dixerat: Omnis, inquit, plantatio, quod non plantauerit pater meus celestis, eradicabitur. Hoc est, quod sepe dilectionem uestram commonui, ne fieret aliquid inconsiderate. Nescit sinceritas uestra, quod in secularibus bellis ibi maior cura militum excubat, ubi hostis insistit? Si ergo nobis episcopalibus armis semper est resistendum, debemus sollicite agere, ne, quod Deus prohibeat,  gregem Christi lupis rapacibus relinquamus. Philosophia sapientie secularis amica, est inimica fidei, uenenum quoddam spei, bellum grauissimum caritatis. Qui ergo consensus templo Dei, et idolis? Que participatio Christo, et Belial?

 Sed fortasse dicturi sunt aliqui: Christianus erat. Huic homini, qui in habitu [a 10Kb] idoli incedit, numquam adscribendum nomen est Christiani: quia fieri non potest, ut qui hinc placere gentibus desiderat, ullum nobiscum consortium integre fidei possit habere. Non immerito autem, qui ex Aegypto uenerant, notati ab omnibus [b 2Kb] discesserunt, errorem suum condemnantes: ut amputatis eius postea capillis, qui non recte fuerat ordinatus, et iacturam capitis sustineret, et quod ambierat esse non possit. Recte igitur factum est, ut id quod male ceptum erat, auctoritate [c 1Kb] publica destrueretur.

De cetero commoneo sanctitatem uestram, ut quia  cognoui [d 1Kb] dispositum esse Constantinopoli concilium fieri debere [e 74Kb] , sinceritas uestra det operam, quemmadmodum predicte ciuitatis episcopus eligatur, qui nullam habeat reprehensionem: ut Deo propitio cum integra [f 1Kb] pax catholicorum sacerdotum fuerit confirmata, nulle deinceps dissensiones in Ecclesia oriantur: ut prestante Deo, quod iam dudum optauimus, cum Catholicis sacerdotibus possit pax perpetua perdurare.

Illud preterea commoneo dilectionem uestram [g 2Kb] , ne patiamini aliquem contra statuta maiorum nostrorum de ciuitate alia ad aliam transduci, et deserere plebem sibi commissam: et ad alium populum per ambitionem  transire. Tunc enim contentiones oriuntur, tunc schismata grauiora accipiunt; cum et illi qui amiserint sacerdotem, sine dolore animi esse non possunt, et illi qui alterius ciuitatis acceperint episcopum, etiamsi gaudeant, inuidiosum sibi intelligunt fore, sub alieno se agere sacerdote.



EPISTOLA uI. DAMASI PAPAE AD ACHOLIUM THESSALONICENSEM EPISCOPUM.

Rusticus Gratiani [a 1Kb] Silentiarius commendatur, et confirmatur quod de Maximi ordinatione deque altero eligendo superiori epistola mandatur.

Dilectissimo fratri Acholio Damasus.

Ad meritum filii mei Rustici addi aliquid amplius  non potest, domine frater honorabilis. Hic enim cum  habeat prerogatiuam officii sui, quod Silentiarius sit filii nostri Gratiani augusti, huc accedit, quod gratiam [b 1Kb] Dei Rome consecutus est, ita ut uellet munitus ad illas partes missus uenire. Hunc ergo in omnibus honorificentie tue commodo, quasi proprium pignus suscipere digneris: ut Deo propitio in peregrinatione constitutus intelligat se a consacerdotibus Dei et diligi et honorari.

[c 1Kb] Ad litteras sanctitatis tue plene rescripsi, non mihi placuisse quod nescio quem Maximum ex Aegypto uenientes comatum, uel maxime cuius habitus, iuxta Apostolum, ignominiosus esset, Constantinopoli episcopum ordinare uoluissent. Rectius igitur fecerit sanctitas tua, si dederit operam ut de cetero catholicus constituatur, cum quo nobis, Deo propitio,  possit pax perpetua perdurare.



EPISTOLA uII. EPISCOPIS ORIENTEM REGENTIBUS DAMASUS. [1Kb]


, , . , , , . , . , ,  . , , , , , , , , ,  . , , , , . , , , , . , , . , , , ,  , . ogr , , . , .

Quod uestra caritas debitam sedi apostolice reuerentiam tribuit, filii honoratissimi [d 1Kb] , uobis ipsis quoque maximo sane honori est. Nam tametsi sancta Ecclesia, in qua sanctus Apostolus sedens nos docuit quo pacto illius gubernacula, que suscepimus, tractanda sint, nobis [e 128Kb] prime partes deferuntur: tamen confitemur, nos illo dignitatis gradu longe inferiores esse. uerum ob hanc causam omnibus modis laboramus, uti ad gloriam beatitudinis eius, si qua ratione possimus, tandem aliquando perueniamus. Sciatis uelim, fratres, nos Timotheum illum profanum,  Apollinaris heretici discipulum, cum impio suo dogmate iampridem abdicasse; et ob eam causam credimus, reliquias eius nichil in posterum momenti habituras. Quod si antiquus ille serpens, semel atque iterum ictus, ad suam ipsius penam augendam reuixerit, et extra Ecclesiam eiectus, nonnullos etiamnum fideles suis mortiferis uenenis, quibus eos tentare aggreditur, ad exitium trahere non cesset, uos hanc eius astutiam uelut pestem quamdam declinate, et recordamini sedulo tum fidei ab apostolis  tradite, tum huius uel maxime que est a sanctis Patribus in concilio Niceno scriptis prodita: inque ea gradum firme defigentes, immobiles perstate: et ne posthac sustinete, ut uel clerici uestri, uel laici manes sermones, questionesque obscuras audiant. Iam non semel formulam edidimus, ut qui se christianum profiteatur, illud teneat, quod ab apostolis traditum est; quippe diuinitus Paulus sic loquitur: Si quis uobis euangelizauerit preter id quod accepistis, anathema sit. Nam Christus Filius Dei, Dominus noster, generi humano per passionem suam plenissimam salutem reddidit, ut totum hominem peccatis implicatum ab omni peccato liberaret. Hunc si quis aut imperfectam humanitatem, aut imperfectam diuinitatem habuisse dixerit, spiritu diaboli completus,  se filium gehenne ostendit. Itaque quid est, cur abdicationem Timothei a me rursus requiratis, qui etiam hic iudicio sedis apostolice, Petro quoque episcopo Alexandrie presente, abdicatus est una cum magistro suo Apollinare, qui item in die iudicii debitas penas et supplicia persoluet. Quod si ille, qui ueram spem in Christum una cum fidei confessione mutarit, uelut spem quamdam salutis retinens, alios quosdam, qui sunt leuiores, ad suam perducat sententiam; sciant illi, se propterea cum eo similiter perituros, quod animum aliquando induxerint Ecclesie canoni repugnare. Deus uos, filii honoratissimi, seruet incolumes.




EPISTOLA uIII. DAMASI PAPAE AD HIERONYMUM.

Quid apud Hebreos sonet Hosanna, perspicue sibi explicari rogat.

 Dilectissimo filio Hieronymo Damasus episcopus in Domino salutem.

Commentaria cum legerem Greco Latinoque sermone in Euangeliorum interpretatione a nostris, id est [a 1Kb] orthodoxis uiris, olim ac nuper scripta de eo quod legitur: Hosanna filio Dauid; non solum diuersa, sed etiam contraria sibimet proferunt. Dilectionis tue est, ut ardenti illo strenuitatis ingenio, abscisis opinionibus, ambiguitatibusque supplosis, quid se habeat apud Hebreos, uiuo sensu scribas ut et de hoc sicut et de multis, tibi cure nostre in Christo Iesu gratias referant.



EPISTOLA IX. DAMASI PAPAE AD HIERONYMUM.

Quanta auiditate Hieronymi scripta lectitet. Cur non  pari studio legat [b 1Kb] Lactantii libros. Ut subiectas questiones sibi Hieronymus paucis soluat.

Dilectissimo filio Hieronymo Damasus.

Dormientem te, et longo iam tempore legentem  potius, quam scribentem, questiunculis ad te missis excitare disposui: non quo et legere non debeas; hoc enim ueluti quotidiano cibo alitur et pinguescit oratio: sed quod lectionis fructus sit iste, si scribas. Itaque quoniam et [c 1Kb] heri tabellario ad me remisso,  nullas te iam epistolas habere dixisti, exceptis his, quas aliquando in heremo dictaueras, quasque tota auiditate legi atque descripsi; et ultro pollicitus es te furtiuis noctium operis aliquas, si uellem, posse dictare; libenter accipio ab offerente, quod rogare uolueram, etiam si negasses. Neque uero ullam puto digniorem disputationis nostre confabulationem fore, quam si de Scripturis sermocinemur inter nos; id est, ut ego interrogem, tu respondeas. Qua uita nichil puto in hac luce iucundius; quo anime pabulo omnia mella superantur. Quam dulcia, inquit Propheta, gutturi meo eloquia tua, super mel ori meo. Nam cum idcirco, ut ait precipuus orator, homines a bestiis differamus, quod loqui possumus: qua laude dignus est, qui in ea re ceteros superat, in qua homines  bestias antecellunt?

Accingere igitur, et mihi que subiecta sunt dissere, seruans utrobique moderamen, ut nec proposita solutionem desiderent, nec epistola breuitatem.  Fateor quippe tibi, eos quos mihi iam pridem Lactantii dederas libros, ideo non libenter lego, quia et plurime epistole huius usque ad mille spatia uersuum tenduntur, et raro de nostro dogmate disputant: quo fit, ut et legenti fastidium generet longitudo; et si qua breuia sunt, scholasticis magis sint apta, quam nobis, de metris, et regionum situ et philosophis disputantia.

I. Quid sibi uult quod in Genesi scriptum est: Omnis qui occiderit Cain, septem uindictas exsoluet?

II. Si omnia Deus fecit bona ualde, quare Ne de mundis et immundis animalibus precepit, cum immundum nichil bonum esse possit? et in Nouo Testamento, post uisionem, que Petro fuerat ostensa dicenti: Absit Domine a me, quoniam commune et immundum numquam introiuit in os meum, uox de  celo responderit: Quod Deus mundauit, tu commune ne dixeris?

III. Cur Deus loquitur ad Abraham, quod quarta progenie filii Isrel essent de Aegypto reuersuri, et postea Moyses scribit: Quinta autem progenie exierunt filii Isrel de terra Aegypti? quod utique nisi exponatur, uidetur esse contrarium.

Iu. Cur Abraham fidei sue signum in circumcisione suscepit?

u. Cur Isaac, uir iustus et Deo charus, non illi cui uoluit, sed cui noluit deceptus errore benedixit?



DE EXPLANATIONE FIDEI. [a 1Kb] Ex concilio urbus Rome sub Damaso papa.

Dictum est: Prius agendum est de Spiritu septiformi,  qui in Christo requiescit. Spiritus sapientie: Christus Dei uirtus et Dei sapientia. Spiritus intellectus: Intellectum dabo tibi, et instruam te in uia, qua ingredieris. Spiritus consilii: et uocabitur nomen eius magni consilii angelus. Spiritus uirtutis, ut supra dictum est: Christus Dei uirtus et Dei sapientia. Spiritus scientie, propter eminentiam scientie Iesu Christi, ut ait Apostolus. Spiritus ueritatis: Ego uita, et ueritas. Spiritus timoris: Initium sapientie timor Domini.

Multiformis autem nominum Christi dispensatio est. Dominus, quia Christus; uerbum, quia Dei Filius, quia unigenitus ex Patre; homo, quia natus ex uirgine; sacerdos, quia se obtulit holocaustum; pastor quia custos; uermis, quia resurrexit; mons, quia  fortis; uia, quia rectus per ipsum ingressus in uitam;  agnus, quia passus; lapis angularis, quia instructio; magister, quia ostensor uite; sol. quia illuminator; uerus, quia a Patre; uita, quia creator; panis, quia caro; Samaritanus, quia custos et misericors; Christus, quia unctus; iehsu, quia saluator; Deus, quia ex Deo; angelus, quia nuntius; sponsus, quia mediator; uitis, quia sanguine eius redempti sumus; leo, quia rex; petra, quia firmamentum; flos, quia electus; propheta, quia futura reuelat. Spiritus enim sanctus non est Patris tantummodo, aut Filii tantummodo Spiritus; sed Patris et Filii Spiritus: scriptum est enim: Si quis dilexerit mundum, non est spiritus Patris in illo. Item scriptum est: qui autem spiritum Christi non habet, hic non est eius. Nominato itaque Patre et Filio, intelligitur Spiritus sanctus: de quo  ipse Filius in Euangelio dicit: quia Spiritus sanctus a Patre procedit; et de meo accipiet et annuntiabit uobis [b 1Kb] .



Ex Baronio ad ann. 382, num. 19.

Post has omnes propheticas, et euangelicas, et apostolicas, quas superius deprompsimus Scripturas, quibus Ecclesia catholica per gratiam Dei fundata est, etiam intimandum putauimus, quod quamuis per orbem catholice diffuse Ecclesie, quasi unus thalamus Christi sit, sancta tamen Romana Ecclesia nonnullis [c 1Kb] synodicis constitutis, ceteris Ecclesiis prelata est: sed et euangelica uoce Domini Saluatoris nostri primatum obtinuit [d 1Kb] : Tu es Petrus, et super hanc petram edificabo Ecclesiam meam, et porte inferi  non preualebunt aduersus eam; et tibi dabo claues regni celorum; et quecumque ligaueris super terram, erunt ligata et in celo: et quecumque solueris super terram, erunt soluta et in celo. Addita [e 1Kb] etiam est societas beatissimi Pauli apostoli, uasis electionis, qui non diuerso [f 1Kb] , sicuti heretici garriunt, sed uno tempore, uno, eodemque die, gloriosa morte cum Petro in urbe Roma sub Cesare Nerone agonizans, coronatus est: et pariter supradictam Romanam Ecclesiam Christo Domino consecrarunt, aliisque omnibus [g 1Kb] uniuerso mundo sua presentia, et uenerando triumpho pretulerunt.

Est ergo [h 1Kb] prima Petri apostoli sedes Romana Ecclesia, non habens maculam, neque rugam, neque aliud huiusmodi.

 Secunda autem sedes apud Alexandriam, beati  Petri nomine a Marco eius discipulo atque euangelista consecrata est [a 1Kb] : ipseque in Aegyptum directus a Petro apostolo, uerbum ueritatis predicauit, et gloriosum consummauit martyrium.

Tertia autem sedes est apud Antiochiam [b 1Kb] beatissimi sui apostoli Petri, que habetur honorabilis, eo  quod illam primitus, quam Romam uenisset, habitauerit, et illic primum nomen Christianorum nouelle gentis exorditum est [c 1Kb] .

Huc usque etiam Gelasius: Quesnellianus codex aliquod habet preterea de Hierosolymitana et Ephesina sede.





CARMINA [* 1Kb] . *



CARMEN PRIMUM. In laudem Dauidis.
[1 2Kb] 

   Nunc Damasi monitis aures prebete benignas,
Sordibus depositis purgant penetralia cordis,
Curia cum renouant Christo seruire parati.
Prophetam [a 1Kb] Christi sanctum cognoscere debes:
Pastorem puerum multis e fratribus unum,
Angelus ex ouibus rapuit, regemque dicauit,
Organa qui sciret manibus componere solus,
[b 1Kb] Psallere per citharam populo celestia regna.
Ingentem, clypeoque graui, frustraque minantem,
[c 1Kb] Impium, maledicum, phaleras ac tela gerentem,
Surdorum demens coleret qui templa deorum,
Mactauit saxo tereti, truncumque reliquit,
Iudicioque Dei ingenti mox cede peracta,
Monstrauit populis, tulerat que ex hoste trophea:
 Nam Damasus [d 1Kb] scit, Sancte, tuos Deus, ipse triumphos.



CARMEN II. De Christo.


   Christe potens rerum, redeuntis conditor eui,
uox summi sensusque Dei, quem fundit ab alta
Mente Pater, tantique dedit consortia regni,
Impia tu nostre domuisti crimina uite,
Passus corporea mundum uestire figura,
Affarique palam populos, hominemque fateri.
Quem uerbo inclusum Marie mox numine uiso
uirginei tumuere sinus, innuptaque Mater
Arcano obstupuit compleri uiscera partu,
Auctorem paritura suum, mortalia corda
Artificem texere poli mundique, sub imo
Pectore, quo totum late complectitur Orbem.
Et qui non spatiis terre, non equoris undis,
Nec capitur celo, paruos [2 2Kb] confluxit in artus,
 Quin et supplicii nomen nexusque subisti:
Ut nos surriperes letho, mortemque fugares
 Morte tua, mox ethereas euectus in auras,
Purgata reparans letum te luce, Parentem.
Augustum foueas, festis ut sepe diebus
Annua sinceri celebret ieiunia Sacri.



CARMEN III. De Ascensione Christi.


   Ad sedem propriam Deus exsule morte resurgit,
[1 1Kb] Ut uitam doceat credentibus esse futuram,
Angelus hec uerba cecinit, quod uterque reportans
Sic uenturus erit, sic Christum credere fas est.



CARMEN Iu. De Nomine Iesu.
[2 36Kb]

   In rebus tantis Trina coniunctio mundi
 Erigit humanum sensum laudare uenuste:
Sola salus nobis, et mundi summa potestas
uenit peccati nodum dissoluere fructu
Summa salus cunctis nituit per secula terris.



CARMEN u. De eodem.


   Iure pari regnat communis conditor eui
Et cum Patre pia regnat sublimis in arce
Sidereo sanctis insidit numine regnis.
Unde mare et terras solo uidet omnia nutu
Suggerit humanis, et donat munera rebus.



CARMEN uI. [3 1Kb] De cognomentis [a 1Kb] Saluatoris.


   Spes, uita, Salus, Ratio, Sapientia, Lumen,
Iudex, Porta, Gigas, Rex, Gemma, Propheta, Sacerdos.
Messias, Sabaoth, Rabbi, Sponsus, Mediator,
uirga, Columna, Manus, Petra, Filius, Emmanuelque,
 uinea, Pastor, Ouis, Pax, Radix, uitis, Oliua,
Fons, Paries, Agnus, uitulus, Leo, Propitiator,
uerbum, Homo, Rete, Lapis, Domus, Omnia, Christus, iehsu.



CARMEN uII. [1 1Kb] De S. Paulo apostolo [a 1Kb] .


   Iamdudum [b 1Kb] Saulus, procerum precepta secutus,
[2 1Kb] Cum Domino patrias uellet preponere leges,
Abnueret sanctos Christum [c 1Kb] laudare prophetas,
Cedibus assiduis [3 1Kb] cuperet discerpere plebem,
Cum lacerat sancte Matris pia federa cecus
Post tenebras uerum meruit cognoscere Lumen.
Tentatus sensit posset quid gloria Christi,
Auribus ut Domini uocem, lucemque recepit,
Composuit mores, Christi precepta secutus.
[4 2Kb] Mutato placuit postquam de nomine Paulus,
 [5 1Kb] [d 1Kb] Mira fides rerum, subito [e 1Kb] trans ethera celi
Noscere promeruit, possent quid premia uite
Conscendit raptus martyr penetralia Christi,
Tertia lux celi tenuit paradisus euntem,
Colloquiis Domini fruitur, secreta reseruat.
Gentibus ac populis iussus predicere uera,
Profundum penetrare maris, noctemque diemque
[6 10Kb] uisere [f 1Kb] , cui magnum [g 1Kb] satis est uixisse latentem,
[7 1Kb] uerbera, uincla, famem, lapides, rabiemque ferarum
Carceris illuuiem, uirgas, tormenta, catenas,
[8 1Kb] Naufragium, lacrymas, serpentis dira uenena,
[9 2Kb] Stigmata non timuit [h 1Kb] portare in corpore Christi.
 Credentes docuit possent quo uincere mortem.
Dignus amore Dei [a 1Kb] uiuit per secla magister.
uersibus his breuiter fateor, sanctissime doctor
Paule, tuos Damasus uolui monstrare triumphos.



CARMEN uIII. De S. Andrea Apostolo [b 1Kb] .
[1 9Kb]

Decus sacrati nominis,
   uitamque nomine [c 1Kb] exprimens,
   Hoc te [d 1Kb] decorum predicat
    [2 1Kb] Crucis beate gloria.
Andrea, Christi apostole,
   Hoc ipso iam [e 1Kb] uocabulo
   Signaris isto nomine
   Decorus idem mystice.
Quem Crux ad alta prouehit,
    Crux quem beata diligit,
   Cui Crux amara preparat
   Lucis future gaudia.
In te creuit mysterium
   Cluit gemello stigmate
   Dum probra uincis per Crucem,
   Crucisque pandis [f 1Kb] sanguinem.
Iam nos foueto languidos,
   Curamque nostri suscipe,
   Qui per Crucis uictoriam
   Celi petamus patriam.



CARMEN IX. In SS. Apostolorum Catacumbas.
[3 4Kb] [g 1Kb]

   Hic habitasse prius sanctos cognoscere debes,
Nomina quisque Petri pariter Paulique requiris.
 Discipulos Oriens misit, quod sponte fatemur,
Sanguinis ob meritum [a 1Kb] Christumque per astra secuti,
[b 1Kb] Aetherios petiere sinus et regna piorum.
Roma suos potius meruit defendere ciues.
Hec Damasus uestras referat noua sidera laudes.



CARMEN X. De S. Stephano P. et M.


   Tempore, quo gladius secuit pia uiscera Matris [c 1Kb] .
Hic positus [d 1Kb] Rector [e 1Kb] celestia iussa docebam f 1Kb] ;
Sed ueniunt subito, rapiunt qui forte docentem:
Militibus missis populi tunc colla dedere [g 1Kb] .
Mox ubi cognouit Senior, qui tollere uellet
 Palmam, seque suumque caput prior obtulit ipse [h 1Kb] ,
Impatiens feritas posset ne ledere quemquam [i 1Kb] :
Ostendit X P S reddit qui premia uite,
Pastoris meritum, numerum gregis ipse tuetur [i 1Kb] .



CARMEN XI. [1 2Kb] De S. Marcello Martyre.


    [2 1Kb] ueridicus rector, lapsos quia crimina flere
Predixit miseris, fuit omnibus hostis amarus.
[k 1Kb] Hinc furor, hinc odium sequitur, discordia, lites,
Seditio, cedes, soluuntur federa pacis:
[l 2Kb] Crimen ob alterius Christum qui [m 1Kb] in pace negauit,
Finibus expulsus patrie est feritate tyranni.
 [a 1Kb] Hec breuiter Damasus uoluit comperta referre,
Marcelli ut populus meritum cognoscere posset.



CARMEN XII. De S. Eusebio Papa.


   Heraclius [b 1Kb] uetuit lapsos peccata dolere,
Eusebius miseros docuit sua crimina flere.
Scinditur in partes uulgus gliscente furore [c 1Kb] .
Seditio, cedes, bellum, discordia, lites:
 Exemplo pariter pulsi [d 1Kb] feritate tyranni [e 1Kb] ,
Integra cum Rector seruaret federa pacis [f 1Kb]
Pertulit exsilium omnino sub iudice letus,
Littore Trinacrio [g 5Kb] mundum uitamque reliquit.



CARMEN XIII. De S. Marco Papa [h 1Kb] .
[1 2Kb]

   uita fuit Marci, quam nouimus omnes.
Ore Dei posset qui temnere mundum
 Orauit populus quod disceret omnis,
Grandis honor uite contemptus habendi;
uirtus tenuit penetralia cordis
Te custos Christi perfectus amicus.
Et Damasus [a 1Kb] tumulum cum reddit honorem,
Hic Marcus, Marci uita, fide, nomine consors,
Et meritis.



CARMEN XIu. De S. Laurentio.
 [1 3Kb] b 1Kb]

uerbera, carnifices, flammas, tormenta, catenas
   uincere Laurenti sola fides potuit.
Hec Damasus cumulat supplex altaria donis,
   Martyris egregium suspiciens meritum.



CARMEN Xu. De Sancto Felice [c 1Kb] .
[2 6Kb]

Corpore, mente, animo, [d 1Kb] pariter de nomine Felix, 
Sanctorum in numero Christi [a 1Kb] sacrate triumphis,
Qui ad te sollicite uenientibus omnia prestas,
[b 1Kb] Nec quemquam pateris tristem [1 1Kb] repedare [2 1Kb] uiantem [c 1Kb] ,
Te duce seruatus mortis quod uincula rupi,
uersibus his Damasus supplex [d 1Kb] tibi uota rependo.



CARMEN XuI. uotum S. Damasi.
 [3 4Kb]

   Sanctorum, quicumque legis, uenerare sepulcrum,
Nomina nec numerum potuit retinere uetustas [e 1Kb] .
Ornauit Damasus tumulum, cognoscite, Rector,
[f 1Kb] Pro reditu cleri Christo prestante triumphans,
Martyribus sanctis reddit [g 1Kb] sua uota sacerdos.



CARMEN XuII. [1 2Kb] De S. Eutychio [a 1Kb] .


Eutychius martyr crudelia iussa tyranni
Carnificumque uias pariter tunc mille nocendi
[b 1Kb] uincere quod potuit, monstrauit gloria Christi.
Carceris illuuiem sequitur noua pena, per artus
Testarum fragmenta parant, ne somnus adiret,
Bis seni transiere dies, alimenta negantur,
Mittitur in barathrum. Sanctus lauat omnia sanguis
uulnera que intulerat mortis metuenda potestas,
Nocte soporifera turbant insomnia mentem.
Ostendit latebra insontis que membra teneret,
 Queritur, iuuentus colitur, fouet, omnia prestat.
Expressit Damasus meritum uenerare sepulcrum.



CARMEN XuIII. [c 1Kb] De S. Tarsicio.
[2 10Kb]

   Par meritum quicumque legis cognosce duorum,
Quisquis [d 1Kb] Damasus Rector titulos [e 1Kb] post premia reddit.
Iudaicus populus, Stephanum meliora monentem
Perculerat saxis [f 1Kb] tulerat qui ex hoste tropeum.
Martyrium primus rapuit leuita fidelis.
Tarsicium sanctum Christi sacramenta gerentem,
Cum male sana manus peteret uulgare profanis,
Ipse animam potius uoluit dimittere cesus,
Prodere quam canibus rabidis [g 1Kb] celestia membra.



CARMEN XIX. De sancto Gorgonio [a 1Kb] .
 [1 4Kb]

Martyris hic tumulus magno sub uertice montis
Gorgonium retinet [b 1Kb] , seruat qui altaria Christi.
Hic quicumque uenit, sanctorum limina querat,
Inueniet uicina in sede habitare beatos,
Ad celum pariter pietas quos uexit [c 1Kb] euntes.



CARMEN XX. [2 1Kb] De S. Saturnino martyre [d 1Kb] .


Tempore quo gladius [e 1Kb] secuit pia uiscera Matris [f 1Kb]
 Sanguine mutauit patriam, [3 2Kb] uitamque, genusque
Romanum ciuem Sanctorum fecit origo.
Mira fides rerum docuit post exitus ingens.
Cum lacerat pia membra, fremit Gratianus ut hostis,
Posteaquam fellis uomuit concepta uenena,
Cogere non potuit Christum te, sancte, negare,
Ipse tuis precibus meruit confessus abire.
Supplicis hec Damasi uox est uenerare sepulcrum,
Soluere uota licet, castasque effundere preces,
Sancti Saturini [g 2Kb] tumulus quia martyris hic est.



CARMEN XXI. De sancto Mauro [a 1Kb] .
 [1 2Kb]

[2 1Kb] Martyris hic Mauri tumulus pia membra retentat,
[3 3Kb] Quem Damasus rector longo post tempore plebis
Ornauit supplex, cultu meliore, decorans
Insontem puerum cui pena nulla [b 1Kb] deiecti.



CARMEN XXII. [4 1Kb] De incerto martyre Greco [c 1Kb] .


Iamdudum quod fama refert, te Grecia misit.
 Sanguine mutasti patriam, ciuemque fratremque [d 1Kb]
Fecit amor, legis sancto pro nomine passus.
Incola nunc Domini seruas qui altaria Christi,
Ut Damasi precibus faueas, precor, inclyte martyr.



CARMEN XXIII. De SS. Marcellino et Petro.
[5 8Kb]

Marcelline [e 1Kb] tuos, pariter Petre, [f 1Kb] nosce triumphos.
Percussor [g 1Kb] retulit Damaso mihi cum puer essem,
 Hec tibi [a 1Kb] carnificem rabidum mandata dedisse,
Sentibus in mediis uestra ut tunc colla secaret, 
Nec tumulum uestrum quisquam cognoscere posset;
uos alacres uestris manibus mundasse sepulcra [b 1Kb] ,
 Candidulo occulte postquam iacuistis in antro,
Postea commonitam uestra pietate Lucillam,
Hic placuisse magis sanctissima condere membra.



CARMEN XXIu. [1 2Kb] De SS. martyribus Felice et Adaucto.


[2 1Kb] O semel atque iterum uero de nomine Felix [a 1Kb]
Qui intemerata fide, contempto Principe mundi [b 1Kb]
Confessus Christum [c 1Kb] celestia regna petisti.
O uere pretiosa fides! cognoscite, fratres,
Qui ad celum uictor pariter properauit Adauctus [d 1Kb]
Presbyter his uerus, Damaso rectore [e 1Kb] iubente,
Composuit tumulum Sanctorum [f 1Kb] Limina adorans.



CARMEN XXu. [3 1Kb] De SS martyribus Nereo et Achilleo [g 1Kb] .


Militie nomen dederant, [h 1Kb] almumque gerebant
 Officium pariter spectantes iussa tyranni,
Preceptis pulsante metu seruire parati.
 Mira fides [i 1Kb] rerum! subito posuere furorem,
Conuersi fugiunt, ducis impia castra relinquunt;
Proiiciunt clypeos, phaleras [i 1Kb] et tela cruenta;
Confessi gaudent Christi portare triumphos.
Credite per Damasum possit quid gloria Christi.



CARMEN XXuI. [4 2Kb] De SS. martyribus Proto et Hyacintho.


Extremo tumulus latuit sub aggere Montis;
Hunc Damasus monstrat, seruat quod membra piorum.
Te Protum retinet melior sibi Regia celi.
Sanguine purpureo sequeris, Hyacinthe, probatus.
Germani fratres animis ingentibus ambo:
[k 1Kb] Hic uictor meruit palmam, prior ille coronam.



CARMEN XXuII. [5 1Kb] De eodem.


 Aspice descensum, cernes mirabile factum,
Sanctorum monumenta uides patefacta sepulcris:
 Martyris hic Proti tumulus iacet atque Hyacinthi,
Quem cum iamdudum tegeret mons, terra, caligo,
[a 1Kb] Hoc Theodorus opus construxit presbyter instans
Ut domini plebem opera maiora tenerent.



CARMEN XXuIII. De SS. martyribus Chrysantho et Daria [b 1Kb] .
[1 4Kb]

Hic uotis paribus tumulum duo nomina seruant
   Chrysanthi, Darie, nunc uenerandus honor.
 [c 1Kb] Effera quem rabies, neglecto iure sepulcri
   Sanctorum [d 1Kb] tumulos preda furentis erat.
[e 1Kb] Pauperis ex censu melius nunc ista resurgunt,
   Diuite sed uoto plus placitura Deo.
Plange tuum, Gens seua, nefas; periere furores,
   Creuit in his templis per tua damna decus.



CARMEN XXIX. De S. Agnete Martyre [f 2Kb] .
2 2Kb]

Fama refert Sanctos dudum retulisse parentes
 Agnem [a 1Kb] cum lugubres cantus tuba [b 1Kb] concrepuisset,
Nutricis [c 1Kb] gremium subito liquisse puellam;
Sponte trucis calcasse minas, rabiemque tyranni:
Urere [d 1Kb] cum flammis uoluisset nobile corpus,
uiribus immensum paruis superasse timorem,
[1 1Kb] Nudaque perfusos crines, et membra dedisse,
Ne Domini templum facies peritura uideret.
[2 1Kb] O ueneranda [e 1Kb] mihi, sanctum decus alma pudoris,
Ut Damasi precibus faueas precor, [f 1Kb] inclyta uirgo.



CARMEN XXX. [3 1Kb] De S. Agatha martyre [g 1Kb] .


Martyris ecce dies Agathe
uirginis emicat eximie,
 Christus [h 1Kb] eam sibi qua sociat,
[4 2Kb] Et diadema duplex decorat.
    [5 1Kb] Stirpe decens, elegans [i 1Kb] specie,
Sed magis actibus, atque fide,
Terrea prospera nil reputans,
Iussa Dei sibi corde ligans.
    [6 1Kb] Fortior hec trucibusque uiris
Exposuit sua membra flagris,
Pectore quam fuerit ualido
Torta mamilla docet patulo.
    [7 1Kb] Delicie cui carcer erat
[8 1Kb] Pastor ouem Petrus hanc recreat.
Letior inde magisque flagrans
 [a 25Kb] Cuncta flagella cucurrit ouans.
    [1 1Kb] Ethnica turba rogum fugiens,
Huius et ipsa meretur opem;
[2 1Kb] Quos Fidei titulus decorat
His uenerem magis ipsa premat.
   Iam renidens quasi sponsa polo,
[3 1Kb] Pro misero [b 1Kb] rogita Damaso.
Sic tua festa coli faciat,
Se celebrantibus ut faueat.



CARMEN XXXI. [4 2Kb] Epitaphium Irene Sororis.


Hoc tumulto sacrata Deo nunc membra quiescunt.
Hic soror est Damasi, nomen si queris, Irene;
[c 1Kb] uouerat hec sese Christo, cum uita maneret,
uirginis ut meritum sanctus pudor ipse probaret.
 Bis denas hiemes necdum compleuerat etas,
Egregios mores uite precesserat etas.
Propositum mentis pietas ueneranda puelle,
Magnificos fructus dederat melioribus annis.
Te, germana soror, nostri nunc testis amoris,
Cum fugeret mundum dederat mihi pignus honestum,
Quam sibi [d 1Kb] cum raperet melior tunc regia celi,
Non timui mortem, celos quod libera adiret,
Sed dolui, fateor, [e 1Kb] consortia perdere uite.
Nunc ueniente Deo nostri reminiscere, uirgo,
[5 1Kb] Ut tua per Dominum prestet mihi facula lumen.



CARMEN XXXII. [6 2Kb] Epithaphium Proiecte [f 1Kb] .


Quid loquar aut sileam, prohibet dolor ipse fateri.
Hic tumulus lacrymas retinet: cognosce parentem
 Proiecte, fuerat primo que iuncta marito,
Pulchra decore suo, solo contenta pudore;
Heu dilecta satis misere genitricis amore,
Accipe quid multis thalami post federa prima
Erepta ex oculis Flori genitoris [a 1Kb] abiuit,
Aetheriam cupiens celi conscendere lucem.
Hec [b 1Kb] Damasus prestat cunctis solatia fletus.



CARMEN XXXIII. De sepulcro suo.
[1 4Kb]

uIXIT. AN. XuI. M. X. DIES. XXu. DEP. III KAL. IAN. FL. MEROBAUDE ET. FL. SATURNIN. CONSS.


Hic congesta iacet queris si turba Piorum,
Corpora sanctorum retinent ueneranda sepulcra,
 Sublimes animas rapuit sibi regia celi,
[c 1Kb] Hic comites Xysti portant qui ex hoste tropea,
[2 1Kb] Hic numerus [d 1Kb] procerum seruat qui altaria Christi,
Hic positus longa uixit qui in pace Sacerdos;
Hic confessores sancti, quos Grecia misit;
Hic iuuenes, puerique, senes, castique nepotes,
Quis mage uirgineum placuit retinere pudorem.
Hic fateor Damasus [e 1Kb] uolui mea condere membra,
Sed cineres timui sanctos [f 1Kb] uexare piorum.



CARMEN XXXIu. [3 3Kb] Epitaphium pape Damasi quod sibi edidit ipse.


Qui gradiens pelagi fluctus compressit amaros,
uiuere qui prestet [g 1Kb] morientia semina terre,
 Soluere [a 1Kb] qui potuit Lazaro [b 1Kb] sua uincula, mortis
Post tenebras, fratrem post tertia lumina solis
Ad superos iterum [c 1Kb] Marie donare sorori,
Post cineres Damasum faciet quia surgere credo.



CARMEN XXXu. [1 1Kb] De templo sancti Laurentii A. S. Damaso instaurato.


Hac Pater, [d 2Kb] exceptor, lector, leuita, sacerdos
 Creuerat hinc meritis, [e 1Kb] quoniam melioribus actis:
Hinc mihi prouecto Christus cui summa potestas
Sedis apostolice uoluit concedere honorem.
[2 18Kb] [f 1Kb] Archibis fateor uolui noua condere tecta,
Addere preterea dextra leuaque [g 3Kb] columnas,
Que Damasi teneant proprium per secula nomen.



CARMEN XXXuI. De fontibus uaticanis.
 [1 3Kb]

Cingebant latices montem, teneroque meatu
 corpora multorum cineres atque ossa rigabant.
[a 2Kb] Non tulit hoc Damasus communi lege sepultos
Post requiem tristes iterum persoluere penas.
 Protinus aggressus magnum superare laborem
Aggeris immensi deiecit culmina montis.
Intima sollicite scrutatus uiscera terre
Siccauit totum quidquid madefecerat humor,
Inuenit fontem, prebet qui dona salutis.
Hec curauit Mercurius leuita fidelis.



CARMEN XXXuII. Ad fontes.
 [1 5Kb]

   Non hec humanis opibus, non arte magistra,
Sed prestante Petro, cui tradita ianua celi est,
Antistes Christi composuit Damasus.
Una Petri sedes, unum uerumque lauacrum,
uincula nulla tenent, Acbathius uotum soluit.



APPENDIX AD OPERA SANCTI DAMASI PAPAE.






[CARMINA.*]



I.


   Omnia, queque uides, proprio quesita labore,
Cum mihi gentilis iamdudum uita maneret,
Institui, cultum cupiens cognoscere mundi.
Iudicio post multa Dei meliora sequutus,
Contemptis opibus, malui cognoscere XPM:
Hec mihi cura fuit, nudos uestire petentes,
Fundere pauperibus, quidquid concesserat annus;
Psallere et in populis uolui modulante Propheta:
Sic merui plebem XPI retinere Sacerdos.



II.


   Tempore, quo gladius secuit pia uiscera matris [* 1Kb] ,
Sexaginta duo capti feritate Tyranni,
Extemplo ducibus missis sua colla dedere
 Confessi XPM, superato Principe mundi
Aetheriam petiere domum, regnumque piorum.



III.


   Discite, quod meriti prestet pro rege feriri,
Femina non timuit gladium, cum natus obiuit;
Confessa XMP meruit per secula nomen.



Iu.


   Stringe, dolor, lacrymas; queris, plebs sancta, redemptum
Leuitam, subito rapuit sibi Regia celi.
Dulcia nectareo promebat mella canore,
Prophetam celebrans sacro modulamine senem;
Hec fuit insontis uita laudata iuuentus:
Inuidia infelix tandem compressa quiescit;
Nunc Paradisus habet, sumpsit qui ex hoste tropea.



u. THEODORA, QUAE uIXIT ANNOS XXI. MENSES uII. DIES XXIu. IN PACE.



   Amplificam sequitur uitam dum casta Aphrodite
Fecit ad astra uiam, XPI modo gaudet in aula:
Restitit hec mundo semper, celestia querens,
Optima seruatrix legis, fideique magistra;
 Dedit [1 1Kb] egregiam sanctis per secula mentem
Inter [2 1Kb] eximios paradisi regnat odores,
Tempore continuo uernant ubi gramina queuis:
Expectatque Deum, superas quo surgat ad auras.
Hoc posuit corpus tumulo, mortalia linquens,
Fundauitque locum coniux Eua. . . . A. N. S.

DEP. DIE . . . . ANTONIO ET SUAGRIO CONS.





CARMINA INEDITA.






OBSERuATIO.


 Certum indubitatumque est primum omnium scriptorum, qui notauit complura ex Damasi carminibus intercidisse, et quidem potiora, fuisse eminentissimum cardinalem Baronium ad annum 384, § 21 et 31. Et quamquam Martius Milezius Sarazanius uulgatis Palatinis membranis a Grutero opera collegerit, primusque illustrauerit, que absoluta anno 1638 Federicus Ubaldinus typis edidit: hoc tamen cum Baronio in nouissima sua S. Damasi operum editione aucta, atque adiectis opusculis eidem beatissimo pape falso attributis uulgata Rome 1754, et clariss. Antonius Maria Merenda de carminibus loquens cum S. Hieronymo, Catalogo de uiris illustribus cap. 3, simili modo concluserunt. Nam ex S. Hieronymo edocemur, in uersibus  componendis ingenium habuit, atque multa breuia edidit, que omnia non habere fatentur. Cum igitur mihi ad manus deuenerit codex membranaceus bibliothece Noualiciensis, signatus A. B., seculo forsan IX uel X conscriptus, continens Epistolas B. Pauli Apostoli cum prefationibus B. Hieronymi, carmina nonnulla in principio D. Damaso inscripta reperi, inter que aderant ista; ne autem hec, que mature cum editione operum S. Damasi, tum Merende, tum clarissimi Gallandii tom. uI Biblioth. PP. N. u. perpensa fuere, inedita, et stylo simillima, deperderentur, edi curauimus, ut gratum cupidis rei ecclesiastice faceremus, ut quisque possit hec, que lucidamus perpendere cum editis: pauca adnotare contenti fuimus.

Etsi hec carmina pluribus scateant mendis in ueteribus  codicibus, tamen hec emendare non duxi, ut genuina appareat horum uetustas.



CARMEN I. In Epistolas D. Pauli apostoli.


Sunt hic plura sacra, sunt hic mundalia plura;
   Ex his, si que placent, carmina tolle, lege.
Prata uides plena spinis, et copia florum;
   Si uis tu spinas sumere, sume rosas.
Hic gemine radiant ueneranda uolumina legis,
   Condita sunt pariter hic noua cum ueteri.



CARMEN II. In laudem B. Pauli apostoli.


Saulus erat [a 1Kb] quondam cognomen rite tenendo,
   Nam uelut emerito dogmata uera premit.
Quis tandem penitus traductus lumine uero,
   Paulus ut emeruit, nomine dignus erat?
Lumine priuatus mentis, iam sacra uetabat;
    uisum [b 1Kb] dum recipit, deserit omne nefas.
Gentibus hic tradit uera [c 1Kb] precepta magistri,
   Conuocat et cunctos dogmate mellifluo,
Cordibus obtunsis reserat arcana beata,
   Que tandem tenebris fulgure plena parat.
Solis more micat radios spargendo per orbem,
   Lucet et in cunctis clarius [1 1Kb] eloquiis.
Alta petit [d 1Kb] raptus celestia uerba secutus
   Que [2 1Kb] minus humano ore referre licet.
Fluctibus obruitur pro Christi nomine mersus,
   Ceditur innocuus uerbere multiplici.
Hec patitur Christi per carnem [e 1Kb] stigmata portans
   uictor, et ascendit culmina clara poli.
Si tu quique legas [3 1Kb] perquiras iusserat esse
   Ista quis expedient prospice que remanent.
 At te colens cultu per thus herebit in aula
   Teter ubi nunquam zabulus esse ualet.
 Totus erat [1 1Kb] pulsus de summo culmine firmanti
   Eligimur sociis gratis honorifice.
Pasqua [2 1Kb] lanigerii florent sine limine morea
   Ecce quies dubito non ibi plena fore.
Rumor celsus erit regno cum nos gradiamur;
   Terror erit lapsis, ut bonus alta petit.
uoluere quis poterit celorum premia dicta?
   Salue, chare Pater, accipe quodque petis.



CARMEN III. De pena Redemptoris.


Pena Redemptoris fuit hec uia plena doloris:
Sputa, flagella, foris, crux, spongia furoris.
 Impetus horroris, et myrra saporis,
Spine terroris, fel, claui, palor, et doloris
Clamor, meroris acqua, lancea, gutta cruoris:
Cor peccatoris frangit pia signa amoris.





Nota.

Hoc erutum fuit ex codice nostro cartaceo in quarto, ut communiter dicitur, signato I. N. 1000, in quo adsunt Meditationes B. Bernardi abbatis de passione Christi super septem horis canonicis seculo XIu conscripto.

Consulant eruditi carmen uI. de cognomentis Saluatoris pag. 346 apud Gallandium superius laudatum.





ADDENDA.





MONITUM.

Absoluta iam impressione communicate mihi fuerunt annotationes aliquot et obseruationes studio atque humanitate uiri clar. D. abbatis Terribilini, quas hoc loco adiiciendas operi censui, ne lectores earum beneficio fraudarem.

Existimat igitur uir ille eruditus primo loco, Damasum Rome ortum fuisse, utiturque ad hanc confirmandam opinionem rationibus iis, quas ego attigi. Obseruat etiam plures esse ueteres scriptores a Saraziano, et  Coustantio memoratos, qui de eo pontifice agunt, illumque laudant: at ex eis ne unum quidem, qui eum Hispanum dixerit ante Catalogum Romanorum pontificum, quem sub Felice Iu conscriptum aiunt, aut Anastasium, a quo Catalogum illum exscriptum putant sed utriusque huius scriptoris haud magnam esse auctoritatem censet. Affert deinde recentiores ex inclyta gente illa auctores, ac eos ait nullo solido fundamento niti, pretereaque de loco digladiari inter se; postremo ex Breuiario Eborensi anno 1548 impresso exscribit orationem, et lectiones Festo S. Damasi accommodatas. En uero hoc loco collecta omnia.




Ex Breuiario Eborensis Ecclesie in Lusitania typis impresso anno 1548, pag. 837.
IN FESTO SANCTI DAMASI PAPAE ET CONFESSORIS.


Oratio.---Misericordiam tuam, Domine, quesumus, nobis interueniente beato confessore tuo atque pontifice Damaso, clementer impende: nostrisque delictis ipsius propitiare suffragiis. P.

Lect. I.---Beatus Damasus, huius nominis primus, natione Hispanus, patria uimaranensis, ex Bracarensi prouincia, patre Antonio, secundum Hieronymum in ecclesiastica Historia Liberio, secundum uero alios Felici II in pontificatu successit, anno Domini 369, sub ualentiniano et ualente imperatoribus. Sedit annis decem et octo, mensibus duobus, diebus decem. T.

Lect. II.---Ursicinus autem, uel, ut alii legunt,  Ursinus, Romane Ecclesie diaconus, Damasum sibi prelatum non ferens, in tantum furoris erupit, ut persuaso quodam imperito ac agresti episcopo, collecta turbulentorum et seditiosorum hominum manu, in basilica, que Sicinini appellatur, episcopum se fieri extorqueret: legibus, ordine, et traditione peruersis. Itaque cum non tantum suffragiis, sed etiam ui et armis res ageretur: multi utrimque ceciderunt. Ammianus Marcellinus eius temporis historicus, refert centum triginta septem uno die, in basilica Sicinini  peremptorum reperta fuisse cadauera. Denique sacerdotum et populi consensu, Damasus confirmatus est: et Ursicinus eiectus ab Urbe, atque ad Neapolitanam Ecclesiam traductus. T.

Lect. III.---Damasus autem de adulterio per inuidiam accusatus, facta synodo coram quadraginta quatuor episcopis se purgauit: a quibus innocens absolutus est, et accusatores eius Concordius et Callixtus diaconi, damnati reiectique ab Ecclesia. Certe beatus Hieronymus, in epistola ad Pammachium, non solum uirum egregium, et in Scripturis eruditum, sed uirginem etiam uirginis Ecclesie doctorem appellat. T.

Lect. Iu.---Tandem pacata Ecclesia, Damasus otio litterario delectatus, uitas Pontificum omnium,  qui ante se fuere, conscripsit, easque ad Hieronymum misit: et cum multa corpora Sanctorum perquirens inuenisset, eorum tumbas carminibus adornauit. Elegans enim in componendis carminibus ingenium habuit. Multa breuia opuscula heroicis uersibus composuit: Epistolas item multas. T.

Lect. u.---Templa cultumque diuinum auxit magnopere. Duas enim basilicas edificauit, alteram iuxta theatrum, alteram uia Ardeatina, ad catacumbas, dedicauit: et Platoniam, ubi corpora apostolorum Petri et Pauli aliquando iacuerant, et corpora sanctorum eo loci sepulta, uersibus exornauit, ad posteritatis memoriam. T.

Lect. uI.---Basilicam uero, quam in honorem sancti Laurentii non longe a theatro Pompeiano condiderat,  maximis muneribus ornauit: patina argentea pondo librarum uiginti, hama argentea librarum quindecim, scypho argenteo anaglypho librarum decem: calicibus argenteis quinque, coronis argenteis quinque. Domos quoque circa basilicam positas, fundum etiam Papyrianum agri Ferentinatis, fundumque Antonianum, et balnea non longe a templo posita, dono dedit. T.

Lect. uII.---Hic celebrato Rome concilio, Apollinarem Laodicensem et Timotheum discipulum eius hereseos damnauit: quemadmodum legimus in Epistola ad episcopos Orientales ab eo missa: Legimus et alias eius synodales epistolas: ut ad episcopos per Illyrium, et ad Paulinum Thessalonicensem episcopum, contra diuersas hereses. Hic instituit ut psalmi die noctuque alternis uicibus in Ecclesia canerentur,  choro in duas partes diuiso, et ut in fine psalmorum accineretur, Gloria Patri et Filio, et Spiritui sancto. Mandauit etiam, ut in principio celebrationis missarum, confessio diceretur. T.

Lect. uIII.---Ad eius quoque instantiam, Hieronymus psalterium iuxta septuaginta interpretes emendauit, et per uigilias distinxit: cuius scriptis Damasus primus auctoritatem dedit. Tunc enim Biblia Hieronymi legi cepta sunt, cum prius septuaginta interpretum scripta, tantummodo in pretio essent. Tu.

Lect. IX.---Ordinationes quinquies fecit, ex quibus presbyteros triginta et unum, diaconos undecim, episcopos per diuersa loca numero sexaginta duos creauit. Mortuus est octogenarius, tertio idus  Decembris: anno secundo Arcadii Augusti. Sepultus est in basilica sua, uia Ardeatina, iuxta matrem suam, et germanam, et cessauit pontificatus dies unum et triginta. Tu.



In fine huius Breuiarii hec leguntur: AD LAUDEM OMNIPOTENTIS DEI ET ILLIBATAE SEMPER uIRGINIS MARIAE, EXPLICIT

Breuiarium diuinorum officiorum, iuxta ritum sancte Eborensis Ecclesie, denuo emendatum, correctum, immutatum, ac longe iam ordinatius elegantiusque factum, iussu et auctoritate reuerendissimi in Christo Patris, illustrissimique principis ac domini D. Henrici S. R. E. cardinalis tituli Sanctorum Quatuor Coronatorum, Portugallie Infantis,  ac primi eiusdem Ecclesie archiepiscopi.

OLISIPONE, apud LUDOuICUM ROTORIGIUM bibliopolam, typographum regium, anno a Christo nato, millesimo quingentesimo quadragesimo octauo, mense Aprili.



uARIA DE PATRIA S. DAMASI TESTIMONIA.

Lucius Marineus Siculus de rebus Hisqanie lib. II, pag. 309, typis Francofurti 1603 , hec habet de Matritensi oppido:

Quod a nonnullis Madritum, ab aliis Maioritum appellatur. In cuius circuitu turres numerauimus octo et uigniti supra centum. Est preterea felicissimum sancti Damasi summi pontificis meritis, qui MAIORITANUS  fuisse perhibetur a multis. Habet etiam nunc alumnum uirum sanctissimum nomine Isidorum, qui fuit agricola.

Ex Chronico Hispanie Ioannis uasei Brugensis, quod una cum Marineo impressum est iisdem typis Francofurti, hec exscripsi pag. 653:

Sanctus Damasus ordinatur Romanus pontifex, etc. Fuit hic natus uIMARANIS oppido Portugallie, inter Durium et Minium, tribus leucis a Bracara Augusta, sicut Bracarensis cantat Ecclesia. uide BREuIARIUM Eborense a RESENDIO nitori suo restitutum.

Ibid., pag. 656:

Damasus papa, etc. Petrus Antonius Beuter TARRACONENSEM fuisse dicit, Marineus Siculus MADRITIO ciuem adscribit. Sed multe, ut diximus, Hispanie  Ecclesie uIMARANENSEM fuisse affirmant.

In tomo II Hispanie illustrate edit. cit. Francofurti 1603, habetur narratio apologetica de Academiis et doctis uiris Hispanie, auctore Alfonso Garzia, matamoro Hispalensi, qui primum opellam hanc edidit anno 1553: ibique, pag. 809, legitur:

Antecesserunt etate Osius Cordubensis; et illa unica Hieronymi lux, Damasus MADRITENSIS si qua tamen fides Lucio Siculo citra pudorem debetur, qui ex MANTUA CARPETANUM appellat.

In eodem tomo II Hispanie Illustrate prostat Responsio I Andree Resendii  ad Bartholomeum Kebedium Toletane Ecclesie sacerdotem, in qua sic lego, pag. 1004:

uiscella fluuius, Lusitane uIZELLA, dictus, in Auum  maioris fame fluuium, paulo infra Nerue Traiani Cesaris memoriam, in ipsa Aui ripa perdurantem ingreditur. Intra quorum fluuiorum confluentes uIMARANENSIS est ciuitas, sancti pontificis Damasi quondam patria, si per uestros liceret. Tametsi nondum decennium est, cum prodiit Onuphrii ueronensis uiri diligentissimi, de Pontificibus Romanis liber, omnibus Urbis templis, archiuis, bibliothecis perquisitis, accuratissime compositus. Is penitus Lusitanum, ac IGAEDITANUM eum facit. SANCTUS, inquit, DAMASUS, ANTONII FILIUS, EGITANENSIS, LUSITANUS HISPANUS. Sed ego EBORENSIS Ecclesie uetustum Codicem sum secutus, cum eius uitam BREuIARIO inserui.

Petrus Antonius Beuter, patria ualentinus, edidit Chronicon Hispanie, ualentino idiomate lucubratum,  quod hactenus non uidi; anno uero 1604 iterum recudit suum Chronicon, et ualentino in Castellanum sermonem translatum, cum titulo hoc: Primera parte de la Cronica General de toda Espana y especialmente del reyno de ualencia, etc. Impressa en ualencia 1604. Ibi, cap. 25, lib. I, pag. 146, legitur:

Despues fue Iuliano Apostata treynta y seys emperador, año trezientos sesenta y cinco, y mouio persecucion a la Yglesia: mas muriendo el, presto cesso. Era PAPA DAMASO, NATURAL DE TARRAGONA. Siguieron ualentiniano, y ualente, despues Graciano y ualente. Y siguio el gran Theodosio nascido y criado en España.

Henricus Florez Hispanus, Augustiniane familie  Alumnus et magister, tomo Iu operis, cui titulus Espana Sagrada, tract. 6, cap. ult., fol. 308, edit. Matritensis, anno 1751, agens de Sanctis Toletanis, hec habet:

XII. S. DAMASO, a quien algunos hacen natural de Madrid; y por tanto de la diecesi de Toledo: pero le reseruamos para otro sitio que iuzgamos muy proprio, por no pender de ninguna opinion particular: y entonces se uera, si fue ESPAÑOL.

Ex uita B. Gonsalui Amaranthi Ordinis Predicatorum scripta a Fr. Didaco de Rosario, de mandato Fr. Bartholomei de Martyribus archiepiscopi Bracharensis, apud Bollandistas, ad diem 10 Ianuarii, n. 3, pag. 641, edit. uenet.:

In huius ergo metropolitane sedis  districto . . . . . in quo olim diuus etiam Damasus ex uIMARANENSI oppido ortus, etc.



QUARUMDAM ABBATIS TERRIBILINI SENTENTIARUM ANALYSIS.


Ad carm. IX, de SS. AA. Catacumbis, non dubitat beatos Apostolos in iis aliquando habitasse, ut Damasus ait, id est collocatos fuisse: sed eo delatos coniicit ab ipso statim martyrio, atque ibi depositos, secus ac alii sentiunt qui B. Petrum ad uaticani radices, B. uero Paulum in Ostiensi sepultum scribunt. A Catacumbis uero ad passionis locum translatos putat diu ante Cornelii et Xysti pontificatum, quia Caius Romanus presbyter, secundo nondum elapso seculo, Apostolorum tropea Christianorum religioni, in uaticani, et in Ostiensi occurrisse scribit. Equidem questionem hanc, quam uiri longe doctissimi uix hactenus extricarunt, non attingam. Hoc adiiciam dumtaxat, nullam perspicere me rationem posse, ob quam uersiculus ille Damasianus, de quo in notis monui, exprimere non debeat mirabile illud factum,  quod Gregorius Magnus narrat. Si quis igitur est, qui sic non sentiat, aliam eidem loco sententiam assignet, rogo, eque aptam. Edicat etiam cui bono priori alio uersiculo nos sic monuit:

Discipulos Oriens misit, quod sponte fatemur,
An forte hoc ignorari unquam potuit? Si uero beatorum Apostolorum tropea ad se rapere Orientales, et uindicare non studuerunt, proferat rationem aliquam ob quam

Roma suos potius meruit defendere ciues;
ostendatque etiam, que sit alia eiusdem uerbi defendere uis. Scio Pearsonum ad ann. 258, n. 2, temere scripsisse Historiam, quam Gregorius narrat, nulla fide dignam esse. Sed hoc illi liceat dumtaxat, eiusque similibus.

Ad carm. X. Carmen quod ego ex Palatino Gruteriano codice eo loco recensui, ac S. Stephano P. et M. aptari posse existimaui, Damasi esse fetum censet etiam uir eruditus, sed in eo Xystum P. et M.  laudari coniicit, quem in cemeterio animaduersum ex Cypriano scimus. Sed huic coniecture repugnat carmen ipsum, quo constat unum Stephanum tunc martyrem occubuisse, ceteris omnibus cum eodem in cemeterio deprehensis, saluis dimissis. Contra uero cum Xysto diacones quatuor cesi sunt, et forte alii, quod uir ipse eruditus obseruat ad Carm. XXXIII. Hoc igitur, de quo agitur, priori magis, quam alteri martyri sanctissimo et pontifici conuenit.

Carmen XIII, de Sancto Marco papa, sic ex ingenio supplet:

Insons uita fuit Marci, quod nouimus omnes
Blandus Amore Dei posset qui temnere mundum
Exemplo Orauit Populus quod disceret omnis
Paruus Honor uite, grandis contemptus habendi
 Et solers uirtus tenuit penetralia cordis
Iustitie AE custos. Christi perfectus amicus
Ornau Et Damasus tumulum, cum reddit honorem, etc.

Sic in epitaphio Sisinnii presbyteri, quod ab eodem Damaso non sine probabili ratione scriptum putat apud Gruter. pag. MCLXXIII, n. 9:

Presbyter hic uoluit Sisinnus ponere membra [1 1Kb]
Omnibus acceptus populis, dignusque Sacerdos
Qui sciret Sancte seruare federa matris [2 1Kb] .
Blandus Amore Dei semper qui uiuere nosset,
Contentusque suo nesciret diuitis aulam.

Ad Carm. XX, de S. Saturnino. In carminis huius principio Palatinus codex apud Gruter. p. MCLXXI, sic habet: Horum martyrum cultorum Damasus episcopus seruus Dei. OLA NUNC FUERAT CRARTA . . . . . CINIS AN . .

Sic etiam apud Sarazanium uid. col. 394 hui. edit., not. [2] not. 20. Deinde ex eodem codice p. MCLXXuI,  hec affert: NUNC XPI FUERAT CHARTAGINIS ANUS

Supplet igitur ac legit:

   Horum martyrum cultor Damasus
IncOLA nunc XPI FUERAS Carthaginis, ante.

Sic idem Damasus, carm. XX:

Sanguine mutasti patriam, etc.
Incola nunc Domini.

uerosimilis coniectura, ac lectio, que si retineatur, Saturninus de quo agitur hoc carmine, idem ille erit, qui Rome detentus sub Decio fuerat, laudatus apud Cyprian. ep. 20, 21, ac deinde martyr. Obseruat preterea in Martyrologio Hieronymi, ac Sacramentario Gelasiano ad III kal. Decembris Rome Thrasonis, cemeterio scilicet legi, Saturninum Chrysanthum et Dariam, Maurum, et alios LXXII. Cum igitur Damasus eos omnes laudasset beatos martyres, an illaudatos preterisset illos LXXII? Quia uero facilis est in  numeris exscribendis lapsus, hinc uir clar. iure coniicit ad illos pertinere uersiculos quos, num. 2, in Appendice retuli, eorumque Damasum ipsum auctorem esse.

Ob eamdem rationem ad S. Hermetem pertinere putat carmen XXII, de incerto martyre Greco, quem constat depositum fuisse in cemeterio Bassille, Hermetis etiam dicto, atque, ut uidetur, eodem fere, quo Protus et Hiacynthus loco. Sic enim Anonymus Mabillonianus in uia Pincia Pamphilus, Bassilla, Protus, Hiacynthus, Hermes: ac Gelasianum Sacramentarium ad u kal. Septembris.

Ad Carm. XXXIII, de Sepulcro suo, scripserat Cyprianus epistol. 82 uer. edit., Xystum in cemeterio animaduersum, et cum eo diacones quatuor. Sic Baluzius et uignolius ex mss. codicibus. Contra Fellus legit, et cum eodem Quartum; sigillatque Martyrologia, quod eidem Syxto plures socios adiungant, Felicem scilicet, seu Felicissimum, Agapitum, Donatianum, Faustinum, Pretextatum, aliosque: eaque lectio placuit etiam Ruinario, et Castellano. Obseruat  igitur uir accuratus priorem lectionem Damasi testimonio confirmari, plures Sixto comites attribuentis, quo etiam argumento post Baronium usi sunt Bollandiani ad diem 6 Augusti. Huic profecto sententie maior etiam uis ex eo accedit, quod Quarti huius nullam ante Adonem et Usuardum mentionem heri obseruarunt Florentinius et Sollerius. Quidquid igitur de illo sit, quod asseri pro certo potest, illud est, beatum illum pontificem non sine iniuria, diuturna sociorum suorum possessione exspoliari posse, quos, ut ait Sacramentarium Leonianum dictum in eius Missa, doctrine sue filios ad eamdem gloriam promerendam incitabat: quamquam cum eodem uiro clarissimo ex eorum numero excluserim Pretextatum, qui inspectis Martyrologiis ceteris ac Sacramentariis,  memoratur in Martyrologio Florentinii, non ut exprimat martyrem aliquem, sed celebre ab eo dictum cemeterium, in quo Martyrum illorum memoria agebatur. Qui uero, et quot fuerint Sixti in martyrio comites, disquirunt diligenter Bollandiani socii, quos si quis consulat, opere pretium fecerit.

Laborat etiam uir clarissimus, ut ceteros coniectura assequatur, quos Damasus eodem loco sepultos ait, sed ut uidetur frustra: Equidem si quis hoc idem a me scire uellet, respondeam cum Prudentio hymn. XI, de Coron:

. . . . . . . . . . tu singula queris
Nomina? difficile est, ut replicare queam,
Tantos iustorum populos furor impius hausit!

 Ad Carm. XXXII, Epitaph. Proiecte. Cur Sarazanius Florum Proiecte patrem, consulem dixerit in notis, causam non attulit: forte ex Fl. quod est Flauio in eo lapide, Florum fecit, ut ait uir eruditus. Suspicatur autem Florum hunc illum esse, cuius exstat carmen ad Sepulcrum S. Liberalis martyris apud Gruter. p. MCLXXI, n. 9, quod affert:

Martyris hic sancti Liberalis membra quiescunt
   Qui quondam in terris consul honore fuit.
Obtulit hec Domino componens atria Florus
   Ut sanctos uenerans premia iusta ferat.





OPERA APOCRYPHA SANCTI DAMASI. *





LECTORI.


Decreueram Apocrypha missa facere: uerum cum aliquis ex Epistolis fructus, atque usus aliquando esse possit, ac librarius id a me optaret, passus sum, ut ille genuinis Damasi opusculis adiiciantur. Nam que ad Stephanum et episcopos Mauritanie, ad Prosperum et ad episcopos Numidie, ad Aurelium Carthaginensem, et ad episcopos Italie inscripte sunt, ex officina Isidori Mercatoris prodiisse iam demonstrarunt, ut alios omittam, Labbeus in Collectione Conciliorum, ac Coustantius in Prefatione ad Romanorum Pontificum Epistolas num. 145. Eas autem ad Hieronymum merito queritur Erasmus esse hominem potuisse sic impudentem, ut Damaso attribuere ausus sit, qua de re uideri poterit Schelestratus dissertat. 2, cap. 3.  Non potui tamen adduci, ut que eius nomine circumferuntur, decreta retinerem: nam cum ea post Sarazanium, et Crabbeum Coustantius diligenter omnia iterum collegerit in ea, quam Decretorum Damaso adscriptorum Censura inscripsit, ac rationes sane grauissimas attulerit, ob quas illa eius pontificis nomen et auctoritatem mentiantur, Lector, quam mecum luderet, in uiro illo docto potius consulendo operam quam optime collocabit. [* 1Kb]



EPISTOLA PRIMA.

[1 1Kb] Reuerendissimo fratri et cepiscopo Aurelio Damasus.

Scripta Sanctitatis tue debita ueneratione suscepimus, in quibus sitire uenerationem ac prudentiam tuam Apostolica instituta  cognouimus.  Qua de re quedam ex his que petisti, misimus: et quedam adhuc, cum iterum miseris, mittere cupimus. Nullum tamen a beati Petri principis apostolorum fine, predecessorum nostrorum pretermisimus, de quorum statutis aliquid tibi per Ammonium presbyterum et Felicem diaconum, sub certis signaculis non mitteremus. Que te et custodire optamus, et aliis predicanda ac publicanda mandamus, ut ab omnibus inuiolate debita ueneratione custodiantur, et inuiolate seruentur, atque ab omnibus  futuris temporibus diligenter uenerentur: quia [2 1Kb] uiolatores uoluntarii canonum grauiter a sanctis Patribus iudicantur, et a Spiritu sancto  damnantur: quoniam blasphemare Spiritum sanctum non incongrue uidentur, qui contra eosdem sanctos canones non necessitate compulsi, sed libenter  aliquid aut proterue agunt, aut loqui presumunt, aut facere uolentibus sponte consentiunt. Talis enim presumptio manifeste unum genus est blasphemantium Spiritum sanctum: quoniam  contra eum agit, cuius impulsu et gratia iidem sancti editi sunt canones. Diabolica uero nequitia plerosque subtiliter fallere solet; et ita quorumdam imprudentiam per similitudinem pietatis sepissime  illudit, ut pro salutaribus nocitura persuadeat. Idcirco norma sanctorum canonum qui sunt [3 1Kb] Spiritu Dei conditi, et totius mundi reuerentia consecrati, fideliter a nobis est scienda et diligenter tractanda; ne quouis modo sanctorum Patrum statuta absque ineuitabili necessitate, quod absit, transgrediamur: sed fidelissime per ea gradientes, cum eis qui eos instinctu condiderunt diuino, mercedis gloriam et laboris cumulum, eorum meritis, auxiliante Domino, habere mereamur. His itaque rite deliberatis, et ad Ecclesiarum uestrarum notitiam deliberatione perlatis, parere uos eorumdem sanctorum canonum regulis summopere conuenit, ne in aliquo eis obuiare quorumdam ignauia faciat: sed uestra sapiens et sana doctrina, que cupit uos per omnia placere Deo, illis  coheredes et comparticipes celestis regni, in sedibus fideles cooperatores ostendat. Data decimo sexto kalendas Iunii, Gratiano et [4 1Kb] Cyricio uu. CC. Consulibus.



EPISTOLA II.

Damasus seruus seruorum Dei [5 1Kb] , atque per gratiam eius episcopus sancte catholice Ecclesie urbis Rome, Stephano archiepiscopo concilii Mauritatanie, et uniuersis episcopis Africane prouincie.

Lectis fraternitatis uestre litteris, primo gratias  ago, quod tantorum fratrum merui [1 1Kb] benedictione frui; deinde quod circa fratres sollicitos uos reperi, et cum eis crucem Domini deferre, qui ait: Qui uult uenire post me, abneget semetipsum, et tollat crucem suam, et sequatur me, et reliqua ad hunc modum pertinentia. Igitur, quoniam in presenti opportune gestorum consultatione apostolicis uestra beatitudo uisceribus [2 1Kb] commota, nos hortata est, tuitionem fratrum apostolica impendere auctoritate, et eorum iniuriis subuenire, dum constet, eadem uos cum Apostolo compassibiliter dicere: Quis infirmatur, et ego non infirmor? quis scandalizatur, et ego non uror? satagentes, ne aliquis de his, qui uobis crediti sunt, a seuis bestiis laceretur aut capiatur: pro qua re [3 1Kb] oportet, iuxta uestram prudentem commonitionem,  magis autem secundum Domini diuinam preceptionem, nos, qui supra domum eius, hoc est uniuersalem Ecclesiam catholicam, episcopale suscepimus ministerium, sollicite uigilare; ne de sacris eius muneribus, id est, apostolicis uiris, apostolorumque successoribus, atque ministris, quisquam, nobis dormitantibus, ualeat supprimi, atque iniuste, nobisque inconsultis, damnari.

I. Scitis, fratres karissimi, firmamentum [4 1Kb] a Deo fixum et immobile, atque titulum lucidissimum suorum sacerdotum, id est, omnium episcoporum, apostolicam sedem esse constitutam, et uerticem Ecclesiarum. Tu es enim  Petrus, et super firmamentum tuum Ecclesie columne, qui episcopi intelliguntur,confirmate  sunt: et tibi claues regni celorum commisi, atque ligare et soluere potestatem que in celis sunt, et que in terris, promulgaui. Tu profanorum hominum, et membrorum meorum, maximeque discipulorum meorum existis ut princeps et doctor orthodoxe et immaculate fidei, cuius uice hodie gratia Dei, legatione pro Christo fungimur, et omnes huius sancte sedis presules eius uicem gesserunt, gerunt, et gerent. Ideo omnia, que innotuistis, non licere mandarem, nisi uos tam pleniter instructos esse scirem, quod cuncta, super quibus consulitis, illicita esse non dubitetis.

II. Discutere namque episcopos [5 1Kb] , et summas ecclesiasticorum negotiorum causas metropolitano, una cum omnibus suis comprouincialibus, ita ut nemo  ex iis desit, et omnes in singulorum concordent negotiis, licet: sed definire eorum, atque ecclesiasticarum summas querelas causarum, uel damnare episcopos, absque huius sancte sedis auctoritate, minime licet; quam omnes appellare, si necesse fuerit, et eius fulciri auxilio oportet. Nam  synodum sine eius auctoritate fieri, non est catholicum: nec episcopus, nisi in legitima synodo, et suo tempore apostolica uocatione congregata, definite  damnari potest: neque ulla umquam concilia rata leguntur, que non sunt fulta apostolica auctoritate.

III. Accusatores autem episcoporum, et testes, super quibus rogitastis, absque ulla infamia [6 1Kb] , aut suspicione, uel manifesta macula, et uere fidei pleniter instructi esse debent, et tales, quales ad sacerdotium eligere iubet diuina auctoritas: quoniam sacerdotes  criminari non possunt, nec in eos testificari, qui ad eumdem non debent, nec possunt prouehi honorem.

Iu. uocatio enim ad [7 1Kb] synodum  canonica eius, qui impetitur, tam sua presentia, quam, et scriptis atque apocrisariis, per spatium fieri debet congruum atque canonicum: quia nisi canonice uocatus fuerit suo tempore, et canonica ordinatione, licet uenerit ad conuentum, quacumque  necessitate, nisi sponte uoluerit, nullatenus suis respondebit insidiatoribus quoniam nec seculi leges hoc permittunt fieri, quanto magis diuine.

u. De eiectis uero [8 1Kb] atque suis rebus exspoliatis, nichil uobis uerius significare queo, quam sancti Patres definierunt, et nostri predecessores apostolica auctoritate roborauerunt. Ita enim hec se habent: episcopos eiectos atque suis rebus exspoliatos, Ecclesias proprias primo recipere, et sua eis omnia legaliter reddi, sancti canones decreuerunt: et postea si quis eos accusare uoluerit, equo periculo facere sanciuerunt, iudices esse decernentes episcoporum, episcopos recte sapientes et iuste uolentes, ad tempus diuque illis, resumptis uiribus, et suis potestatiue  fruentibus rebus; amicisque et Dei seruis sapientibus consulentibus uiris, in Ecclesia conuenientes, ubi testes essent singulorum, qui oppressi esse uidentur. Et reliqua, ad hunc [9 1Kb] ordinem pertinentia: que prolixitatem uitantes, hic non inseruimus, quia hec sufficere credimus. Si quis autem his non est contentus, legat ea, et satiabitur. Scimus enim homines inermes non posse cum armatis rite pugnare: sic nec illi, qui eiecti uel suis bonis sunt exspoliati, cum illis, qui in suo stant gradu, et suis fruuntur amicis atque bonis, litigare rite possunt. Nec seculi quoque leges hec secularibus fieri permittunt: sed prius eiectos uel oppressos, aut exspoliatos cum suis omnibus restitui iubent, et postea suo tempore, sicut lex eorum continet, ad placita uenire precipiunt nec  ulla carceris custodia appellantem arceri permittunt. Docent enim ex parte  terrena, que sunt celestia.

uI. Accusatores uero et accusationes, quas seculi leges non adsciscunt, nullatenus sunt in horum admittende causis, quia omne quod irreprehensibile est, catholica [10 1Kb] defendit Ecclesia. Et hoc a maioribus definitum esse propter prauorum hominum insidias, non dubitatur. Decet enim Domini sacerdotes fratrum  causas pie tractare, et uenerabiliter intendere, atque eorum iudicia super sacrificia ordinare; nec proterue aut tyrannica dominatione, ut de quibusdam refertur, sed caritatiue pro Deo et fraterno amore cuncta peragere: et quod sibi quis fieri, secundum dominicam uocem, non uult, alii inferre non presumat: et in qua mensura mensi fueritis, remetietur uobis. Ea uero, que Apostolorum predicatione et Patrum instructione percepimus, semper tenere debemus; ne aliqua noua cudere, aut ad noxam fratrum intendere uideamur: sed alterutrorum onera portemus, ut iuxta Apostolum, legem Domini adimplere ualeamus.

uII. Tempus enim congruum preuideri oportet quando uniuscuiusque accusate persone causa rectissime  in medio producatur, quatenus grauitatem eius consonantiamque contra Patrum decreta, uel synodorum confessionem, prodi minime cognoscatur. Quam ordinabiliter omnes intendant, ut ad eam in omnibus rationabiliter respondeant, et iuste se uelle manifeste ostendant. Nullus autem introducatur [1 1Kb] personaliter: sed accusatores et accusati equa audiantur ratione, iuxta quod gestorum ordo exigit. Accusatores uero et iudices non iidem sint, sed per se accusatores, per se iudices, per se testes, per se accusati, unusquisque in suo ordinabiliter ordine. Nam inscriptio primo semper fiat, ut talionem calumniator recipiat; quia ante inscriptionem nemo debet iudicari uel damnari, cum et seculi leges hec eadem retineant. De quibus omnibus uera semper  fiat equitas, quatenus accusationis et iudicii ac testimonii [2 1Kb] mercedem per ueritatem gestorum consequi ualeant. Scriptum est enim: Abominabitur Dominus labia mendacia, et testem fallacem proferentem mendacia, et seminantem inter fratres scandala atque litigia, ipso monente atque dicente: Non facies calumniam proximo tuo, nec ui opprimes eum. Non facies quod iniquum est nec iniuste iudicabis. Non considerabis personam pauperis, nec honores uultum potentis. Iuste iudica proximo tuo. Et tibi quod non uis fieri, alteri ne facias: et reliqua. Et maxime [3 1Kb] preceptum habentes Apostolicum attendere nobis ipsis et gregi, in quo nos Spiritus sanctus posuit episcopos, regere Dei Ecclesiam, quam acquisiuit per sanguinem suum proprium, conuenit. Et iterum: Attendere  lupos, attendere malos operarios, qui peruersa faciunt et aduersa loquuntur, ut detrahere semper discipulis Domini, et infamare queant: quos corrigere, uos et omnes Domini sacerdotes summo studio oportet: quia peius malum non est, quam ut ciues ciuibus inuideant, et sacerdotes uel clerici, sacerdotibus uel pontificibus insidientur, testante etiam ueritatis uoce: Qui uos tangit, tangit pupillam oculi mei; et qui scandalizauerit unum de pusillis istis,  melius est ut suspendatur mola asinaria in collo eius, et demergatur in profundum maris. Et item: Beatus qui non fuerit scandalizatus in me. Ille procul dubio scandalizatus est in Deum, qui eius scandalizat episcopum uel sacerdotem. Et multa talia, que hic non inferuntur, ne nimis prolixa efficiatur epistola. Monentes quoque instruere debetis memoratos uicinos uestros, ut a talibus se subtrahant, et que illicite contra prefixos fratres egerunt, cito corrigant. Et quos nobis inconsultis leserunt, plena satisfactione sanent, et cito sibi eos reconcilient, si noluerint apostolice sedis suscipere censuram. Nam si quid fortasse in eos aut contra eos emerserat, nostrum fuerat exspectandum examen, ut nostra  condemnarentur  auctoritate, aut fulcirentur auxilio. Neque enim suo pro libitu nostra debuerant iura peruadere, absque apostolice sedis dispositione mandante. A talibus deinceps omnes se abstineant [4 1Kb] sacerdotes, qui noluerint ab Apostolice Petre  censura ac sacerdotali honore secludi.

uII. Inducie enim accusatis [5 1Kb] in criminalibus episcopis sex mensium, uel eo amplius si necesse fuerit, concedende sunt: quoniam et laicis hoc permissum nullus secularibus imbutum disciplinis ignorat: quanto magis sacerdotibus, qui superiores esse eis non dubitantur. Habetur quoque [6 1Kb] in decretis  sanctorum Patrum sancitum, non fore canonicum quemquam sacerdotum iudicare uel damnare, antequam accusatores, canonice examinatos, presentes habeat, locumque defendendi accipiat, id est, inducias ecclesiasticas ad abluenda crimina et scelera.

IX. Ne cextra propriam [7 1Kb] fiat prouinciam primo discussionis accusatio, sine apostolica preceptione, cui in omnibus causis debet reuerentia custodiri, quoniam et antiqua docet hoc Patrum regula, in que et imperialia pariter statuta concinunt. Criminum, inquiunt, discussio ibi agenda est, ubi crimen admissum est. Nam alibi criminum reus prohibetur audiri. Et alibi in canonibus precipitur: Quecumque negotia suis locis [8 1Kb] , ubi orta sunt, finienda sunt: et reliqua talia et his similia: salua tamen in omnibus  apostolica auctoritate, ut nichil in his definiatur, priusquam ei placere cognoscatur, qua omnes suffultos esse oportet. Et si quid eis graue intolerandumque acciderit, eius semper exspectanda [9 1Kb] censura. Neque enim proterue, aut stimulo sue cogitationis impulsus, et  detrahere aut accusare presumat quemquam sacerdotum: quia iniuria eorum ad Christum pertinet, cuius uice-legatione pro populo, Christi sanguine redempto, funguntur.  Causa enim eorum, quia Dei cause sunt, eius esse [1 1Kb] iudicio scimus reseruandas, qui ualet corpus occidere, et animam mittere in gehennam. Qui dicit: Mihi uindictam, et ego retribuam. Apud quem conscientia nuda est, cui non absconduntur occulta. Instruendi etiam omnes sunt, quoniam per nos illi Christus intonuit, non esse ouium lupi insidias preuidere, sed pastoris. Monet [2 1Kb] ergo beatus apostolus Paulus, ne de his temere leuiterque presumatur iudicium, de quibus nemo potest uerius uel melius iudicare, quam Deus: Tu autem, inquit, quare iudicas fratrem tuum? aut cur spernis eum? Omnes enim stabimus ante tribunal Christi. Scriptum est enim: uiuo ego, dicit Dominus, quoniam mihi flectetur omne genu, et omnis lingua confitebitur Domino. Itaque  unusquisque nostrum pro se rationem reddet Deo. In hoc ergo non sibi quisquam temerarios ausus usurpet, ut preter quod ad concordiam pertinet, aliud agat, unde unitas Ecclesie dissipetur. Non ergo leuiter quisquam assentiat in detractione uel iudicatione uel damnatione fratrum, maximeque sacerdotum, qui proximiores sunt Deo, et qui proprio ore corpus Christi conficiunt: Quia ob hoc uenit ira Dei in filios dissidentie, qui Christum persequuntur in suis membris. Nolite, fratres, nolite effici participes [3 1Kb] eorum, nec communicetis peccatis talium, aut infructuosis uerbis illorum. Magis autem redarguite talium cetus, qui extendere moliuntur, quasi arcum, in fratres linguas suas. Defendite ergo fratres, et omnes monete, ut armentur contra fratrum persecutores. Confidimus autem de uobis  meliora et uiciniora saluti: quia neque mors, quia neque uita, neque angeli, neque principatus, neque uirtutes, neque instantia, neque futura, neque fortitudo, neque altitudo, neque profundum, neque creatura alia, magistro gentes docente, poterit nos separare a caritate Domini nostri Iesu Christi, que maxime in sacerdotibus et reliquis perficitur membris eius. Nolite itaque amittere confidentiam uestram, que magnam habet remunerationem. Ecce enim iudex ante ianuam assistit, coronas hilariter promittens his, qui pro eo fratribus auxilium ferunt, et oppressis succurrunt atque in caritate collaborant. Quod si subtraxerit se quis, non placebit Deo, sed cadit, quia non subleuauit cadentem, sed emarcuit. Non autem simus subtractionis in oppressionem, sed adminiculi in acquisitionem, et  supplementum fratrum. Propter quod assumite armaturam Dei, ut possitis resistere omnibus taliter presumentibus: et induite uos loricam iustitie, calceati pedes in preparationem Euangelii pacis; in omnibus sumentes scutum fidei, in quo possitis omnia tela nequissimi ignea exstinguere. Et galeam salutis assumite, et gladium spiritus, quod est uerbum Dei, per omnem orationem, et obsecrationem radicati et fundati, ut idipsum dicatis omnes, et non sint in uobis schismata,  diuidentes corpus Ecclesie bonum et integrum in tortuosas nouitates. Monet ergo apostolus, non amplius nos inuicem temere iudicare. Temere enim iudicat, si quis episcopum absque sedis apostolice auctoritate condemnat: cum ei  hoc specialiter priuilegium reseruatum sit. Sed hoc iudicate magis, inquit, ne ponatis offendiculum fratri uel scandalum. Patenter enim his et aliis innumerabilibus decretorum testimoniis, omnibus manifestum est, non debere episcopum damnari, licet eius perscrutetur opinio, donec iudicium de eo nostre apostolice auctoritatis, hoc est, principis apostolorum Petri, cognoscatur; utpote quoniam solus et pre omnibus creditus est, atque percipere meruit a Rege regum Christo Deo claues  regni celorum, ad aperiendum fidelibus et beneuolis hominibus in eumdem Dominum nostrum, et claudendum infidelibus et maleuolis, atque [4 1Kb] suis sacerdotibus, et sancte Ecclesie, suo pretioso sanguine redempte, impugnatoribus siue nocentibus. Quod utique et nos facere postulauit. Non [5 1Kb] quod noui aliquid nunc imperatur: sed illud quod per desidiam aliquorum aut scienter aut negligenter transgreditur, deinceps obseruetur ab omnibus: ut illa semper, que apostolica et Patrum traditione constituta sunt, sub metu irrefragabili auctoritate teneantur. Scriptum namque est in secunda ad Thessalonicenses Epistola, et ad Timotheum, apostolo monente: State, et tenete traditiones uestras, quas didicistis, seu per uerbum, seu per epistolam: Item  alibi per prophetam: Exspectaui quoque, sicut beatus Isaia intonuit, ut facerent iudicium: fecerunt autem iniquitatem, et non iustitiam, sed clamorem, omnes pios conturbantes. Et hoc scire debeant [6 1Kb] , quoniam iudicium Dei est secundum ueritatem in eos qui talia agunt: licet diuitias bonitatis Dei, et sustentationis, et patientie contemnant, ignorantes quoniam benignitas Dei ad penitentiam eos adducit, secundum duritiem autem eorum et cor impenitens, thesaurizant sibi iram in die ire et reuelationis iusti iudicii Dei, qui reddet unicuique secundum opera eius. Et alibi scriptum est: Ego sum Dominus Deus uester: non facietis iniquitatem in iudicio. Non accipies personam hominis, neque mireris uultum potentis. Ab omni iniquo uerbo recedes. Innocentem et iustum non oppugnabis,  neque interficies. Ille procul dubio facit iniquitatem in iudicio, qui ea sibi uindicat, que ei uindicare non licet. Ideo, que huic sancte sedi [7 1Kb] concessa sunt, nullus usurpare sine eius consultu presumat, qui non uult honore ecclesiastico indignus, ut contemptor, iudicari. Itaque oportet negligentes [8 1Kb] propulsare, sed ita, ut nocentes non roborentur: et bonos improbis aut insidiatoribus fratrum resistere, ne torpore desidie oppressi, taciturnitatis teneantur obnoxii.  Itaque qui potest obuiare [1 1Kb] , et perturbare peruersos, et non facit, nichil aliud est [2 1Kb] , quam fauere eorum impietati. Nec enim caret scrupulo societatis occulte, qui manifesto facinori desinit obuiare. Sitis autem perfecti et integri in eodem sensu, et in eadem scientia firmati: ut per eam uias uestras dirigentes in eumdem inflexibiliter, omnibus occurratis oppressis [3 1Kb] , quia uobis creditur Dominus, ad quem lapidem accedentes uiuum, ab hominibus quidem reprobatum propter talium impietatem, a Deo autem electum et honorificatum, super quem uos, tamquam lapides uiui, edificamini in Dominum spiritualem, in sacerdotium sanctum, offerentes spirituales hostias ipsi in odorem suauitatis. Gratum enim admodum est sacrificium Domino oppressis omnibus subuenire: quanto magis illis de  quibus ait: Qui uos audit, me audit; et qui uos spernit, me spernit, et cetera. Libat [4 1Kb] quidem Domino prospera, qui ab afflictis et oppressis pellit aduersa. Sed et nunc, fratres, commendamus uos Deo et uerbo gratie eius, qui potest perficere et dare hereditatem in omnibus sanctificatis. Ipse autem Deus pacis et consolationis det uobis idipsum sapere in alterutrum, et in ipso semper et in omnibus, ut unanimes uno ore et uno corde honorificetis eum in concordiam et auxilium fratrum, qui potens est confirmare omnes, et consolari secundum Euangelium eius, et iuxta reuelationem mysterii temporibus eterni taciti, patefacti autem per Scripturas [5 1Kb] sanctas et Patrum orthodoxorum doctrinas, secundum preceptum eterni Dei, ad obediendum fidei, in omnibus cognitis nobis, soli sapienti Deo, Domino  nostro Iesu Christo, cum quo Patri et Spiritui sancto gloria, honor, et imperium et potestas in secula seculorum. Amen. Dominus uos custodiat, dilectissimi fratres, incolumes semper. Data octauo kalendas Nouembris, [6 1Kb] Flauiano et Stilicone uiris clarissimis consulibus.



[7 1Kb] EPISTOLA III. De Chorepiscopis, et qui iidem sint, aut si aliquid sint, aut nichil.

Dominis uenerabilibus fratribus [8 1Kb] , Prospero Numidie prime sedis episcopo, Leoni, Reparato, Alexandro, Benedicto, Rufo, et omnibus ceteris, ubique in recta, sancta, et apostolica fide consistentibus, orthodoxis episcopis, Damasus episcopus.

 Licet, fratres karissimi, uobis sunt nota patrum decreta, mirari tamen non possumus uestram solertiam circa instituta maiorum [9 1Kb] , ut cuncta que possunt aliquam recipere dubitationem, ad nos, quasi ad caput, ut semper fuit consuetudo, deferre non desinatis: ut inde capiatis responsa, unde accepistis institutionem et normam recte uiuendi. Unde et uos non immemores canonum esse recordamur,  qui et id ipsum fieri precipiunt. Non ut uobis scientie ecclesiastice regule aliquid desit, sed ut auctoritate sedis apostolice fulti, in nullo ab eius deuietis regulis. Igitur de chorepiscopis, de quibus nos consulere uoluistis, quale sit eorum ministerium, aut quid eis agere liceat, aut quam auctoritatem habeant, uel si liceat eos fieri, an non, quia audiuimus eos iam esse prohibitos; aut quid de his, qui iam ordinati reperiuntur, agendum sit, nil uobis certius respondere nobis uidetur, quam olim a predecessoribus nostris decretum reperimus; ut eis ad ueniam nichil prorsus aliud reseruetur quam priuatio sacri ministerii, quod illicite assumpserunt; quia prohibiti tam ab hac sacra sede, quam a totius orbis fuerant episcopis. Nimis ergo eorum institutio improba,  nimis est praua: quia ut hi de summo sacerdotii ministerio aliquid presumant, omni auctoritate caret, et sacris canonibus inuenitur esse contrarium, atque ad totius [10 1Kb] Ecclesie perturbationem superba et superflua tendit elatio: et uacuum est et inane, quidquid in predicto sacerdotii summi egerunt ministerio. Quod ipsi iidem sint [11 1Kb] , qui et presbyteri sufficienter inuenitur: quia ad formam et exemplum septuaginta inueniuntur prius instituti. Sed quia  modo necessarii, sicut in primitiua Ecclesia, propter studium, quod erga pauperes exigebant, non sunt: et quia illicita presumebant; et quod agebant, actum non erat; et propterea multi in securitatem lapsi, ecclesiastico frustrabantur et fraudabantur ministerio: et ideo  tam ab hac S. sede, ut superius memorauimus, quam et ab omnibus totius orbis episcopis, a pontificalibus sunt remoti officiis. Nam  quidam episcoporum, propter suam quietem, eis plebes suas committere non formidabant: et ut illicita atque prohibita agant, iidem ea que solis pontificibus debentur, sibi usurpant; et ipsi in sua quiete torpent, et curam sibi a Deo commissam negligunt, cum Dominus dicat: Bonus pastor animam suam ponit pro ouibus suis, et uocat eas nominatim, et cognoscit suas, et sue cognoscunt eum. Et idem: Sicut nouit me Pater, et ego agnosco Patrem, et animam meam pono pro ouibus meis. De mercenario autem quid dicat, bene nostis, quia uidet lupum uenientem, et dimittit oues, et fugit, et lupus  rapit, et dispergit oues, et reliqua. Pro talibus uero negligitur cura Ecclesie, et eius status perturbatur. Et ideo sunt prohibiti; in tantum ut si aliqui ex his reperti fuerint, a proprio decidant gradu. Illi namque episcopi, qui talia sibi presumunt, uidentur mihi esse meretricibus similes, que statim ut pariunt, infantes suos aliis nutricibus tradunt educandos, ut suam citius libidinem explere  ualeant. Sic et isti infantes suos, id est, populos sibi commissos, aliis educandos tradunt, ut suas libidines expleant, id est ut pro suo libitu secularibus curis inhient, et quod unicuique uisum fuerit, liberius agant. Pro talibus enim anime negliguntur, oues pereunt, morbi crescunt, hereses et schismata prodeunt, Ecclesie destruuntur, sacerdotes uitiantur, et reliqua mala proueniunt. Non taliter Dominus docuit, nec Apostoli instituerunt: sed ipsi qui curam suscipiunt, ipsi peragant, et ipsi proprios manipulos Domino representent. Nam ipse ouem perditam diligenter quesiuit, ipse inuenit, ipse propriis humeris reportauit, nosque idipsum facere perdocuit. Si ipse pro ouibus tantam curam habuit, ipse docuit, ipse curauit, ipse sanauit, ipse propriis  humeris reportauit, atque in tantum dilexit, ut etiam animam suam  pro nobis traderet: quid nos miseri et desides dicturi sumus, qui etiam pro ouibus nobis commissis curam impendere negligimus, et aliis eas educandas tradimus? Corrigantur hec, fratres, necesse: quia qui plus laborat, maiorem mercedem accipiet [1 1Kb] . Nam non amplius quam duos ordines inter discipulos Domini esse cognouimus, id est, duodecim Apostolorum, et septuaginta Discipulorum: unde iste tertius processerit, funditus ignoramus. Et quod ratione caret, exstirpare necesse est. Quod enim episcopi non sint, qui minus quam a tribus sunt ordinati episcopis, omnibus patet: quoniam  prohibitum  a sacris est Patribus, ut qui ab uno uel a duobus sunt ordinati episcopis, nec nominentur episcopi. Si nomen non habent, qualiter officium habebunt? Quidquid enim inter episcopos, aut de rebus ad eos solummodo pertinentibus egerint, necesse est  ut irritum fiat: quia quod non habent, dare nequaquam possunt: presertim cum nullum ex septuaginta Discipulis, quorum speciem isti antequam prohiberentur  in Ecclesia gerebant, nil de hoc, quod Apostolis eorumque successoribus specialiter debebatur, legitur assumpsisse. [2 1Kb] Nec in lege Domini, que Mosi ab ipso Domino legitur dictata, de his, que summis sacerdotibus, id est, Mosi et Aaron erant specialiter concessa, filii Aaron quidquam presumebant.  Nulli enim dubium est, quod Moses et Aaron soli, precipiente Domino, in Tabernaculo Dei erigebant altare, soli ungebant, soli sacerdotes sacra unctione instituebant, et alia, que ad summum sacerdotium pertinebant, de quibus sufficienter in diuinis legitur Litteris, agebant: quoniam summi Domini sacerdotes erant, sicut de iis scriptum est: Moses et Aaron in sacerdotibus eius. Sic et modo, quia umbra legis transiit, et lux Euangelii  in nos, Dei gratia, manifeste coruscat, de his que in summis sacerdotibus, id est, episcopis sunt, quorum figuram Moses et Aaron tenuerunt, illi qui septuaginta Discipulorum formam gestant, in quorum uidelicet typo filii Aaron erant, nichil presumere debent, sicut nec illi quidquam de summi sacerdotii ministerio attingebant. Nam quod chorepiscopi antequam prefato prohiberentur tenore, ad formam septuaginta instituti erant, canon sufficienter manifestat, ubi ait: Chorepiscopi quoque ad exemplum et formam Septuaginta uidentur esse [3 1Kb] : et reliqua. Nec illud pretereundum nobis uidetur, quod alibi in canonibus expressum est: [4 1Kb] Qui in uicis et possessionibus chorepiscopi nominantur, quamuis manus impositionem episcoporum perceperint, et ut episcopi consecrati  fuerint, et cetera. Nec ab re dictum perpendo, quamquam manus impositionem episcoporum perceperint; cum episcoporum nomen pluralem in se contineat numerum, et apud grammaticos pluralis sit genitiuus: uidetur enim mihi, quod tunc, non ab uno, sed a pluribus ordinabantur; quia nullatenus diceret, episcoporum, si ab uno fieret talium ordinatio, cum episcoporum, pluraliter dictum sit, cum autem dixit chorepiscopum, profecto uillanum uoluit intelligi episcopum, et si uillanus, quid agit in ciuitate cum in una ciuitate duo omnino prohibeantur esse episcopi? Et si in uilla et in eo loco ubi antea episcopi non fuerunt, cum et in modica ciuitate, [5 1Kb] uel in uilla, aut castello episcopus fieri prohibeatur, et in omnibus omnino locis, ubi antea episcopi non fuerunt,  ne uilescat auctoritas [6 1Kb] et nomen episcopi, fuerint constituti, quid, rogo, erunt? Ecce nec locus cum ordinatione concordat, nec ordinatio cum loco: quoniam si episcoporum manus impositionem perceperunt, et ut episcopi sunt consecrati, ubi sunt consecrati? Ad uillam, quia , uilla est apud Grecos. Et qualiter ad uillam, si nec in castello aut in modica ciuitate licet fieri, rogo ut promatis: et si promere non potestis, quis  per rationem aut plenam auctoritatem minime potestis, digitum ori imponite, et eos omni auctoritate carere non dubitate, scilicet quia tria obstant, quibus eorum cassatur actio uel institutio. Unum, quod ab uno episcopo ordinari solent, in quo eorum ordinatio a canonibus discordat, qui per manus episcoporum eos  institui iubent. Aliud, si a pluribus episcopis sunt ordinati, et aut in uilla, aut in castello, seu in modica ciuitate, aut omnino non in eo loco prefixi, quo iuste episcopi fieri debent, aut dudum non fuerunt, [7 1Kb] ubi uilescat auctoritas et nomen episcopi, aut si in ciuitate cum altero episcopo: cum  in una ciuitate duo non debeant [8 1Kb] consistere episcopi. Tertium, si absolute [9 1Kb] fuerint instituti, sicut de quibusdam audiuimus, que omnia  episcopali omnino carent auctoritate: et illud adhuc restat, quod eorum ordo non habet in diuinis litteris auctoritatem: quia  ordines sunt duo tantum primi in Ecclesia, id est, Apostolorum et septuaginta Discipulorum. Sane si nec episcopi sunt, quia pro prefatis causis episcopi esse non possunt: nec presbyteros se nominari uolunt, quia amplius esse ambiunt; atque plus quam septuaginta Discipuli fecissent , presumere tentant, et illicita atque prohibita agere presumunt; nec hoc dici se uolunt, quod sunt; rogo ut manifeste prodatis, quid sint: quoniam aut aliquid sunt,  aut nichil. Nam manifeste patet, quoniam episcopi non sunt. Et si episcopi non sunt, et presbyteri esse despiciunt, quid erunt? Aut aliquid prorsus erunt, aut nichil: quia nichil potest esse, nisi habeat unde sit. Et si non habet unde sit, aut unde originem ducat; nec auctoritatem habet, nec stare rite poterit, quia inane est, et ut destruatur et cadat necesse est, quoniam nichil est, et in nichilum reputabitur.

Si uero nichil ex his sunt, que superius memorauimus: tunc necesse est, ut nichil sint ex his que sacerdotibus debentur. Et ideo nec in sacerdotali catalogo habeantur, nisi tantum  ut pro misericordia illis, qui humiliter hoc ferre uoluerint, nec amplius ambierint, et per scriptum propria manu subter corroboratum, idipsum  confirmauerint, hoc solummodo concedatur, ut inter sacerdotes locum habeant, et ministerio presbyterorum contenti sint, atque mense Domini tantummodo participes existant. Amplius autem qui ambire uoluerint, nec hoc retineant, ut sacerdotes sint, sed omni ecclesiastico funditus priuentur honore. Quod uero eis non liceat sacerdotes consecrare, nec diaconos aut subdiaconos, nec uirgines, nec altare erigere, nec ungere aut sacrare, nec ecclesias dedicare, nec chrisma [1 1Kb] conficere, nec chrismate baptizatorum frontes signare, nec publice quidem in missa quemquam in penitentem reconciliare, nec formatas epistolas mittere, nec populum benedicere, nec ante episcopum in baptisterio aut in sacrario introire, nec presente episcopo infantem  tingere aut signare, nec penitentem sine preceptione episcopi sui reconciliare; nec eo presente, nisi illo [2 1Kb] iubente, sacramentum corporis et sanguinis Christi conficere, nec eo coram posito populum docere aut salutare, nec plebem exhortari; [3 1Kb] que omnia solis pontificibus deberi, tam ex superioribus, quam ex aliis Patrum constitutis, aut sacris canonibus, edocti estis. Et si necesse est quibusdam minus scientibus, doceri pleniter et instrui possunt,  ut per hoc et discretio graduum [4 1Kb] , et dignitatis fastigium summorum pontificum demonstretur. Similiter et de presbyteris hec habeantur, ut sine iussu [5 1Kb] proprii episcopi nil agant: quia quod rarum est, hoc et pulchrius esse uidetur. Et si nomen uilescit pontificum, omnis status perturbatur Ecclesie. Triplex itaque in hac parte reatus est, quod et prohibita agunt, et quod sacrum ministerium talis consortii uilitate polluitur, et episcoporum  iura soluuntur.

Quod autem solis [6 1Kb] Apostolis eorumque successoribus proprii sit officii tradere Spiritum sanctum, liber Actuum Apostolorum docet: presertim cum nullus ex septuaginta Discipulis, quorum isti in Ecclesia  speciem gerunt, legatur donum S. Spiritus per manus impositionem  tradidisse. Hec ergo, quia omni carent ratione, nullus deinceps usurpet aut consentiat sacerdotum, qui noluerit a nostro sacerdotali collegio separari. Nec quod a nobis extinguitur, et a predecessoribus nostris ac reliquis, ut dictum est, totius orbis episcopis iam extinctum est, apud aliquos tenebrosis [7 1Kb] seminetur radicibus: sed que male pullulasse noscuntur, radicitus euellantur, ne messem dominicam ulla corrumpant zizania. Ita enim fructum uberem Domini sacerdotes prestabunt, si ea, que natam segetem enecare consueuerunt, radicitus amputentur. Cesset ergo, cesset tot uicibus prohibita et damnata presumptio: nec imitentur summi sacerdotes  mulieres meretrices, que infantes suos prefata uoluptate aliis ad nutriendum tribuunt: sed ipsi nutriant, ipsi Domino suo fructum cum usura reddant, fructuososque manipulos ei cum gloria representent. Nam si Dominus leprosos, inter ceteras ouium suarum curas, tetigit et mundauit, cur nos eadem agere dedignamur? Aut cur nos ipsi, qui pastorale officium suscepimus, aliis alendas tradimus? maxime cum Dominus Petro preceptori nostro dixerit: Si diligis me, pasce oues meas: et multa alia, et his similia. Nam benedictio, quam predicti [8 1Kb] chorepiscopi ante suam prohibitionem, per manus impositionem dabant, magis nobis uidetur uulnus inferre, quam salutem. Et illi qui pontificatus apicem non habebant, quomodo ea, que non habebant, dare poterant?  quoniam nichil in [9 1Kb] dante erat, quod ille posset accipere. Aut quis hominum, licet et more humano loquamur, dare potest quod non habet? Presertim cum pontifices non erant, ea que solis pontificibus debentur, dare non poterant. Et propterea magis uulnerabant capita, que per manus impositionem tangebant; cum ea, que eis collata non erant, per aliquam benedictionem darent. Et ideo, quidquid ex supradictis ministeriis pontificalibus presumebant,  irritum erat, et nichil tactis proficiebat: sed magis, iuxta prophetam, maledictionem pro benedictione  conferebant. Quapropter per illam illicitam manus [1 1Kb] impositionem, ut paulo superius prelibauimus, uulneratum [2 1Kb] caput illi qui uidebantur aliquid accepisse, habebant. Et ubi uulnus infixum est, necesse est medicinam adhibere, qua infixa sanetur macula: id est, reiterari necessum est quod legitime actum aut collatum minime approbatur, si perfectum esse debebit. Nam quomodo honorem possit retinere, qui ab illo acceperit, qui potestatem dare legitime non habuit, inuenire non possum: cum ille, qui honorem pontificalem non habuit, pontificalia non potest iura tribuere: nec hoc sibi poterant uindicare, cuius capaces per hoc quod illis obstiterat,  non fuerunt. Huius ergo discussionis [3 1Kb] curam nobis specialiter uindicantes, ita misericordiam irrogamus, ut si qua forsitan de his commissa sunt, corrigantur, ne talia liceat ultra committi, et ne qua excusatio de ignoratione nascatur: quia ut nobis gratulationem facit Ecclesiarum status, salubri dispositione attributus uel adornatus; ita non leui nos merore contristat, quoties aliqua contra instituta canonum uel ecclesiasticam disciplinam presumpta aut commissa cognoscimus. Que si non qua debemus uigilantia resecemus, illi, qui nos speculatores esse uoluit, nos excusare non possumus; si eius Ecclesiam, que nobis generaliter commissa est, in quantum preualemus, puram a tam illicitis superstitionibus non custodiamus: quia non [4 1Kb] aliter unus  grex et unus pastor sumus, nisi, quemadmodum Apostolus docet, Idipsum dicamus omnes: Simus autem perfecti in eodem sensu et in eadem sapientia. Nec aliter ueri discipuli Domini erimus, nisi radicem [5 1Kb] amaritudinis sursum germinantem , ne nocere ualeat, aut episcopale ministerium uilescere faciat per eorum negligentiam, id est omnium sacerdotum, qui euellere mala, et meliora plantare sunt ab eo prepositi, unusquisque pro uiribus exstirpare festinet: et ipse qui pro suis ouibus est eterno iudici rationem redditurus, eas fouere et educare decertet. Si Domini desideramus esse discipuli, ipsius imitemur uestigia, ut de nobis dicatur: Ego sum Pastor bonus, et cognosco oues meas, et uoco eas nominatim, et cognoscunt me mee; et reliqua. Et  iterum monente [6 1Kb] Dominice uocis imperio, quo beatissimus apostolus Petrus trina repetitione mystice sanctificationis imbuitur, is Christi oues, qui Christum amat, diligenter et cum magna cura pascat: quoniam ipsius sancte sedis, cui per abundantiam diuine gratie presumus, amore et reuerentia coarctamur; ut tante superstitionis, que nullius  fulcitur auctoritate, periculum, quantum possumus, declinemus; ne beati magistri nostri Petri  et summi apostoli dilectio, qua se amatorem Dei esse testatus est, uana inueniatur in nobis: quoniam omnis negligenter pascens toties sibi commendatum Dominicum gregem, conuincitur summum non amare Pastorem, nec eius se uelle discipulum fieri, cuius exempla negligit imitari. Nam [7 1Kb] gratia prorsus maior acquiritur, si de commissis ouibus lucrum offerat Domino sollicitudo pastoris. Nam et beatum Iacob [8 1Kb] , qui pro uxoribus diu seruierat, dixisse meminimus: uiginti annis fui tecum: oues tue et capre steriles non fuerunt: arietes gregis tui non comedi, nec captum a bestia ostendi tibi. Ego damnum omne reddebam: et quidquid furto perierat, a me exigebus: die nocteque estu urebar et gelu: fugiebat somnus ab oculis meis. Si ergo sic laborat et uigilat qui pascit  oues Laban, quanto labore, quantisque uigiliis debet intendere, qui pascit oues Dei. Sed in his omnibus ipse nos instruat, qui pro suis dedit ouibus animam; et adiuuet nos, ut de his qui nobis commissi sunt [9 1Kb] , fructum multiplicem ac mensuram superfluentem ad eterna gaudia reportare concedat. Tantusque uos beati [10 1Kb] Petri Apostolorum principis amor incendat, ut in ouili ipsius, cui omnes creature sunt tradite, omnes taliter errantes et illicita atque prohibita presumentes, sanctis uestris studiis summo redintegrare cum desiderio festinetis: qualiter anime pretioso Christi sanguine redempte, eorum non pereant deceptione. Restat etiam, quod per ostium hi nequaquam subintrarunt, quia non habebant ostium per quod ingrederentur: quia   si nec episcopi sunt, et plusquam presbyteri esse ambiunt: per quod ostium intrabunt, cum hi tantum duo ordines in Ecclesia leguntur, nec amplius ad pastorale officium aliquod patet ostium, per quod pastor intret? Audite, fratres, non me, sed ipsam dicentem ueritatem: Qui non intrat per ostium in ouile ouium, sed ascendit aliunde, hic fur est et latro, et reliqua. Cum etiam egregius predicator dicat: Fundamentum aliud nemo potest ponere, preter id quod positum est: cum predicta duo fundamenta in Ecclesia tantum inueniantur posita, quidquid amplius positum in his inueniatur, stare nullatenus poterit. Et ideo, cum omnibus suis fundamentis, et actionibus, atque radicibus ut euellatur necesse est, ita ut amplius pullulare nec germinare  ualeat. Non ergo generet, et non faciat uobis, fratres, toties repetita locutio fastidium: quia summa necessitas est sepius prohiberi, quod toties, ut a uobis cognouimus, illicite usurpatur: et quoniam ueritas [11 1Kb] sepius exagitata, magis splendescit in lucem: et quod toties repetendo admonetur, minus usurpatur. Super his enim multa iam ab antecessoribus nostris dicta sunt: a quibus ipsi, sicut nunc a nobis, ita olim ab eis damnati et prohibiti sunt. Ideo sepius repetentes,  omnes monemus, ut uitent huiusmodi, et a talibus se abstineant, qui noluerint una cum eis a Sacerdotali ministerio, ut rebelles, fieri alieni. Quod ita demum probare poterimus, si tales extirpare, et non eis fauere decertaueritis: et ita in postmodum de tali re querela cessabit, quia [1 1Kb] contumelie studio fit, quidquid interdictum toties usurpatur. Omnia [2 1Kb] hec decretalia, et cunctorum predecessorum nostrorum constituta, que de ecclesiasticis ordinibus et canonum promulgata sunt disciplinis, ita a uobis et omnibus episcopis, ac cunctis generaliter sacerdotibus custodiri debere mandamus, ut si quis in illa commiserit, ueniam sibi deinceps nouerit denegari: quoniam occurreret ueritas, si falsitas displiceret. Et merito nos, qui summa Ecclesie tenere debemus  gubernacula, causa respicit, si silentio faueamus errori. Datum kalendis Iunii, [3 1Kb] Libio et Theodosio uiris clarissimis consulibus.



EPISTOLA Iu. Iubet ne per scripta in posterum, sed per legitimum accusatorem, quis ab eis iudicetur: et cause etiam iudicande omnes ad apostolicam sedem deferantur.

Uniuersis episcopis per Italie prouincias constitutis, Damasus episcopus, in Domino salutem.

Optaueram, dilectissimi [4 1Kb] , pro nostri caritate collegii, omnes Domini sacerdotes  unum esse cor et animam unam, atque in una deuotione persistere, nec quemquam sacerdotum, gratia aut formidine secularium deprauari, aut  a uia ueritatis quoquo modo abscedere. Sed quia multa que corrigi possunt, proueniunt, et superat culpa delinquentium misericordia Dei: atque ideo suspenditur ultio, ut possit locum habere correctio. Relatum est enim ad sedem [5 1Kb] apostolicam, uos accusationes fratrum per scripta suscipere absque legitimo accusatore. Quod deinceps in omni orbe terrarum fieri apostolica auctoritate prohibemus, et quod nuper factum est, absque nulla retardatione corrigi rogamus: nec umquam prius per scripta, eorum qui accusantur [6 1Kb] , causam discutere liceat, quam [7 1Kb] per querulantium [8 1Kb] institutiones uocati canonice ad synodum ueniant, et presens per presentem agnoscat ueraciter et intelligat, que ei obiiciuntur. Quod bene et per sapientiam Salomonis dicitur: Antequam scruteris, ne reprehendas:  intellige prius, et tunc increpa. Antequam audieris, ne respondeas. Et licet apertissima sit contrariorum reprehensio: uerumtamen oportet his, qui dati sunt ad eorum examinationem, ordinem seruari ab his [9 1Kb] , qui secundum Deum perscrutari deputati sunt,  quatenus ita cum operatione cooperante inueniamus et confessorem Deum, qui dicit: Ubi duo sunt uel tres congregati in nomine meo, ibi sum in medio eorum. Nam et Dominus noster iehsu Christus Iudam [10 1Kb] furem esse sciebat: sed quoniam non est presentialiter accusatus, ideo non est eiectus. Nec uos ullo modo agere oportet, quod ille noluit facere. Leges enim seculi accusatores presentes exigunt, et non per scripta absentes. Unde canonica patrum constituta [11 1Kb] non semel, sed sepissime clamant, nec accusationes nec testimonia ullum per scripta posse proferre: nec de aliis negotiis quicumque testimonium dicant, nisi de his que sub presentia eorum acta esse noscuntur. Similiter et qui alium accusare [12 1Kb] elegerit, presens [13 1Kb] , per se, et non per alium accuset,  inscriptione uidelicet premissa. Neque ullus umquam iudicetur, antequam legitimos accusatores presentes habeat, locumque defendendi accipiat ad abluenda crimina. Curandum namque est, ne ira quemquam subripiat, faciatque citius omne, quod non licet. Omnipotens Deus hec uos et cuncta diuina mandata et apostolica precepta custodientes, in cunctis actibus uestris celestis brachii extensione protegat, atque ad celestis remunerationem patrie cum multiplici animarum fructu perducat. Amen. Data tertio idus aprilis, [14 1Kb] Siricio et Ardabure uiris clarissimis consulibus [15 1Kb] .



EPISTOLA u. AD HIERONYMUM PRESBYTERUM.

 Damasus episcopus fratri et compresbytero Hieronymo in Domino salutem.

Dum multa corpora librorum in meo arbitrio allata fuissent, contigit, ut in librum Psalmorum in meo animo festinus cognoscerem detineri, et memoriam capacitatis mee imbuere. Cogitaui, frater amantissime et in Christo semper sacerdos, ut secundum Septuaginta interpretes et presbyteros, id est, Matthiam et Ptolomeum, Muchium, Sacreum, Hydronium, Pamphylum, Zoastiten, Didymum, Sanium, Epiphanium, Ciatrem, Simonem, et ceteros, in quantum nostra recurrit conscientia, de Septuaginta inuenire uestigia. Peto etiam tuam caritatem, ut sicut a rectore tuo Alexandro episcopo nostro didicisti, Grecorum psallentiam ad nos dirigere tua fraternitas  delectetur: qui tante apud nos simplicitatis indago est, ut tantum in die Dominica Apostoli epistola una recitetur, et Euangelii capitulum unum dicatur: et nec psallentium mos tenetur, nec hymni decus in ore nostro cognoscitur. Peto ergo per fratrom  et compresbyterum nostrum Bonifacium, ut lubeat Fraternitas tua rei huius nobis aperire uestigia. Missa u kalendas Nouembris, per Bonifacium presbyterum Hierosolymam.



EPISTOLA uI. Damasus episcopus urbis Rome Hieronymo Presbytero.

Gaudet Ecclesia tuo fonte iam satiata, et amplius sitit curiositas temporum sacerdotalium, ut quod dignum est, cognoscatur, quod indignum respuatur. uerum gesta pontificum, que potuimus reperire  nostre sedis studio, ad tuam caritatem gaudentes direximus. Ora pro nobis ad sanctam resurrectionem frater, et compresbyter. uale in Christo Deo et Domino nostro. Data X kal. Iunii, et accepta uI kal. Octobris missa de Roma Hierosolymam.

In nomine Domini incipit series pontificum Romanorum, qui in sede beati Petri apostoli ab ipso usque ad hoc tempus sederunt.

Beatus Petrus princeps Apostolorum, natione Galileus, de uico Bethsarda, filius Iobii, frater Andree, etc.




ANNO DOMINI CCLuIII.
CATALOGUS ROMANORUM PONTIFICUM SUB LIBERIO DESCRIPTUS; CUI ACCEDUNT IN CONFIRMATIONIS uICEM DUO MARTYROLOGIA ECCLESIAE ROMANAE NEC NON CALENDARIUM ANTIQUISSIMUM ECCLESIAE CARTHAGINENSIS.






PROeMIUM Ex capite quarto citati operis excerptum, notionesque preuias gallico sermone concinnatas exhibens.


Exploratis anterioribus de successione Romanorum pontificum monumentis, catalogum de quo agitur illustrandum in hunc modum aggrediuntur doctissimi auctores.

Iusqu'ici nous n'auons pu consulter les archiues de l'Église Romaine elle-même sur la succession des pontifes. Les rauages des persécutions et plus encore l'iniure des temps nous ont priués de tous les documents antérieurs au quatrième siècle, mais non sans un dessein profond de la diuine Prouidence. Il était beau que la première page des annales du Siége Apostolique, manquant en ses propres archiues, se  retrouuât dans les traditions de toutes les Églises, et qu'auant même que Rome chrétienne eût trouué le loisir de rédiger ses chroniques domestiques, les histoires ecclésiastiques rendissent témoignage de sa haute action durant trois siècles sur les églises.

La paix donnée au Christianisme par Constantin, entre autres auantages, apporta celui d'une stabilité tranquille à l'aide de laquelle il deuint possible de dresser des mémoires et de recueillir mille traditions dont la persécution de Dioclétien auait fait périr les titres, ou qui du moins, faute d'être enregistrées dans les chroniques plus générales, couraient risque de disparaître auec les monuments isolés sur lesquels elles reposaient. L'existence des chrétiens n'était plus furtiue et précipitée; ils habitaient désormais en  repos un monde que iusqu'alors ils n'auaient fait que trauerser en toute hâte: l'Église auait une place, et la première, dans les annales de l'humanité. Ce fut  l'idée qu'Eusèbe uoulut rendre dans sa Chronique où il groupe autour de l'histoire sacrée et ecclésiastique les ères, les olympiades, les royaumes, les dynasties, en sorte que c'est merueille de uoir tous les fastes de la terre s'épuiser les uns après les autres, tandis que l'Église iudaïque, puis l'Église chrétienne, trauersent maiestueusement les âges.

De toutes parts on se liurait à la recherche des origines et des antiquités, et, comme nous l'auons uu précédemment, l'Occident uoulut auoir sa uersion latine de la Chronique d'Eusèbe, en attendant qu'il pût lui-même explorer en grand la science des temps. Une raison qui portait non moins puissamment les chrétiens en ce genre de trauaux était la supputation de la fête de Pàques, question du plus haut intérêt  religieux dans tous les temps, mais surtout alors où elle auait été l'obiet de uiues controuerses, et qui nécessitait pour sa solution de profondes inuestigations dans la chronologie aussi bien que de doctes obseruations astronomiques. C'est ainsi que, dès le siècle précédent, Saint Hippolyte, en composant son Cycle Pascal, auait été conduit à consigner ses recherches dans une uéritable Chronique. Tout se réunissait donc à cette époque pour engager les chrétiens à recueillir leurs monuments primitifs; c'est aussi celle où fut dressée la Chronique qui fait le suiet de ce chapitre.

En 1634, le P. Gilles Boucher, sauant Iésuite, publia à Anuers un célèbre commentaire sur le Cycle Pascal de uictorius d'Aquitaine  , et parmi  les monuments qu'il inséra dans cet ouurage, on remarque surtout cinq opuscules chronologiques du plus haut intérêt, et que l'auteur attestait auoir extraits  d'un même manuscrit. Le premier était une suite de Fastes Consulaires depuis Antonin secundo, et Géta, iusqu'à Constance Auguste septimo et Constance César tertio. Le second était une liste des Préfets de Rome depuis Lollianus, en charge sous ie consulat de ualérien secundo et Gallien, iusqu'à uitrasius Orfitus sous celui des deux Constance cidessus nommés; ce qui reuient à l'an 354. Le troisième, un ancien Calendrier Ecclésiastique contenant la fête et le iour mortuaire de plusieurs saints martyrs et éuêques de Rome dont le dernier est le Pape saint Iules, mort l'an 352. Le quatrième est la Chronique des Papes qui fait le suiet de ce chapitre, laquelle ua iusqu'à Libère, dont elle annonce l'auénement sous les consuls Constance quinto et Constance  César, sans marquer sa mort, arriuée l'an 366, parce que sans doute il uiuait encore. Le cinquième enfin est un ancien Calendrier ciuil qui marque les naissances des principaux Césars, et s'arrête à Constance, qui s'y trouue qualifié non Diuus comme les autres, mais Dominus, comme uiuant encore au moment où fut dressé ce calendrier. On sait que Constance mourut en 361. Ainsi donc, ces cinq monuments ont dû être écrits dans l'espace d'enuiron dix ans, sauoir, de l'an 354 à l'an 364. Il est clair qu'ils se prêtent un mutuel appui, et que, si on ne peut déterminer l'auteur qui les a composés, il faut du moins reconnaître, auec le P. Boucher et l'uniuersalité des doctes, que leur époque est incontestablement fixée au milieu du quatrième siècle.

 De ces cinq monuments, le quatrième est le seul qui doiue nous occuper spécialement. Il contient les noms des Papes depuis saint Pierre iusqu'à Libère, auec leurs années distinguées par les consuls et quelques autres particularités dont nous discuterons plus tard l'authenticité. En un mot, ce monument est d'une importance uéritablement graue, et mérite toute notre attention; car, de l'aueu de Pearson, »si l'on peut trouuer quelque certitude de ces temps chez les chronologistes latins, c'est dans cet ancien catalogue qu'il la faut aller chercher«  .

Toutefois auant d'examiner quel degré de confiance nous deuons donner à cette fameuse chronique que nous appellerons désormais le Catalogue de Libère, par la raison qu'elle s'arrête aà ce Pape, nous  consacrerons quelques pages à faire l'histoire de sa découuerte et de sa publication.

Ce monument précieux, qui était demeuré manuscrit iusqu'en 1634, que le P. Boucher le publia pour la première fois, auait déià auant cette époque attiré  l'pattention des sauants qui s'étaient trouués à portée de le consulter. Le premier que l'on trouue en auoir fait usage est Spiesshammer, plus connu dans le monde de la science sous le nom de Cuspinien. Dans son commentaire sur la Chronique de Cassiodore, il s'en seruit à cause des fastes consulaires qu'il renferme, et l'inséra presque en entier, mais par parties, dans son commentaire à mesure qu'il en auait besoin. Il le qualifie d'opuscule très-ancien  , et parle en diuers endroits des quatre autres qui lui étaient ioints, et qu'a publiés pareillement le P. Boucher. Le manuscrit de Cuspinien, qui semble auoir été l'original des diuerses copies dont nous parlerons, aurait, à ee qu'il paraît, été primitiuement entre les mains d'un conseiller priué du roi catholique que le P. Boucher  nomine en latin Assonuillius, lequel l'auait recu de Iean Brenner, secrétaire du même prince, et membre du sénat de Luxembourg  . Quoi qu'il en solt, ce manuscrit original n'existe plus depuis longtemps  .

Henschenius  a prétendu qu'Onuphre Panuini auait eu aussi entre les mains le catalogue de Libère lorsqu'il trauaillait à Rome sur les Fastes consulaires, uers le milieu du seizième siècle; Pagi a cru la même chose, ainsi qu'il s'en explique dans sa Critique de Baronius  , mais ils se sont trompés l'un et l'autre. Emmanuel de Schelstrate atteste dans son grand ouurage sur l'Antiquité Ecclésiastique auoir trouué dans la Bibliothèque uaticane à laquelle il se trouuait préposé uers la fin du dix-septième siècle, un index des liures et manuscrits dont s'était serui  Panuini dans son trauail sur les fastes consulaires, et il déclare qu'il n'y est fait mention d'autre catalogue des Papes que du Liber pontificalis  .

uoici maintenant quelque chose de plus certain. uers l'an 1620, Nicolas Fabry de Peiresc, conseiller au parlement d'Aix, homme d'une uéritable érudition, reçut d'un magistrat d'Arras la communication d'un manuscrit précieux sur lequel se trouuait le catalogue de Libère, auec les quatre autres opuscules, monuments dont Peiresc uante l'importauce dans une lettre que Pagi a inserée en substance à l'endroit de sa Critique que nous auons déià cité. Peiresc qui, d'après l'intention expresse de son correspondant d'Arras, deuait seulement prendre copie du manuscrit et le renuoyer ensuite, remplit fidèlement  cette double condition, mais il ne fit point iouir le public du fruit de cette découuerte.

Pagi parle encore de deux autres copies du catalogue de Libère qui auraient existé manuscrites à Paris, dans le courant du dix-septième siècle: l'une  à la bibliothèque des Chanoines Réguliers de Saint-uictor, inscrite au catalogue sous ce titre: Chronica Damasi; mais elle auait disparu depuis, sans qu'on sût ce qu'elle était deuenue; l'autre, dans la bibliothèque des Iésuites du collége Louis-le-Grand, òu elle auait été déposée par le P. Sirmond. Elle était d'ailleurs conforme en tout à celle publiée par les Bollandistes, suiuant l'attestation qu'en fit le P. Hardouin lui-même au P. Pagi.

Le P. Boucher est donc le premier qui, non content de se seruir du précieux monument qui nous occupe, ait songé à admettre le public dans sa confidence, en publiant à part et en entier le fameux cataloge dont Cuspinien n'auait inséré que des lambeaux détachés dans l'ouurage que nous auons cité.  En octobre 1632, étant uenu de Liége à Anuers pour traiter auec la maison Plantin de l'impression de son traitée de Doctrina temporum, il se trouua naturellement en rapport auec le P. Bollandus. Celui-ci, dans l'intention d'aider son confrère dans l'explication du cycle de uictorius, qui faisait l'obiet de cette publication, lui communiqua une copie prise autrefois par le P. Rosweid sur le manuscrit que Cuspinien auait eu entre les mains, et cette copie renfermait précisément les cinq opuscules chronologiques qui nous occupent  . L'original était dès lors égaré; mais le P. Boucher n'en crut pas moins deuoir donner en entier, dans son trauail sur uictorius, ces diuerses pièces, et ce fut par lui que le monde sauant en entra uéritablement en possession.

 En 1675, on uit paraître à Anuers une nouuelle édition, du catalogue de Libère, par les soins du P. Henschenius, en tête du premier tome d'auril des Acta Sanctorum. On remarqua dans cette nouuelle édition qui fut répétée de mot à mot par le P. Papebrock, dans son Conatus chronologico-historicus ad catalogum Pontificum Romanorum, quelques uariantes assez graues auec le texte publié par le P. Boucher. Pagi semble uouloir les attribuer à des corrections qu'Henschenius se serait permis de faire à la lecon du manuscrit; mais cette coniecture paraît perdre beaucoup de son importance, s'il est démontré que le P. Boucher aurait établi son texte non-seulement d'après le manuscrit des Bollandistes, mais aussi d'après un autre qui se conserue à la bibliothèque  impériale de uienne. Dans ce cas, Henschenius et Papebrock publiant leur manuscrit d'Anuers auec exactitude, deuaient par cela même présenter dans leur lecon quelques différences auec celle qui aurait été dressée sur deux manuscrits au lieu d'un.

Quant au manuscrit du catalogue de Libère conserué à la bibliothèque de uienne, entre les mss. latins, no 56, il a été publié par Schelstrate dans son  Antiquitas illustrata, et l'on ne saurait manquer d'être frappeé de l'indentité qui règne entre son texte et celui du P. Boucher. Ils ont aussi cela de commun qu'ils suppléent de la même manière à plusieurs lacunes qui se rencontrent dans l'édition d'Henschenius. Il est donc impossible que le P. Boucher, dont les relations scientifiques étaient très-étendues, n'ait pas eu communication du manuscrit de uienne: autrement, comment ses diuergences auec celui d'Anuers se retrouueraient-elles reproduire les propres paroles du premier? Lambecius auait prétendu que le manuscrit de uienne était le plus ancien de tous, et que celui dont Cuspinien s'était serui n'en était qu'une copie  . Schelstrate, aidé du P. Conrad Ianning, l'un des Bollandistes, a renuersé l'assertion de l'illustre  bibliographe. Ces deux sauants ont prouué que le manuscrit de uienne n'auait pas en 1688 plus de trois ou quatre centsans, et qu'il était, aussi bien que celui d'Anuers, une copie d'un original plus ancien  . Maintenant ce manuscrit original, source de ceux d'Anuers et de uienne, est-ce bien celui qu'ont en entre les mains Cuspinien et Peiresc? Nous ne pouuons guère en douter. Le P. Boucher luimême ne l'a-t-il pas eu à sa disposition, plutôt que la copie de la bibliothèque de uienne? Nous ne sauons trop que répondre à cette question. Tout ce qu'il y a de certain, c'est que ces diuerses copies, diuergentes, il est urai, en quelques détails non essentiels, et d'accord sur la presque totalité de l'ensemble, en même temps qu'elles démontrent l'existence  d'un original commun, font uoir clairement qu'on ne les doit point croire l'euure d'un faussaire. Aussi n'est-il iamais uenu dans l'esprit de personne de croire qu'on eût fabriqué à plaisir la Chronique de Libère.

Outre Schelstrate, qui a reproduit le texte de cet opuscule, suiuant le manuscrit de uienne, en son premier tome de l'Antiquitas illustrata, et Henschenius en tête du premier tome d'Auril des Acta Sanctorum, nous ne connaissons plus que du Cange, dans les pièces iustificatiues, du Chronicon paschale, et Bianchini, à la tête du deuxième uolume de l'édition d'Anastase, qui se soient faits éditeurs du catalogue de Libère; encore ces deux derniers se sont-ils contentés de reproduire simplement le texte, tel qu'il  est donné par le P. Boucher.

Nous réduisons donc à trois les éditions proprement dites, sauoir: celle du P. Boucher, celle du P. Henschenius et celle de Schelstrate, et pour que le lecteur soit à même d'en balancer l'autorité, nous les établissons ci-après toutes les trois sous un même coup d'eil auec les notes dont les ont enrichies les trois sauants éditeurs auxquels nous les deuons.





CATALOGUS ROMANORUM PONTIFICUM. [1Kb]



LECTIO AEGIDII BOUCHERII.
Commentar. in uictorii Aquitani Canonem Paschalem, pag. 269, Antuerpie. Plantin. 1634.

Catalogus hic ad Callistum usque confusior et uitiosus est: post illum paulo distinctior, maxime post Lucium.

IMPERANTE TIBERIO Cesare, passus est Dominus noster iehsu Christus, duobus Geminis Consulibus, uIII Kalendas Aprilis, et post adscensum eius, Beatissimus Petrus Episcopatum suscepit. Ex quo tempore per successionem dispositum, quis Episcopus, et quot annis prefuit, uel quo imperante.

PETRUS, annis uiginti quinque, mense uno, diebus nouem. Fuit temporibus Tiberii Cesaris, et Caii, et Tiberii Claudii, et Neronis, a Consulatu uinicii et Longini usque Neronis et ueteris [1 1Kb] . Passus autem cum Paulo die tertia Kalendas Iulias, consulibus SS. imperante Nerone.

LINUS annis duodecim, mensibus quatuor, diebus duodecim. Fuit temporibus Neronis a Consulatu Saturnini et Scipionis usque Capitone et Rufo.

CLEMENS annis nouem, mensibus undecim, diebus duodecim. Fuit temporibus Galbe et uespasiani, a Consulatu Trachali et Italici, usque uespasiano uI et Tito.



CLETUS annis sex, mensibus duobus, diebus decem. Fuit temporibus uespasiani et Titi, et initio Domitiani, a Consulibus uespasiano uIII et Domitiano u, usque Domitiano IX et Rufo.

ANACLETUS annis duodecim, mensibus decem, diebus tribus. Fuit temporibus Domitiani, a Consulibus Domitiano X, et Sabino, usque Domitiano XuII et Clemente.

EuARISTUS [2 1Kb] annis tredecim, mensibus septem, diebus duobus. Fuit temporibus nouissimis Domitiani, et Nerue, et Traiani; a Consulatu ualentis et ueri, usque Gallo et Bradua.

ALEXANDER annis septem, mensibus duobus, die uno. Fuit temporibus Traiani, a Consulatu Palme et Tulli usque ueliano [3 1Kb] et uetere.

SIXTUS annis decem, mensibus tribus, diebus uiginti uno. Fuit temporibus Hadriani, a Consulatu Nigri et Aproniani, usque uero III, et Ambibulo.

TELESPHORUS annis undecim,  mensibus tribus, diebus tribus. Fuit temporibus Antonini Macrini, a Consulatu Titiani et Gallicani, usque Cesare et Balbino.

HYGINUS annis duodecim, mensibus tribus, diebus sex. Fuit temporibus ueri, a Consulatu Gallicani et ueteris, usque Presente et Rufino.



PIUS annis uiginti, mensibus quatuor, diebus uiginti uno. Fuit temporibus Antonini Pii, a Consulatu Clari et Seueri, usque duobus Augustis. Sub huius Episcopatu frater eius Hermes librum scripsit, in quo mandatur, contineturque quod ei precepit Angelus, cum uenit ad eum in habitu pastoris.

SOTER annis nouem, mensibus tribus, diebus duobus. Fuit temporibus Antonini et Commodi, a Consulatu ueri et Erenniani, usque Paterno et Bradua.



uICTOR annis nouem, mensibus duobus, diebus decem. A Consulatu Saturnini et Galli, usque Prescate et Extricato.



CALLISTUS annos quinque, menses duos, dies decem. Fuit temporibus Macrini et Heliogabali, a Consulatu Antonini et Aduenti, usque Antonino III et Alexandro.

URBANUS annos octo, menses undecim, dies duodecim. Fuit temporibus Alexandri a Consulatu Maximi et Aeliani, usque Agricola et Clementino.

PONTIANUS annis quinque, mensibus duobus, diebus septem. Fuit temporibus Alexandri, a Consulatu Pompeiani et Peligniani. Eo tempore Nepotianus [1 1Kb] Episcopus et Hippolitus Presbyter exules sunt deportati in insulam nociuam Sardiniam, Seuero et Quintiano Consulibus. In eadem insula discinctus est Iu Kalendas Decembris, Consulibus SS.

ANTEROS mense uno, diebus decem. Dormit III. Nonas Ianuarii, Maximo et Africano Consulibus.

FABIANUS annos quatuordecim, mensem unum, dies decem. Fuit temporibus Maximini, et Gordiani, et Philippi. A Consulatu Maximini et Africani, usque Decio II, et Grato. Passus XII. Kalendas februarii.  Hic regiones diuisit Diaconibus: et multas fabricas per cemeteria fieri iussit. Post passionem eius, Moyses et Maximus Presbyteri, et Nicostratus Diaconus comprehensi sunt, et in carcerem missi. Eo tempore superuenit Nouatus ex Africa; et separauit de Ecclesia Nouatianum, et quosdam confessores, postquam Moyses in carcere defunctus est, qui fuit ibi menses undecim, dies undecim.

CORNELIUS annos duos, menses tres, dies decem. A Consulibus Decio Iu. et Decio II. usque Gallo et uolusiano. Sub Episcopatu eius Nouatus extra Ecclesiam ordinauit Nouatianum in urbe Roma, et Nicostratum in Africa. Hoc facto, Confessores qui se separauerunt a Cornelio, cum Maximo Presbytero, qui cum Moyse fuit, ad Ecclesiam sunt reuersi; post hoc Centumcellis expulsi. Ibi cum gloria dormitionem accepit.

LUCIUS annos tres, menses octo, dies decem. Fuit temporibus Galli et uolusiani, usque ualeriano III, et Gallieno II. Hic exul fuit, et postea nutu Dei incolumis ad Ecclesiam reuersus est [1 1Kb] , tertio Nonas Martias, Consulibus SS.

STEPHANUS annos quatuor, menses duos, dies uiginti unum. Fuit temporibus ualeriani et Gallieni, a Consulatu uolusiani et Maximini, usque ualeriano III et Gallieno II.

SIXTUS annis duobus, mensibus undecim, diebus sex. Cepit a Consulatu Maximi et Glabrionis, usque Tusco et Basso, et passus est uIII Idus Augusti, a Consulatu Tusci et Bassi, usque in die XII Kalendas Augusti, Aemiliano et Basso Consulibus.

DIONYSIUS annis octo, mensibus duobus, diebus quatuor. Fuit temporibus Gallieni, ex die undecimo Kalendarum Augusti, Aemiliano et Basso Consulibus, usque in diem septimum Kalendas Ianuarii, Consulibus Claudio et Paterno.

FELIX annis quinque, mensibus undecim, diebus uiginti quinque. Fuit temporibus Claudii et Aureliani: a Consulatu Claudii et Paterni, usque in Consulatum Aureliani II. et Capitolini.

EUTYCHIANUS annis octo, mensibus undecim, diebus tribus. Fuit temporibus Aureliani, a Consulatu Aureliani III et Marcellini, usque in diem uII Idus Decembris, Caro II et Carino Consulibus.

CAIUS annis duodecim, mensibus quatuor, diebus septem. Fuit temporibus Cari et Carini, ex die XuI Kalendas Ianuarii, Consulibus Caro II et Carino, usque in X Kalendas Maii, Diocletiano uI et Constantio II Consulibus.

MARCELLINUS annis octo, mensibus  tribus, diebus uiginti quinque. Fuit temporibus Diocletiani et Maximiani, ex die pridie Kalendas Iulias: a Consulibus Diocletiano uI, et Constantio II, usque in Consulatum Diocletiani IX, et Maximiani uIII. Quo tempore fuit persecutio et cessauit Episcopatus annis uII [1 1Kb] , mensibus uI, diebus XXu.

MARCELLUS anno uno, mensibus septem. diebus uiginti. Fuit temporibus Maxentii, a Consulatu X et Maximiano [2 1Kb] , usque post Consulatum X, et septimum.

EUSEBIUS menses quatuor, dies sedecim, a XIu. Kalendas Maias, usque in diem XuI Kalendas Septembris.

MILTIADES annis tribus, mensibus sex, diebus nouem, ex die sexto Nonas Iulias, a Consulatu Maximiano uIII solo; quod fuit mense septembri, uolusiano et Rufino, usque in III Idus Ianuarii, uolusiano et Anniano Consulibus.

SYLuESTER annis uiginti uno, mensibus undecim. Fuit temporibus Constantini, a Consulatu uolusiani et Anniani, ex die pridie Kalendas Februarii, usque in diem Kalendarum Ianuariarum, Constantio et Albino Consulibus.

MARCUS menses octo, dies uiginti. Et hic fuit temporibus Constantini, Nepotiano et Facundo Consulibus ex die Xu Kalendas Februarias, usque in die Nonarum Octobrium, Consulibus SS.

IULIUS annos quindecim, mensem unum, dies undecim. Fuit temporibus Constantini, a Consulatu Feliciani et Titiani, ex die uIII. Idus Februarii, in diem pridie Idus Aprilis, Constantio u, et Constantio Cesare Consulibus. Hic multas fabricas fecit: Basilicam in uia Portense, milliario III. Basilicam in uia Flaminia, milliario II. que appellatur ualentini. Basilicam Iuliam, que est regione uII, iuxta forum Diui Traiani: Basilicam trans Tiberim, regione XIu iuxta Callistum: Basilicam in uia Aurelia, milliario III ad Callistum.

LIBERIUS fuit temporibus Constantii, ex die XI. Kal. Iunias, in diem. . . . . . a consulibus Constantio u, et Constantio Cesare.





LECTIO P. GOTOFREDI HENSCHENII.
Acta Sanctor. Aprilis, tom. I.--- Diatriba preliminaris in Catalogos ueteres Rom. Pontificum, ex antiquissimis codicibus MSS. acceptos, pag. 4.


Imperante Tiberio Cesare passus est Dominus noster iehsu Christus, duobus Geminis Consulibus, uIII Kalendas Aprilis, et post ascensum eius, Beatissimus Petrus Episcopatum suscepit. Ex quo tempore per successionem dispositum, quis Episcopus, et quot annis prefuit, uel quo imperante.

Petrus annis uiginti quinque, mense uno, diebus nouem. Fuit temporibus Tiberii Cesaris, et Caii, et Tiberii Claudii, et Neronis; a Consulatu uinicii et Longini, usque Nerue et uestini. Passus autem cum Paulo die tertia Kalendas Iulias. Consulibus supradictis, imperante Nerone.

Linus annis duodecim, mensibus quatuor, diebus decem. Fuit temporibus Neronis a Consulatu Saturnini et Scipionis usque Capitone et Rufo.

Clemens annis nouem, mensibus undecim, diebus duodecim. Fuit temporibus Galbe et uespasiani, a Consulatu Trachali et Italici, usque uespasiano uII et Tito.

Cletus annis sex, mensibus duobus, diebus septem. Fuit temporibus uespasiani et Titi, et initio Domitiani, a Consulibus uespasiano uIII et Domitiano uI, usque Domitiano IX et Rufo.

Anacletus annis duodecim, mensibus decem, diebus tribus. Fuit temporibus Domitiani, a Consulibus Domitiano X et Sabino, usque Domitiano XuII et Clemente.

Euaristus annis tredecim, mensibus septem, diebus duobus. Fuit temporibus nouissimis Domitiani, et Nerue et Traiani; a Consulatu ualentis et ueri, usque Gallo et Bradua.

Alexander annis octo, mensibus duobus, die uno. Fuit temporibus Traiani, a Consulatu Palme et Tulli, usque Aeliano et uetere.

Sixtus annis decem, mensibus tribus, diebus uiginti uno. Fuit temporibus Hadriani, a Consulatu Nigri et Aproniam, usque uero III, et Ambibulo.

Telesphorus annis undecim,  mensibus tribus, diebus tribus. Fuit temporibus Hadriani, a Consulatu Titiani et Gallicani, usque Cesare et Balbino.

Hyginus, annis duodecim, mensibus tribus, diebus sex. Fuit temporibus. . . . . . . . .

Anicetus annis. . . . . a Consulatu Gallicani et ueteris, usque Presente et Rufino.

Pius annis Xu, mensibus Iu, diebus XX. Fuit temporibus Antonini Pii, a Consulatu Clari et Seueri usque duobus Augustis. Sub huius Episcopatu frater eius Hermes librum scripsit, in quo mandatur contineturque quod ei precepit Angelus, cum uenit ad eum in habitu pastoris.

Soter annis nouem, mensibus tribus, diebus duobus. Fuit temporibus. . . . . . . . . .

Eleutherius annis. . . Fuit temporibus Antonini et Commodi, a Consulatu ueri et Erenniani, usque Paterno et Bradua.

uictor annis nouem, mensibus duobus, diebus decem. . . . . . . . . . . . . . . .

Zephyrinus annis. . . . A Consulatu Saturnini et Galli, usque Presente et Extricato.

Callistus annos quinque, menses duos, dies decem. Fuit temporibus Macrini et Heliogabali, a Consulatu Antonini et Aduenti, usque Antonino III et Alexandro.

Urbanus annos octo, menses undecim, dies duodecim. Fuit temporibus Alexandri a Consulatu Maximi et Aeliani, usque Agricola et Clementino.

Pontianus annos quinque, menses duos, dies septem. Fuit temporibus Alexandri, a Consulatu Pompeiani et Peligniani. Eo tempore Pontianus Episcopus et Hippolitus Presbyter exules sunt deportati in insulam nociuam Sardiniam, Seuero et Quintiano Consulibus. In eadem insula discinctus [2 1Kb] est Iu Kalendas Octobris, et loco eius ordinatus est Anteros XI Kalendas Decemb. Consulibus suprascriptis.

Anteros mense uno, diebus decem. Dormit III Nonas Ianuarii, Maximino et Africano Consulibus.

Fabianus annos quatuordecim, menses undecim, dies decem. Fuit temporibus Maximini et Gordiani et Philippi, a Consulatu Maximini et Africani, usque Decio II et Grato. Passus XIII Kalend. Februarii.  Hic regiones diuisit Diaconibus, et multas fabricas per cemeteria fieri iussit. Post passionem eius, Moyses et Maximus Presbyteri et Nicostratus Diaconus comprehensi sunt, et in carcerem missi. Eo tempore superuenit Nouatus ex Africa, et separauit de Ecclesia Nouatianum et quosdam confessores, postquam Moyses in carcere defunctus est: qui fuit ibi menses undecim, dies undecim.

Cornelius annos duos, menses tres, dies decem, a Consulibus Decio II et Decio, usque Gallo et uolusiano. Sub Episcopatu eius Nouatus extra Ecclesiam ordinauit Nouatianum in urbe Roma, et Nicostratum in Africa. Hoc facto, Confessores qui se separauerunt a Cornelio, cum Maximo Presbytero, qui cum Moyse fuit, ad Ecclesiam sunt reuersi. Post hoc Centumcellis expulsus, ibi cum gloria dormitionem accepit.

Lucius annos tres, menses octo, dies decem. Fuit temporibus Galli et uolusiani, usque ualeriano III et Gallieno II. Hic exul fuit et postea nutu Dei ad Ecclesiam reuersus.  Tertio nonas Martii, Consulibus suprascriptis.

Stephanus annos quatuor, menses duos, dies uiginti unum. Fuit temporibus ualeriani et Gallieni, a Consulatu uolusiani et Maximini, usque ualeriano III et Gallieno II.

Sixtus annis duobus, mensibus undecim, diebus sex. Cepit a Consulatu Maximi et Glabrionis, usque Tusco et Basso, et passus est uIII Idus Augusti  a Consulatu Tusci et Bassi usque in diem XII Kalendas Augusti, Aemiliano et Basso Consulibus.

Dionysius annis octo, mensibus duobus, diebus quatuor. Fuit temporibus Gallieni ex die undecimo Kalendarum Augusti, Aemiliano et Basso Consulibus, usque in diem septimum Kalendas Ianuarii, Consulibus Claudio et Paterno.

Felix annis quinque, mensibus undecim, diebus uiginti quinque. Fuit temporibus Claudii et Aureliani, a Consulatu Claudii et Paterni, usque in Consulatum Aureliani II et Capitolini.

Eutychianus annis octo, mensibus undecim, diebus tribus. Fuit temporibus Aureliani, a Consulatu Aureliani III et Marcellini, usque in diem uII Idus Decembris, Caro II et Carino Consulibus.

Caius annos duodecim, mensibus quatuor, diebus septem. Fuit temporibus Cari et Carini, ex die XuI Kalendas Ianuarii, Consulibus Caro II ex Carino, usque in X Kalendas Maii, Diocletiano uI et Constantio II Consulibus.

Marcellinus annis octo, mensibus  tribus, diebus uiginti quinque. Fuit temporibus Diocletiani et Maximiani, ex die pridie Kalendas Iulias, a Consulibus Diocletiano uI et Constantio II, usque in Consulatum Diocletiani IX et Maximiani uIII. Quo tempore fuit persecutio et cessauit Episcopatus annos Iu, mensibus sex, diebus uiginti quinque.

Marcellus anno uno, mensibus septem, dies uiginti. Fuit temporibus Maxentii a Consulatu  X et Maximiani  uII, usque post Consulatum X et uII.

Eusebius menses quatuor, dies sedecim, a XIu Kalend. Maias usque in diem XuI Kalendas Septembris.

Miltiades annis tribus, mensibus sex, diebus nouem [3 1Kb] , et die sexto Nonas Iulias, a Consulatu Maximiano uIII solo, quod fuit mense Septembri, uolusiano et Rufino, usque in III Idus Ianuarii, uolusiano et Aniano Coss.

Siluester annis uiginti uno, mensibus undecim. Fuit temporibus Constantini, a Consulatu uolusiani et Anniani, ex die pridie Kalendas Februarii, usque in diem  Kalendarum Ianuariarum, Constantino et Albino Coss.

Marcus menses uIII, dies XX. Fuit temporibus Constantini, Nepotiano et Facundo Consulibus; ex die Xu Kalendas Februarii, usque in diem Nonarum Octobrium, Consulibus supradictis.

Iulianus annos quindecim, menses duos, dies sex. Fuit temporibus Constantis, a Consulatu Feliciani et Titiani, ex die uIII Idus Februarii, in diem pridie Idus Aprilis, Constantio u et Constantio Cesare Consulibus. Hic multas fabricas fecit, basilicam in uia Portuensi, milliario III; basilicam in uia Flaminia, milliario II, que uocatur ualentini; basilicam Iuliam, que est regione uII, iuxta forum Diui Traiani; basilicam trans Tiberim, regione XIu, iuxta Callistum; basilicam in uia Aurelia, milliario III ad Callistum.

Liberius fuit temporibus Constantii, ex die XI Kalendas Iunias, in diem. . . . . . a Consulibus Constantio u et Constantio Cesare.



LECTIO EMMANUELIS SCHELSTRATII.
Antiquitas Ecclesie illustrata, tom. I, pag. 402.


Iuxta antiquiorem catalogum Biblioth. Cesaree, ad MS. exemplar et editionem Cuspiniani.

Imperante Tiberio Cesare, passus est Dominus noster iehsu Christus duobus Geminis Consulibus, uIII Kal. Aprilis, et post ascensum eius Beatissimus Petrus Episcopatum suscipit. Ex quo tempore per successionem dispositum, quis Episcopus, quot annis prefuit, uel quo imperante.

Petrus annis 25, mense 1, diebus 9. Fuit temporibus Tiberii Cesaris, et Caii, et Tiberii Claudii, et Neronis a Consulatu uinicii et Longini, usque Neronis et ueteris: passus autem cum Paulo die 3. Kal. Iulias, Consulibus suprascriptis, imperante Nerone.

Linus annis duodecim, mensibus 4, diebus 12. Fuit temporibus Neronis a Consulatu Saturnini, et Scipionis, usque Capitone et Rufo.

Clemens annis IX, mensibus XI, diebus XII. Fuit temporibus Galbe et uespasiani, a Consulatu Trachali et Italici, usque uespasiano uII et Tito.



Cletus annis 6. mensibus 2. diebus 10. Fuit temporibus uespasiani et Titi, et initio Domitiani a Consulibus uespasiano uIII et Domitiano u, usque Domitiano IX et Rufo.

Anacletus annis 12. mensibus 10. diebus 3. Fuit temporibus Domitiani, a Consulibus Domitiano X et Sabino, usque Domitiano XuII et Clemente.

Euaristus annis 13. mensibus 7. diebus 2. Fuit temporibus nouissimis Domitiani, et Nerue, et Traiani, a Consulatu ualentis et ueri, usque Gallo et Bradua.

Alexander annis septem, mensibus duobus, die uno. Fuit temporibus Traiani, a Consulatu Palme et Tulli, usque Aeliano et uetere.

Sixtus annis decem, mensibus tribus, diebus uiginti uno. Fuit temporibus Hadriani, a Consulatu Nigri et Aproniani, usque ueronio et Ambibulo.

Telesphorus annis undecim  mensibus tribus, diebus tribus. Fuit temporibus Antonini Macrini [3 1Kb] , a Consulatu Titiani et Gallicani, usque Cesare et Albino.

Hyginus annis duodecim, mensibus tribus, diebus sex. Fuit temporibus [4 1Kb] . . . . . . . . .

Anicetus annis. . . . . a Consulatu Gallicani et ueteris, usque Presente et Rufino.

Pius annis uiginti, mensibus quatuor, diebus uiginti uno. Fuit temporibus Antonini Pii, a Consulatu Clari et Seueri, usque duobus Augustis. Sub huius Episcopatu frater eius Hermes librum scripsit, in quo mandatum continetur quod ei precepit Angelus, cum uenit ad eum in habitu pastoris.

Soter annis nouem, mensibus tribus. Fuit temporibus [5 1Kb] . . . . . . . . . . . . . . . . . . . . . . . . . . . .

Eleutherius annis. . . . . Fuit temporibus Antonini Commodi a Consulatu ueri et Ereniani, usque Paterno et Bradua.

uictor annis decem, mensibus duobus, diebus decem. . . . . . . . . . . . . . . . . . . . . . . . . . . . .

Zephyrinus annis. . . . a Consulatu Saturnini et Galli, usque Presente et Extricato.

Callistus annos 5. menses 2. dies 10. Fuit temporibus Macrini et Heliogabali, a Consulatu Antonini et Aduenti, usque Antonino III et Alexandro.

Urbanus annos octo, menses 11, dies 12. Fuit temporibus Alexandri a Consulatu Maximi et Aeliani, usque Agricola et Clementino.

Pontianus annos quinque, menses duos, dies septem. Fuit temporibus Alexandri, a Consulatu Pompeiani et Peligniani. Eo tempore Pontianus Episcopus et Hippolitus Presbyter exules sunt deportati in insulam nociuam Sardiniam, Seuero et Quintino Consulibus: in eadem insula discinctus est Iu. Kal. Octobris, et loco eius ordinatus est Anteros XI. Kal. Decembris Consulibus suprascriptis.

Anteros mense uno, diebus decem. Dormit III Nonas Ianuarii, Maximino et Africano Consulibus.

Fabianus annos quatuordecim, mensem unum, dies decem. Fuit temporibus Maximini, et Gordiani, et Philippi, a Consulatu Maximini et Africani, usque Decio II et Grato. Passus XIII. Kal. Februarias. Hic  regiones diuisit Diaconibus, et multas fabricas per cemeteria fieri iussit. Post passionem eius, Moyses et Maximus Presbyteri et Nicostratus Diaconus comprehensi sunt et in carcerem sunt missi. Eo tempore superuenit Nouatus ex Africa, et separauit de Ecclesia Nouatianum, et quosdam Confessores, postquam Moyses defunctus est, qui fuit ibi menses undecim, dies undecim.

Cornelius annos duos, menses tres, dies decem, a Consulibus Decio Iu et Decio II usque Gallo et uolusiano. Sub Episcopatu eius Nouatus extra Ecclesiam ordinauit Nouatianum in urbe Roma, et Nicostratum in Africa. Hoc facto, confessores qui se separauerunt a Cornelio cum Maximo Presbytero, qui cum Moyse fuit, ad Ecclesiam sunt reuersi. Post hoc Centumcellis expulsus, ibi cum gloria dormitionem accepit.

Lucius annos tres, menses octo, dies decem. Fuit temporibus Galli et uolusiani, usque ualeriano III et Gallieno II. Hic exul fuit, et postea nutu Dei, incolumis ad Ecclesiam reuersus est. Decessit 3 Nonas Martii, Coss. suprascriptis.

Stephanus annos quatuor, menses duos, dies uiginti unum. Fuit temporibus ualeriani et Gallieni, a Consulatu uolusiani et Maximini, usque ualeriano III et Gallieno II.

Sixtus annis duobus, mensibus undecim, diebus sex. Cepit a Consulatu Maximi et Glabrionis, usque Tusco et Basso, et passus est uIII Idus Augusti. . . . . . . . . . a Consulatu Tusci et Bassi, usque in diem XII Kalendas Augusti, Aemiliano et Basso Consulibus.

Dionysius annis octo, mensibus duobus, diebus quatuor. Fuit temporibus Gallieni ex die XI Kalendarum Augusti, Aemiliano et Basso Consulibus, usque in diem septimum Kalendar. Ianuarii, Consulibus Claudio et Paterno.

Felix annis u, mensibus XI, diebus XXu. Fuit temporibus Claudii et Aureliani, a Consulatu Claudii et Paterni, usque in Consulatum Aureliani II, et Capitolini.

Eutychianus annis octo, mensibus undecim, diebus tribus. Fuit temporibus Aureliani III, et Marcellini, usque in diem Iu Idus Decembris, Caro II et Carino Consulibus.

Caius annis XII, mensibus Iu, diebus uII. Fuit temporibus Cari et Carini ex die XuI Kalendas Ianuarii, Consulibus Caro II et Carino, usque in X Kalendas Maii, Diocletiano uI et Constantio II Consulibus.

Marcellinus annis octo, mensibus  tribus, diebus uiginti quinque. Fuit temporibus Diocletiani et Maximiani, ex die pridie Kalendas Iulias, a Consulibus Diocletiano uI, et Constantio II, usque in Consulatum Diocletiani IX et Maximiani uIII. Quo tempore fuit persecutio et cessauit Episcopatus annos uII [4 1Kb] , mens. uI, dies XXu.

Marcellus anno I, mensibus uI, diebus XX. Fuit temporibus Maxentii a Consulatu Maximiani Herculei X et Maximiani Galerii uII, usque post Consulatum X et uII.

Eusebius menses Iu, dies XuI, a XIu Kalendas Maii, usque in diem XuI Kalendas Septembris.

Miltiades annis tribus, mensibus sex, diebus octo, a die sexto Nonas Iulias, a Consulatu Maximiano uIII solo, quod fuit mense Septembri, uolusiano et Rufino, usque in III Idus Ianuarii, uolusiano et Aniano Consulibus.

Syluester annis uiginti uno, mensibus undecim. Fuit temporibus Constantini, a Consulatu uolusiani et Aniani, ex die pridie Kalendas Februarii, usque in diem pridie Kalendarum Ianuariarum Constantino et Albino Consulibus.

Marcus menses uIII, dies XX. Fuit temporibus Constantini, Nepotiano et Facundo Consulibus, ex die Xu Kalend. Februarii usque in diem Nonarum Octobrium, Consulibus supradictis.

Iulius annos quindecim, mensem unum, dies undecim. Fuit temporibus Constantini, a Consulatu Feliciani et Titiani ex die uIII Idus Februarii, in diem pridie Idus Aprilis, Constantio u, et Constantio Cesare Consulibus. Hic multas fabricas fecit.---Basilicam in uia Portuensi milliario III. Basilicam in uia Flaminia milliario II, que uocatur ualentini; Basilicam Iuliam, que est regione uII, iuxta forum D. Traiani, Basilicam trans Tiberim, regione XIu, iuxta Calistum, Basilicam in uia Aurelia, milliario tertio ad Galistum.

Liberius fuit temporibus Constantini, ex die XI Kalend. Iunias, in diem. . . . a Consulibus Constantio u, et Constantio Cesare.





DISQUISITIO GALLICE ADORNATA. DE PRAECEDENTIS CATALOGI EPOCHA, AUCTORE ET AUCTORITATE.

 Postquam hunc catalogum sub oculos lectoris posuere, sequentia subiungunt eruditi Benedictini:

 Telle est la Chronique des Pontifes Romains connue sous le nom de catalogue de Libère. Auant d'en  établir l'autorite, nous auons d'abord à examiner l'époque à laquelle elle aura été rédigée, et l'auteur à qui il serait possible de l'attribuer.

De tous les sauants qui se sont occupés de ce monument, nous ne connaissons que Dodwel qui l'ait uoulu faire plus récent que l'époque de Libère, et il a été refuté par Tillemont lui-même. Sans parler de l'argument qu'on doit naturellement tirer de la coincidence de date de ce monument auec les quatre autres opuscules qui l'accompagnent sur les diuers manuscrits, circonstance qui suffit à elle seule pour en préciser l'époque, n'y ayant dans le texte du catalogue rien qui contredise cette antiquité, cette chronique ne porte-t-elle pas irrécusablement la date de sa rédaction dans ces dernières lignes: Liberius  fuit temporibus Constantii, ex die XI Kalend. Iunias, in diem . . . a consulibus Constantio u. et Cesare.

»Cette fin, comme le dit Tillemont, conuient bien moins à un copiste arrêté par quelque accident, qu'à un auteur qui sauait le commencement de Libère, mais qui n'en sauait pas la fin parce qu'elle n'était pas encore arriuée«  .

Mais il est un autre argument plus inuincible encore. Outre le catalogue des Papes dit de Libeère, il en existe un autre composé au sixième siècle et s'arrêtant à Félix Iu. Or, ce second catalogue, que Dodwel uoudrait faire passer pour le plus ancien, tandis que celui de Libère n'en serait que l'abrégé  , le second, disons-nous, insère textuellement les fastes consulaires établis dans le premier pour les années  de chaque Pape, et, arriué à l'époque de Libè, il cesse de les donner, il n'y supplée en aucune facon et ne les reprend que plus d'un siècle après L'époque où s'arrête la Chronique Libérienne. Pourquoi, sinon parce que le monument qu'il transcriuait n'allait pas au delà du consulat de Constance quinto et Constance César? Or, quel peut être ce monument, si ce n'est celui qui fait l'obiet de la présente discussion? Il est donc antérieur à la Chronique de Félix Iu, dont lui seul peut même expliquer l'étrange lacune. Pearson n'a pas craint d'en faire la remarque  , et Tillemont, presque aussi séuère dans l'examen des traditions catholiques, obserue iudicieusement que les coniectures de Dodwel pour faire  du catalogue de Libère un simple abrégé de monuments du sixième siècle, sont renuersées par l'expérience des critiques, qui, dit-il, ont touiours obserué que ces sortes d'ouurages uont plutôt en augmentant  qu'en diminuant, comme on le uoit par expérience  .

La question de sauoir quel est l'auteur du catalogue de Libère est loin d'être aussi facile à éclaircir. Henschenius a prétendu que la première partie de la Chronique qui ua de saint Pierre à saint Urbain aurait été rédigée par saint Anteros et le reste iusqu'à Libère par saint Damase. Papebrock, dans son Conatus Chronico-historicus ad Catalogos Romanorum Pontificum, a même été plus loin, cherchant à prouuer que la seconde partie de ce Catalogue offre des traces de quatre mains différentes. Schelstrate combat uigoureusement ce système  , qui nous semble, à nous aussi, donner beaucoup trop à la coniecture; mais si nous sommes portés à suiure cet auteur lorsqu'il fait uoir qu'on ne saurait nommer auec précision  les rédacteurs de ce Catalogue, ni les multiplier ainsi à fantaisie, sans courir le risque de procéder un peu au hasard, il nous paraît que ses arguments, pour prouuer l'identité de style dans toutes les parties de cette Chronique, sont loin d'être concluants. Quand on y regarde de près, il est difficile de ne pas aperceuoir dans les différentes parties une grande diuersité de forme; mais ne serait-il pas possible de l'expliquer en considérant ce monument comme l'assemblage, la compilation de notes ou mémoires rédigés à plusieurs époques? Rien ne ressemble mieux à une serie d'inscriptions enregistrées à la suite les unes des autres, que ce Catalogue qui ne présente d'unité que dans la pensée qui a présidé à son arrangement en manière de Chronique.

 Maintenant quel aurait été le rédacteur, le compilateur de cet ensemble? Tillemont et Pagi en attribueraient uolontiers l'honneur à saint Damase, et nous sommes très-portés à nous ranger nous-mêmes de ce parti. Toutefois nous n'appuyons pas notre sentiment sur les deux fameuses lettres, dont l'une est attribuée à ce saint Pape et l'autre à saint Iérôme, et qui ont agité en sens diuers les sauants qui les ont iugées. Elles paraissent abandonnées auiourd'hui de tout le monde, et cependant, suiuant nous, les arguments que produit en leur faueur Ciampini dans son Examen Libri Pontificalis, sont loin d'être méprisables. Quoi qu'il en soit, nous nous abstenons de les citer dans cette discussion, nous contentant  de les placer en note sous les yeux du lecteur, afin de ne rien omettre de tout ce qui peut rendre plus complet notre trauail sur les origines de la Papauté  .

 Si donc nous attribuons a saint Damase la rédaction du catalogue de Libère, ce n'est point sur la foi de ces deux lettres, mais sur le témognage de nombre d'auteurs qui, depuis le septième ou huitième siècle enuiron, n'ont cessé de considérer ce Pape comme auteur d'une Chronique des Pontifes Romains. Comme nous ne pouuons faire saint Damase auteur du Liber Pontificalis, ni même du Catalogue de Félix Iu, monuments d'un style trop différent du sien, on est essentiellement conduit à lui laisser la Chronique de Libêre. Ici encore, quoique par une route totalement différente, nous nous rencontrerons auec Tillemont, qui s'exprime ainsi, dans le passage que nous auons cité plus haut: »Ie ne uois pas pourquoi on dit que c'est faussement qu'on attribue à saint Damase ce catalogue, et pourquoi il ne l'aura pas pu dresser, étant diacre en 353, lorsque  le pape Libère fut banni, et le catalogue paraît fait l'an 354, sous le pape Libère«  .

C'est en uain que dom Ceilier obiecte que, dans la notice des écrits de saint Damase, saint Iérôme ne nomme point ce Catalogue  ; car ce Catalogue, qui ne semble d'ailleurs rédigé que dans un intérêt de localité, n'est pas uéritablement un liure, et il est naturel de supposer qu'il n'a pas pénétré iusqu'en Orient, où écriuait saint Iérôme, quand on uoit qu'en Occident même on n'a commencé à s'en occuper qu'au seizième siècle. L'autre difficulté de dom Ceilier, que saint Damase n'a pas mis son nom à cet opuscule, ainsi qu'il l'a mis à presque toutes ses épigrammes et ses inscriptions, n'est pas plus sérieuse. D'abord, c'est déià conuenir qu'il ne l'a pas mis  à tout ce qui est sorti de sa plume; ensuite, comment saint Damase aurait-il songé à mettre son nom en tête d'une Chronique qui n'est autre chose que la compilation en deux pages d'une suite de notes et d'inscriptions? Concluons donc que le sentiment qui fait ce saint Pape auteur de la Chronique de Libère est appuyé sur de solides fondements. Une autre question bien autrement graue, celle de la uérité des faits contenus dans ce catalogue, réclame maintenant toute notre attention.

Les faits contenus dans le Catalogue de Libère sont simplement les fastes consulaires correspondants à l'auénement et à la mort de chaque Pape, le compte des années, des mois et des iours de son  pontificat, enfin quelques détails historiques, en petit nombre et fort succincts, ainsi qu'on a pu le remarquer ci-dessus. Nous allons examiner successiuement quel degré d'autorité nous deuons donner à ces différents détails. Commençons par les fastes consulaires.

L'antiquité du Catalogue de Libère une fois établie, il nous semble éuident que l'on doit reconnaître une uéritable autorité aux indications de consuls qu'il renferme, à moins que l'on ne puisse démontrer deux choses, sauoir: que les Chrétiens de Rome, qui comme on ne peut en douter d'après  tout ce que nous auons prouué dans les précédents chapitres, auaient conserué les noms de leurs éuêques, ne se seruaient point des fastes consulaires pour marquer les années de leur siége; et, en second lieu, que, s'ils en usaient ainsi, il eût été impossible en 354 de recueillir les monuments de ce genre dressés par eux durant les trois premiers siècles. Or nous défions qui que, ce soit d'administrer la plus légère preuue à l'appui de ces deux assertions, et il faudrait pourtant commencer par les démontrer, auant d'attaquer l'autorité du Catalogue de Libère sur la uérité des supputations consulaires qu'il contient. En attendant, nous espérons prouuer que les deux thèses opposées sont certaines.

Premièrement, les chrétiens de Rome se seruaient des fastes consulaires pour compter les années des Papes. Nos lecteurs ne peuuent ignorer que pendant  toute la durée de l'empire romain, la manière la plus usitée et la plus nationale de mesurer le temps et de classer les éuénements historiques était de le faire par les consuls. Non-sculement cet usage était reçu pour les faits intéressant l'ordre public, mais les circonstances de la uie priuée y étaient soumises; les contrats entre particuliers, tout, iusqu'aux détails du ménage les plus familiers, receuaient cette sanction aussi bien que les actes mêmes du pouuoir gouuernant. Ainsi l'auaient établi de concert les lois et la coutume; et peut-être cet usage était-il d'autant plus uolontiers obserué, qu'en même temps qu'il offrait un moyen de se rappeler les faits, moins abstrait que la supputation  par les chiffres, il flattait l'orgueil des particuliers, en associant en quelque sorte les faits de leur existence auec les destinées de l'empire.

Le christianisme trouua cette pratique établie lorsqu'il parut en ce monde; et comme elle ne présentait rien de contraire à ses dogmes ni à sa morale, les premiers fidèles, qui étaient dans l'usage de l'employer dans la uie ciuile pour donner autorité à leurs actes, durent naturellement la transporter auec tous ses auantages dans les supputations de la religion. Que pouuait-il en effet y auoir pour eux de plus important, de plus digne de mémoire, que lasuite et les années des successeurs de saint Pierre, dans lesquels cet apôtre continuait touiours d'enseigner et de régir l'Église? Y auait-il un suiet  plus digne d'émouuoir ce sentiment de nationalité qu'éprouue touiours dauantage une société, en proportion du degré de spiritualisme dont elle fait profession, que le désir de conseruer pures et certaines les annales de ces Pontifes si humbles, si obscurs, et pourtant dépositaires d'une autorité dont les effets, comme on peut en uoir plusieurs exemples dans Eusèbe, retentissaient iusqu'aux extrémités de l'Orient, et dont la puissance, tout enfouie qu'elle était sous les arceaux de Rome souterraine, s'éleuait, dès le troisième siècle, assez riuale des Césars pour qu'un Décius la redoutât à l'égal  d'un compétiteur à l'empire  ? N'en doutons pas, les chrétiens firent bien pour conseruer la mémoire des chefs de l'Eglise ce qu'ils faisaient chaque iour dans l'intérêt de leurs affaires domestiques; et quand bien même les dernières traces en seraient auiourd'hui effacées, ne soyons point si ignorants de la nature humaine pour croire que les premiers chrétiens auront laissé passer tant de gloire, et d'une gloire si pure, sans rien faire pour en conseruer le souuenir.

Dira-t-on que cette manière de compter par les consuls leur aura semblé trop profane, trop séculière, contraire même à l'austère dignité d'une religion qui ne prenait acte des particularités de la uie présente que pour les mépriser? A cela nous répondrons  que bien loin de là, le Christianisme leur faisait une sorte de deuoir d'employer ce mode de supputation. Personne saus doute n'ignore le respect souuerain qu'auaient les premiers fidèles pour les Ecritures saintes, le zèle qu'ils mettaient à en reproduire le génie et les circonstances dans leurs habitudes, dans leur langage. Non-seulement les cérémonies du culte y prenaient leur origine, mais les usages de la uie priuée en étaient comme imprégnés: ils ne pensaient, ils ne s'exprimaient que par ces liures diuins. Leur style, leurs images embellissaient les écrits des Tertullien et des Origène, en même temps que leurs sentences renforcaient les réponses déià si sublimes des martyrs. Or, ces liures eux-mêmes, tout célestes, tout surnaturels,  ne dédaignaient point de se seruir, dans la supputation des éuénements diuins, du mode en usage pour les calculs terrestres. Ils procédaient à l'aide des fastes de l'humanité comme à la lueur d'un flambeau, et la parole de Dieu empruntait en quelque sorte sa certitude de fait aux éuénements de cette demeure mortelle.

Pour n'en rappeler ici que quelques exemples, ouurez d'abord l'Ancien Testament, à l'article des prophéties, ces phénomènes tout spirituels de l'infusion première du uerbe diuin par l'Esprit-Saint dans l'humanité, uous y trouuerez les années passagères des rois de la terre accolées comme un sceau nécessaire aux oracles de la Sagesse éternelle. Choisissons entre mille exemples: »La uision d'Isaïe fils d'Amos  sur Iuda et Iérusalem, en les iours d'Ozias, Ioathan, Achaz et Ezéchias, rois de Iuda  . Plus loin: En l'année que mourut le roi Ozias, ie uis le Seigneur assis sur un trône, etc.  . Paroles de Iérémie fils d'Helcias, l'un des prêtres qui furent en Anathoth, en la  terre de Beniamin. La parole du Seigneur fut sur lui en les iours de Iosias fils d'Amon roi de Iuda, en la treizième année de son règne  . Parole qui fut donnée à Iérémie, touchant le peuple de Iuda, en la quatrième année de Ioakim fils de Iosias roi de Iuda, laquelle est la première année de Nabuchodonosor roi de Babylone  . En la première année de Baltazar roi de Babylone, Daniel uit un songe, etc.  . En la troisième année du règne de Baltasar  . En la première année de Darius fils d'Assuérus, de la race des Mèdes, qui régna sur l'empire des Chaldéens, etc.  . En l'année troisième de Cyrus roi des Perses, la parole fut réuélée à Daniel, etc.  . C'est assez sans doute et nous pouuons nous dispenser de citer les petits Prophètes, qui fournissent un bien plus grand nombre d'exemples  de cette particularité. Passons au Nouueau Testament.

Aux iours d'Hérode, roi de Iuda, il y eut un prétre nommé Zacarie, etc.  . Ainsi commence le récit de l'histoire éuangélique dans saint Luc. Au chapitre suiuant: En ces iours-là il sortit un édit de César Auguste pour le dénombrement de tout l'uniuers. Ce dénombrement fut fait, Cyrinus étant gouuerneur de Syrie  . Saint Matthieu parlant de la uenue des mages: Iésus étant né en Bethléem de Iuda, en les iours du roi Hérode, uoici que des Mages uinrent d'Orient à Iérusalem  . Saint Luc uoulant annoncer la prédication de saint Iean, solennel prélude de celle du Christ, en détermine aussi l'époque par celle des princes du temps: En l'année quinzième de l'empire  de Tibère César, Ponce Pilate é tant gouuerneur de Iudée, Philippe son frère tétrarque de l'Iturée et de la région de Thrachonite, et Lysanias d'Abilène, sous les princes des prêtres Anne et Caïphe, la parole du Seigneur fut sur Iean fils de Zacarie, dans le désert, etc.  .

uoilà certes plus qu'il ne fallait pour excuser les premiers chrétiens à leurs propres yeux, lorsqu'ils se seruaient des fastes consulaires pour fixer les années des Pontifes Romains; et afin que l'on ne pense pas que ces obseruations soient le fruit d'une recherche systématique plus ingénieuse que concluante, nous ne résistons pas au désir de citer ici le passage suiuant de saint Ambroise, qui a uu la  chose du même point de uue, et qui commente de la manière suiuante l'un des textes que nous uenons de citer: »Le dénombrement dont parle saint Luc eut lieu Cyrinus étant gouuerneur de Syrie, comme si l'Euangéliste eût uoulu mettre à son liure,  comme un sceau, une sorte d'indication consulaire. Et effet, si l'on marque les consuls sur les contrats d'achat, quoi de plus iuste que d'employer cette supputation de temps pour fixer l'époque du rachat uniuersel? uous auez ici tout ce que l'on a coutume de placer sur les contrats: d'ordinaire, on y met le nom du dépositaire de l'autorité souueraine, le iour, le lieu, la cause, les témoins. Le Christ a uoulu aussi faire seruir ces différentes marques à certifier sa natiuité et sa génération suiuant la chair, lui qui a dit à ses apôtres: Soyez-moi témoins en présence de Iérusalem«  .

Il n'y a donc pas lieu de s'étonner que les premiers fidèles transportassent dans les faits de la religion une manière de compter que le génie des liures  saints leur rendait sacrée, en mème temps que les usages du temps n'en laissaient pas même une autre à leur disposition. Ainsi s'explique ce passage de Tertullien, dans le liure de la Couronne du Soldat: »Le uulgaire a ses fêtes et ses couronnes, tantôt en l'honneur de la fortune des princes, tantôt pour les solennités particulières de la cité, et la luxure fait le fond de toutes ces ioies publiques. Toi, chrétien, tu es étranger à ce monde, citoyen de la céleste Iérusalem, comme dit l'Apôtre: Notre cité est le ciel. Mais n'as-tu pas aussi tes listes? N'as-tu pas aussi tes fastes  ?«

Après auoir montré que l'existence de fastes chrétiens, durant les trois premiers siècles, ne présente rien que de très-naturel, nous n'aurons pas de peine  à faire uoir qu'on pouuait lire encore en 354 ceux que les chrétiens de Rome eussent rédigés sur les années des papes. Une seule raison eût rendu cette lecture impossible: ce serait le cas où ils eussent tous péri auant cette époque, mais cette supposition est inadmissible. Sans doute les persécutionis, la dernière surtout, détruisirent une grande quantité de monuments; mais le petit nombre qui nous en est resté, et qui deuait être nécessairement plus considérable encore au quatrième siècle, suffit pour prouuer que tout n'auait pas péri: nous allons fortifier par des faits ces coniectures inattaquables d'ailleurs.

Prenons pour exemple les Actes des Martyrs, monuments si importants dans les meurs de l'Eglise  primitiue, et sur lesquels naturellement les chrétiens deuaient inscrire les consuls pour fixer l'époque de la glorieuse confession. Tout le monde sait que la plus grande partie de ces actes précieux s'est perdue; mais telle est la certitude de notre assertion, qu'un  seul coup d'eil sur les débris qui nous sont restés suffira pour montrer aux moins clairuoyants, qu'à l'époque de Libère, on pouuait bien mieux encore constater, à l'aide du flambeau consulaire, les actes ecclésiastiques des trois siècles précédents. Nous ne citerons point ici les actes des martyrs, iugés authentiques par les Bollandistes dans leur immense compilation, ni dans plusieurs autres recueils postérieurs à celui de dom Ruinart: arrêtons-nous simplement à la collection de celui-ci comme la plus répandue, et lisons-y tout aussitôt ce qu'on pouuait bien mieux encore lire au quatrième siècle sur tant de monuments que le temps et l'incurie de ceux qui les deuaient mieux conseruer, ioints aux rauages des barbares, ont fait disparaître de la terre. Prenons à  liure ouuert dans les Acta sincera du sauant et trèsimpartial bénédictin.

En l'an de Iésus-Christ CuII, les actes de saint Ignace d'Antioche: Facta autem sunt hec die ante XIII Kalendas Ianuarias, presidentibus apud Romanos Syrio et Senecio secundo. En l'an CC, les actes proconsulaires des martyrs Scillitains: In diebus illis presidente bis Claudiano consule XuI Kal. August. En l'an CCL, le martyre de S. Pionius: Acta sunt hec sub Proconsule Iulio Proclo et Quintiliano consule, Imperatore Gaio, mense quinto, Traiano Decio et uizeto Grato, et, ut Romani dicunt, IIII Idus Martii, et, ut Asiani dicunt, mense sexto, die sabbati, hora decima. En l'an CCLuIII, les actes proconsulaires de saint Cyprien: Imperatore ualeriano quartum et Gallieno  tertium Consulibus, tertio Kalendarum Septembrium, etc. En l'an CCLIX, les actes des saints martyrs Fructuosus, Augurius et Eulogius: ualeriano et Gallieno imperatoribus, Aemiliano et Basso coss. XuII Kal. Februarii, die Dominico, etc. En l'an CCLXXXu, les actes des saints martyrs Claude et Asterius: Habita est passio hec in ciuitate Aegea, sub Lysia preside. X Kalendas Septembris, Augusto et Aristobolo consulibus, etc. En l'an CCXCu, les actes de S. Maximilien: Tusco et Anulino consulibus, Iu Id. Martii, Teueste, etc. En l'an CCCIII, les actes de S. Félix éuèque: Diocletiano octies et Maximiano septies consulibus, Augustis, etc. En l'an CCCIu, les actes des saintes Agape, Chionie, Irène, etc., in consulatu Diocletiani Augusti nono, Maximiani autem August.  octauo, Kalendis Aprilis, etc. Même année, les actes de S. Euplus, diacre: Diocletiano nouies, et Maximiano octies consulibus, pridie Idus Augusti, in Catanensium ciuitate, etc.

Nous nous arrêtons enfin; mais nous uoulions  mettre le lecteur à portée de iuger par lui-même que la critique la plus exigeante ne saurait reieter la chronologie consulaire du Catalogue de Libère, pour cette raison seule que cet opuscule n'a été rédigé qu'au quatrième siècle. Or, le Catalogue de Libère ne se borne pas à indiquer les consuls correspondants à l'auénement et à la mort des Pontifes Romains, il donne aussi les années, les mois et les iours de leur siége. Examinons maintenant la certitude de ces détails.

Après auoir fait obseruer au lecteur que ces assignations d'années, de mois et de iours, ont dû prêter aux erreurs des copistes, à trauers les siècles, plus encore que les fastes consulaires eux-mêmes, et que par conséquent nous n'entendons point répondre de  tous les chiffres dont est rempli le Catalogue de Libère, nous disons que rien n'est moins étonnant en soi que la conseruation de ces détails chronologiques à Rome, au quatrième siècle. Les monuments de l'histoire, et Dodwel en est lui-mème conuenu  , n'ontils pas conserué, malgré la distance des temps, les années, les mois et les iours des empereurs? Pour faire la même chose dans la chronique des Papes, dont les années étaient déià déterminées par les consuls, fallait-il donc de si grands efforts? et lorsque les uolumineux écrits des Clément d'Alexandrie et des Origène trauersaient sains et saufs de si désastreuses tempêtes, auait-il été si impracticable de sauuer la page sur laquelle on auait écrit les années, les iours et les mois qu'auaient siégé enuiron trente  éuêques, surtout quand le contenu de cette page était si populaire, qu'il était, parlà même, impossible qu'il se perdît?

Car les faits uiennent encore ici à l'appui de ce qu'on pourrait appeler nos coniectures, et uoici de quelle manière. N'est-il pas urai que si nous pouuons prouuer que les chrétiens connaissaient naturellement le iour du décès de la plupart des anciens Papes, il leur était, par là même, facile de supputer non-seulement les années de leur Pontificat déià désignées par les consuls, mais même d'une certaine manière les mois et les iours, indépendamment des mémoires que l'Eglise deuait conseruer sur toutes ces choses? Or c'est ce que personne ne peut réuoquer en doute, auec la plus légère teinture de l'antiquité ecclésiastique.  Dès l'origine du christianisme, le iour de la mort des saints fut consacré par une fête en leur honneur sous le beau nom de naissance, Natalis, conserué dans la liturgie romaine. Ainsi, dès l'an 107, dans la circulaire partie de Rome pour annoncer la confession de saint Ignace d'Antioche, on disait aux Églises: »Nous uous indiquons le iour et le temps, afin qu'à l'anniuersaire de son martyre, nous  nous réunissions tous en l'bonneur d'un si généreux athlète et témoin du Christ  .« Telle était la tradition apostolique. Lorsque l'Église Romaine adressait un message aux autres Églises pour leur notifier le trépas sublime de son Pontife  , elle n'oubliait iamais de transmettre en même temps, pour qu'on l'enregistrât, le iour où le sacrifice auait été offert. »uous saurez, écrit saint Cyprien à Successus, un des éuêques de sa prouince; uous saurez que Sixte a été mis à mort dans le cimetière, le huit des ides d'août«  .

On conseruait donc à Rome, au moyen des mémoires et commémorations des martyrs, le iour précis où chaque Pape auait terminé sa carrière; et c'est ici le lieu de mettre sous les yeux du lecteur  le fameux calendrier ecclésiastique de l'Église Romaine, qui, rédigé aussi uers l'an 354, faisait partie des quatre opuscules que Cuspinien et le P. Boucher trouuèrent sur le même manuscrit à côté du Catalogue de Libère. On y uerra les anniuersaires des diuers martyrs dont Rome chrétienne célébrait la fête au quatrième siècle, et l'inspection de ce monument ne seruira pas peu à faire toucher au doigt la uérité de nos assertions. Nous donnons ce calendrier, non d'après Dom Ruinart, qui n'a fait que reproduire la lecon du P. Boucher, mais d'après le P. Conrad Ianning, quid'a publié en 1717  , sans rien changer à la leçon originale, comme l'auait fait le P. Boucher en quelques endroits.


DEPOSITIO EPISCOPORUM.

    uI Kal. Ianuar. Dionisi, in Calisti.
    III Kal. Ian. Felicis, in Calisti.
    Prid. Kal. Ian. Siluester, in Priscille.
    Iu Idus Ian. Miltiades, in Calisti.
    XuIII Kal. Febr. Marcellini, in Priscille  .
    III Non. Mart. Luci, in Calisti.
    X Kal. Mai. Gai, in Calisti.
    Iu Non. Aug. Steffani, in Calisti.
    uI Kal. Octobr. Eusebii, in Calisti.
    uI Idus Decembr. Eutichiani, in Calisti.
    Non. Octobr. Marci, in Balbine.
    Prid. idus April. Iulii, in uia Aurelia, milliario III, in Calisti.




DEPOSITIO MARTYRUM.
     uIII Kal. Ian. Natus Christus in Betleem Iudee.




MENSE IANUARIO.
    XIII Kal. Febr. Fabiani, in Calisti; et Sebastiani in Catacumbis.
    XII Kal. Feb. Agnetis, in Nomentana.




MENSE FEBRUARIO.
    uIII Kal. Mart. Natale Petri de Catedra.




MENSE MARTIO.

    Non. Martii. Perpetue et Felicitatis, Africe.




MENSE MAIO.
    XIu Kal. Iun. Partheni et Caloceri, in Calisti, Diocletiano uIII et Maximiano uIII Coss.




MENSE IUNIO.
    III Kal. Iulii. Petri, in Catacumbas; et Pauli, Ostense; Tusco et Basso. Coss.




MENSE IULIO.
    uI Idus. Felicis et Filippi, in Priscille; et in Iordanorum, Martialis, uitalis, Alexandri: et in Maximi, Silani; hunc Silanum martyrem Nouati  furati sunt: et in Pretextati, Ianuari.
    III Kal. Aug. Abdos et Semnes, in Pontiani, quod est ad Ursum Piliatum.




MENSE AUGUSTO.

    uIII Idus Aug. Xysti, in Calisti; et in Pretextati, Agapiti et Felicissimi.
    uII Idus Aug. Secundi, Carpoferi, uictorini et Seueriani, Albano et Ostense.
    uI Ballistaria  Cyriaci, Largi, Crescentiani, Memmie, Iulianetis et Ixmaracdi.
    IIII Idus Aug. Laurenti, in Tiburtina.
    Ib. Aug. Ypoliti, in Tiburtina; et Pontiani, in Cal.
     XI Kal. Sept. Timothei, Ostense.
    u Kal. Sept. Hermetis, in Basille, Salaria uetere.




MENSE SEPTEMBRE.
    Non Sept. Aconti, in Porto, et Nonni et Herculani et Taurini.
    u Idus Sept. Gorgoni, in Labicana.
    III Idus Sept. Proti et Iacincti, in Basille.
    XuIII Kal. Octob. Cypriani, Africe; Rome celebratur in Calisti.
    X Kal. Octob. Basille, Salaria uetere; Diocletiano uIIII, Maximiano uIII Coss.




MENSE OCTOBRE.
    Prid. idus Octobr. Calisti, in uia Aurelia milliario III.




MENSE NOuEMBRE.
    uI Idus Nouemb. Clementis, Semproniani, Claui  ,  Nitrati, in comitatum.
    III Kal. Dec. Saturnini, in Trasonis.




MENSE DECEMBRE.
    Idus Decemb. Ariston, in Pontum.


Dom Mabillon a publié au troisième uolume de ses Analecta un calendrier du même genre et presque du même âge, à l'usage de l'Église de Carthage. Nous le reproduisons ci-dessous dans une note comme complément de celui de Rome  . Le lecteur sera  par là à mème de iuger comment, au moyen de la confrontation des calendriers des diuerses églises, il deuint aisé de rédiger ce fameux martyrologe de l'Église Romaine dont parle saint Grégoire le Grand à Eulogius, et dans lequel il dit expressément qu'on trouuait le iour précis auquel chaque martyr auait souffert  . Enfin tous ces détails que nous nous plaisons à accumuler auront abondamment serui à prouuer que l'on ne saurait sans témérité prétendre qu'il était impossible au quatrième siècle de déterminer dans le détail les menues circonstances du temps de chaque pontificat: nous allons maintenant répondre à nos aduersaires protestants.

La première obiection, qui est commune à Dodwel  et à Pearson  , est que saint Irenée et saint  Epiphane qui ont cité la succession des Pontifes Romains dans leurs traités contre les hérétiques, Eusèbe, Rufin, saint Prosper et les autres historiens et chroniqueurs qui l'ont insérée dans leurs récits, n'ont point, ni les uns ni les autres, déterminé dans le même détail que le Catalogue de Libère les années, les mois et les iours du siége de ces éuêques de Rome. Rien n'est plus aisé à résoudre que cette difficulté. Pourquoi les saints docteurs Irénée et Epiphane, auxquels on eût pu ioindre encore saint Optat et saint Augustin, eussent-ils cité si minutieusement aux hérétiques les mois et les iours des Pontifes Romains, tandis qu'ils n'auaient besoin que d'en montrer simplement la succession pour fermer la bouche à tous les nouateurs? Quant aux chroniqueurs,  qui ne uoit que ce détail si multiplié de mois et de iours les eût fait sortir du genre de leur trauail, qui consiste uniquement à tracer les principales lignes chronologiques et non point à sonder ces particularités indifférentes? Enfin, quand bien même la nature du trauail historique que s'étaient imposé Socrate, Sozomène, Théodoret, eût exigé qu'ils entrassent dans ces minuties que doit négliger la chronique, quoì d'étonnant que ces auteurs les eussent ignorées dans l'Orient où ils écriuaient, tandis que Rome gardait en toute certitude ces traditions domestiques?

Pearson, qui a été frappé comme nous de l'argument qu'on peut former en faueur des supputations de mois et de iours dans le Catalogue de Libère, par  la considération des usages de l'ancienne Eglise qui conseruait soigneusement les mémoires anniuersaires  des martyrs, fait tous ses efforts pour échapper aux conséquences que nous en tirons  . Il regarde comme nous de calendrier romain que nous uenons de citer comme un monument fort respectable et très-important pour la chronologie des Papes dont il renferme les iours de Déposition; mais il se iette dans une assertion toute gratuite, lorsqu'il prétend que l'auteur du Catalogue de Libère n'a pas eu d'autres mémoires pour dresser le compte des mois et des iours qu'il a assignés aux différents Papes, et que, comme ce calendrier, suiuant Pearson, ne renferme la Déposition que de donze Papes, de saint Lucius à saint Iules, le rédacteur du Catalogue a dû prendre nécessairement dans son imagination les circonstances de temps qu'il a attribuées aux pontificats  précédents.

Nous répondons d'abord qu'il n'est pas exact de ne compter que donze Dépositions d'Éuêques dans le calendrier, lorsqu'en examinant de plus près il est facile d'en trouuer encore quatre autres sous le titre de Dépositions des martyrs, sauoir de saint Fabien, XIII Kal. Feb.; de saint Sixte, uIII Id. Aug.; de saint Calixte, Pridie Id. Nou. et de saint Clément, u Id Nou. Donc, seize en tout auxquelles nous serions en droit d'aiouter encore saint Pierre, dont le iour du martyre est marqué III Kal. Iul. Maintenant, parce que ce précieux calendrier est arriué iusqu'à nous, est-il sensé de conclure qu'il était la seule indication qu'on pût trouuer au troisième siècle sur les iours de décès de trente Papes qui auaient siégé  iusqu'alors, et cette coniecture négatiue toute gratuite peut-elle préualoir sur les graues motifs à l'aide desquels nous auons cherché à démontrer au bon sens du lecteur qu'une institution religieuse aussi forte et aussi puissante que l'Église Romaine deuait auoir, après trois siècles de durée, des titres un peu plus étendus et circonstanciés que ceux que nous pouuons auiourd'hui enregistrer en deux pages?

L'auteur du Catalogue de Libère aura eu entre les mains le calendrier et s'en sera serui pour composer sa chronique, nous dit Pearson. Pour nous, nous aimerions tout autant dire que ces deux opuscules ont été simultanément composés sur des mémoires antérieurs; car l'auteur du Catalogue de Libère ne saurait auoir pris sur le calendrier les fastes consulaires  dont il se sert, puisqu'ils n'y étaient pas, mais en reuanche l'auteur du calendrier pourrait bien  auoir rédigé d'après le catalogue les dates de décès des souuerains Pontifes; quoique cependant nous ne prétendions pas l'affirmer, mais simplement opposer une probabilité à une assertion dépouruue de toute ombre de uraisemblance.

Mais, dit encore Pearson, on peut tirer des annales même du siége de Rome la preuue certaine que tout ce qu'il y a d'authentique dans les fastes de la Papauté des trois premiers siècles se trouue sur le Calendarium du P. Boucher; car les donze Euêques dont on donne la date certaine de Déposition sont postérieurs à Fabien qui établit les notaires et fonda, au milieu du troisième siècle, les archiues de l'Eglise Romaine, qui n'en auait pas iusqu'alors. Comme nous établirons dans le uolume suiuant que l'institution  des notaires du siége apostolique date du premier siëcle, et non du troisième, et que nous ne pouuons entamer ici cette intéressante discussion, nous nous bornerons à répéter ce que déià nous auons eu occasion de remarquer plusieurs fois, c'est-à-dire que des notes sur les noms, les années, les mois et les iours des éuêques de Rome, ne formaient point une euure si considérable, qu'on soit obligé de se figurer un corps de notaires officiellement occupé à l'accomplir.; que l'on ne peut supposer sans absurdité que l'Eglise Romaine, qui iouait dès lors un sigrand rôle, comme on le uoit par l'affaire de la Pâque, et qui adressait aux autres Eglises des épîtres si puissantes, dès le temps de saint Clément, aurait trauersé plus de deux siècles sans auoir même songé à créer pour  ses propres besoins aucune espèce d'archiues; en sorte que saint Fabien, appelé à la gouuerner, l'eût trouuée muette sur tout son passé si fécond, si glorieux pourtant, sans souuenirs ni écrits, ni monumentaux, en un mot connue de toutes les églises, suiuant saint Irenée, et ne se connaissant pas ellemême. En uérité, le docte Anglican compte par trop sur la simplicité de ses lecteurs, et nous ne saurions assez nous étonner que les paradoxes de son ouurage n'aient pas plus tôt été réfutés par les auteurs catholiques.

Toutefois, comme il n'est iamais d'erreur qui n'ait eu son prétexte plus ou moins fonde, nous reconnaîtrons uolontiers que depuis enuiron l'époque de saint Fabien, c'est-à dire à partir de la moitié du  troisième siècle, on trouue dans le Catalogue de Libère plus de positif dans les détails, des dates moins flottantes, mais plus précises et plus circonstanciées. On uoit que depuis cette époque il a été mis plus de soin dans la rédaction des mémoires, et que les améliorations du saint Pape ont produit leur fruit dans les archiues du Siége Apostolique. De sou côté, l'auteur du catalogue a enregistré les monuments tels qu'il les a trouués, sous leur forme plus ou moins disparate, sans essayer de donner à son euure une unité de couleur qu'un faussaire n'eût pas manqué de rechercher; et ceci nous ramène encore à notre conclusion,  que dans l'assignation qu'il a faite des années, des mois et des iours de chaque Pape, en même temps que son autorité ne peut manquer d'ètre très-grande, sa bonne foi reste pleinement à couuert.

Nous n'auons que quelques mots à dire sur l'authenticité des faits insérés, outre les notions chronologiques, dans le Catalogue de Libère. D'abord, ils sont très-peu nombreux. C'est, au Pontificat de saint Pie, une note sur Hermas, l'auteur du liure du Pasteur, que l'on dit auoir été frère de ce Pape. Ce liure est certainement d'Hermas et existe encore. La parenté de son auteur auec saint Pie est une question débattue entre les sauants. A l'article de saint Pontien, il y a quelques lignes dans lesquelles on dit qu'il fut relégué en Sardaigne et qu'il y fut martyrisé.  Rien de moins suspect que cette tradition si simple et si peu ambitieusement racontée. Sur saint Fabien, il est dit qu'il diuisa les régions aux diacres et fit faire des constructions dans les cimetières. Nous prouuerons plus tard la certitude de ces renseignements. Ce qui est dit de Moïse, Maxime et Nicostrate, ainsi que de Nouat et de Nouatien, est appuyé abondamment sur les lettres de saint Cyprien. On peut uérifier à la même source les faits allégués au Pontificat de saint Corneille. La note sur l'exil et le retour de saint Lucius ne présente pas non plus de matière à contestation. Personne ne doute de la persécution de Dioclétien et de Maximien, de laquelle il est parlé à l'article de saint Marcellin. Enfin, rien n'est plus aisé à iustifier que les détails insérés au  Pontificat de saint Iules sur la construction des basiliques qui le reconnaissent pour leur fondateur.

Nous terminons ici ce que nous auions à dire sur le Catalogue de Libère; et nous éprouuons en même temps le besoin de répéter que si nous donnons ce monument comme antique et uénérable, nous sommes loin de dissimuler les imperfections qu'il présente. Il en est qu'il faut mettre sur le compte des copistes, d'autres qu'on doit attribuer à l'iniure des temps; plusieurs peut-être qui seront uenues de l'insuffisance des mémoires, auxquels, dans telle ou telle circonstance, le compilateur aura cherché à suppléer par des coniectures plus ou moins heureuses. L'assignation des consuls à certains Pontificats est éuidemment fautiue et iette plusieurs fois une certaine confusion  dans les années. Outre les explications générales que nous uenons de donner, nous aimons assez le système du Père Henschenius, qui coniecture que plusieurs fois des personnages éleués à la Papauté ayant été quelques années uicaires de leur prédécesseur, comme saint Clément le fut de saint Lin et de saint Clet, on aura confondu l'année de leur ordination épiscopale auec celle de leur auénement au Saint Siége, et il n'en aura pas fallu dauantage pour engendrer une confusion deuenue presque irrémédiable par le laps de temps  . De même pourrions-nous, en adoptant auec modération une autre idée du sauant  iésuite, fortement combattue par le Père Pagi  en ce qu'elle est fausse dans sa généralité, expliquer quelques erreurs commises sur les iours et les mois, au moyen d'une méprise commune qui eût fait prendre pour le iour de la mort de tel ou tel Pape celui de sa sépulture, inscrit par un motif ou par un autre au calendrier. Nous laissons d'ailleurs ces hypothèses  pour ce qu'elles sont; mais deuant quelquefois combattre et réformer le Catalogue de Libère dans certains détails, nous deuions au public cette explication franche, qui n'affaiblit en rien à nos yeux l'importance de ce monument, l'un des plus authentiques de toute l'antiquité chrétienne.




ANNO DOMINI CCCLXXX-CCCXCIu.
THEODOSIUS MAGNUS ET PACATUS.





Pars prima. EXHIBENS PANEGYRICUM PACATI THEODOSIO MAGNO DICTUM, IN uICEM PRAEFATIONIS AD ILLIUS IMPERATORIS OPERA.






INTRODUCTIO AD PANEGYRICUM.



§ I. Index chronologicus gestorum Theodosii.


Anno U. C. 1098, Christi 345, Constantini imp. 9.

Flauius Theodosius Senior, siue Magnus, patre non Theodoro, ut ait Aur. uictor, sed Theodosio, et matre Thermantia, nascitur in Hispania, ubi educatus est in urbe Cauca Gallecie prouincie, ut refert Zosimus, uel ut Marcellinus ait, Italice in Traiani, a quo genus ducebat, patria.


An. U. C. 1119, Christi 366, ualentiniani et ualentis Augg. imp. 3, Theodos. etat. 21.

Cum esset adhuc adolescens preclara habuit in patre bellice uirtutis exempla, namque is Francos, et Saxonas ad Rhenum et uahalim in Batauia, et ad  Bononiam attriuit.


An. U. C. 1120, Christi 367, ualentiniani et ualentis Augg. imp. 4, Gratiani imp. 1, Theodos. etat. 22.

Theodosius pater in Britanniam cum exercitu missus quadriennio totam pacat, ualentinum tyrannum opprimit. Utroque in bello Theodosium sub patre meruisse indicat Ammianus, cum ait Maximum antequam in Britannia tyrannidem reprimeret, Theodosii principis in Britannia commilitonem fuisse.


An. U. C. 1123, Christi 370, ualentiniani et ualentis Augg. imp. 7, Gratiani imp. 4, Theodos. etat. 25.

Theodosius pater post pacatam Britanniam Constantinopolim redit.


An. U. C. 1125, Christi 372, ualentin. et ualent. Augg. imp. 9, Gratian. imp. 6, Theodos. etat. 27.


Dum pater tum equitum magister Alamannos metu dispersos aggressus per Rhetias partim cedit, partim in Italiam abducit, ipse Mesie dux cum esset, bellum contra Quados infelici exitu susceptum instaurat  et Sarmatas reprimit .


An. U. C. 1126, Christi 373, ualentin. et ualent. 10, Gratiani 7, Theodos. etat. 28.

Theodosius pater Firmum Africe tyrannum ad deditionem cogit, atque iterum rebellantem ad laqueum adigit . Idem Carthagine in Africa post susceptum baptismum iniquissima nece affectus est a ualente, quod huic de successore per magicas artes inquirenti, prima illius nominis elementa prodita fuissent THEOD. Theodorus uero quod sibi ob affinitatem nominis imperium presumeret, sceleste cupidinis iustas penas persoluit. Quesitus ad parem subeundam sortem Theodosii filius iam bellica uirtute clarissimus fuga sue saluti prouidit.


An. U. C. 1132, Christi 379, Gratiani 13, ualentin. iun. 5, Theodos. etat. 34.


Cum Gratianus imperium a Germanis Gothisque grauissime uexatum uideret, Theodosium ex Italica patria, quo se post patris mortem ad declinandam ualentis ferociam receperat, euocatum imperii consortem facit Sirmii  XIu aut iuxta Socratem XuII kal. Febr. Statim Gratianus in Occidentem profectus Alamannos uincit. Theodosio committitur Orientis cura. Is Gothos, Scythas, Taifalos, Hunnos, federatis uiribus aduersus se congressos cum magna strage e Thracia pellit, a quibus acceptis obsidibus firmata pace ad Gratianum redit. 


An. U. C. 1133, Christi 380, Gratiani 14, ualentin. iun. 6, Theodosii II imp. 2, etat. 35.


Theodosius primum consul Thessalonice graui morbo correptus ab Acholio eius urbis antistite uiro sanctissimo baptizatur, statimque conualescit. Sancit III kal. Mart. ut ne quis aliam fidem profiteretur,  nisi quam Damasus pontifex Romanus et Petrus Alexandrinus a diuo Petro acceptam fidelibus prescripserant. Procurante Gratiano, propterea quod, ut ait Socrates, Theodosius egrotaret: pax firmatur cum Gothis uIII kal. Decemb. Maximum philosophum Cynicum, de quo multa in Iuliani uita dicta sunt, e Constantinopolitana, cui is preerat, ecclesia pellit Theodosius . Constantinopolim ingressus XuIII kal. Dec., Arianis ecclesias adimit. Gregorium Nazianzenum in ecclesiam introducit uI kal. Decemb. .


An. U. C. 1134, Christi 381, Gratiani 15, ualentin. iun. 7; Theodos. imp. 3, etat. 36.

Theodosius Athanaricum Gothorum regem a suis  pulsum, suam opem Constantinopoli implorantem perhonorifice excipit III id. Ianuar. eumdemque uIII kal. Febr. mortuum regiis plane exsequiis cohonestat. Qua Theodosii magnificentia deliniti Gothi ab incursationibus abstinent . Eodem anno secunda synodus ecumenica Constantinopoli habita est, in qua ab 150 episcopis contra Macedonium de Spiritus sancti diuinitate decretum editum est cum fidei Symbolo.


An. U. C. 1135, Christi 382, Gratiani 16; Theodos. imp. 4, etat. 37.

Theodosius ualentiniani Magni, anno Christi 375, in Galliis apud Bergentionem cum Quadorum legatis responsum daret, apoplexia mortui cadauer deportatum IX kal. Mart. regia munificentia excipit. Interim  Clemens Maximus  origine Britannus in Britanniis tyrannidem occupat, et sede imperii Treueris collocata, uictorem filium imperii consortem adhibet .


An. U. C. 1136, Christi 383, Gratiani 17, ualentin. 9; Theodos. imp. 5, etat. 38.

Theodosius filium Arcadium Augustum facit XuII, uel, ut ait Socrates, XIu kal. Febr., ad quem moderandum Arsenius uir non minus integritate morum, quam eruditione insignis, a Damaso Papa Constantinopolim mittitur. Cum Maximus tyrannus Gratianum Germanicis bellis debilitatum aggressus Lugduni uIII kal. Sept. dolo per Andragathium peremisset, is a  ualentiniano ad imperii societatem, at ex necessitate, admittitur. Theodosius eius legatis id ipsum a se postulantibus nichil certi respondit, ne insidie quoque ualentiniano iuniori ab eodem Maximo struerentur, antequam collectis copiis pupilli imperatoris pueritiam armis posset tutari. Hoc subodoratus tyrannus, quamuis fedus cum ualentiniano inisset, Mediolanum ubi ualentinianus uersabatur uenturus, numerosum exercitum apparat. Ille cum matre Iustina et Probo Hyparcho Thessalonicam fugit, Theodosii opem imploraturus. Martinus Maximo predixerat futurum ut si in Italiam aduersus ualentinianum ueniret, primo quidem impetu uictor esset, at paruo post tempore periret, ut reipsa contigit.


An. U. C. 1137, Christi 384, ualentin. 10; Theodosii imp. 6, etat. 39.


Theodosius Persarum legatis ad se Constantinopolim pacis petende causa missis uotum eo lubentius annuit quod de bello aduersus Maximum gerendo cogitaret. Relicto itaque Constantinopoli Arcadio filio cum Augusti nomine, ualentinianum Thessalonice conuenit. Interim ei ex Placilla uxore, ut aiunt Idat. et Marcell., nascitur Honorius u id. Septemb. Themistius sextam orationem Theodosio panegyricam dicit. Iterum Ambrosius ad Maximum legatus mittitur ad Gratiani corpus repetendum.


An. U. C. 1138, Christi 385, ualentin. II; Theodosii imp. 7, etat. 40.

Theodosius Arcadio Augusto consulatum dat.


An U. C. 1139, Christi 386, ualentin. 12; Theodosii imp. 8, etat. 41.


Honorium Cesarem simul et consulem facit; ipse una cum Arcadio triumphans, ut referunt Idatius, Marcellinus, Zosimus, Constantinopolim ingreditur Iu id. Octobris ubi Placilla priore coniuge exstincta, Gallam Placidiam ualentiniani Senioris et Iustine filiam ea conditione ducit, inquit Zosimus, ut iam meditatam animo et promissam sepius aduersus Maximum expeditionem ocyus conficeret: promissis stetit, statimque Iustinam cum filio ualentiniano et filia Galla nauibus impositam Romam ablegat.


An. U. C. 1140, Christi 387, ualentin. 13; Theodosii imp. 9, etat. 42.

Theodosius cum filio Arcadio, ut ait Idatius, quinquennalia  celebrat indictionibus et ludis. Sub id tempus teste Marcellino Maximus repente in Italiam, quo ualentinianum cum matre et sorore aduenisse audierat, irrumpit. Ille metu perculsus iterum Thessalonicam ad Theodosium fugit, cui quidem tendere in transitu insidias Maximus frustra nititur.


An. U. C. 1141, Christi 388, ualentin. 14; Theodos. imp. 10, etat. 43.

Cum Theodosius secundum consul ad bellum contra Maximum sese compararet, nouum quoddam tributi genus Antiochenis indixerat. Illi exacerbati Placille statuam euersam per ludibrium raptant, qua iniuria uehementer commotus Theodosius, missis iam qui penas expeterent militibus, Flauiani Antiochensium episcopi sancti et prudentis uiri legatione  placatur. Interim Maximus tota, preter Mediolanensem urbem quam episcopi sui Ambrosii sanctitas et industria seruauit, uastata Italia in Urbem cogitabat. Quare Theodosius sanctorum inprimisque Ioannis Anachorete ac Senuphii precibus commotus Aquileiam contendit. Hic, ut ait Socrates, Maximi exercitum plane delet uI kal. Sept., eumque captum et a Theodosii oculis abductum irati milites regiis ornamentis exuunt et interficiunt tertio ab Aquileia milliario, kal. Aug. uictor Maximi filius haud multo post per Arbogastem comitem in Galliis occiditur . Andragathius eius comes, qui fretum Ionium tenebat cum ingenti classe, audita Maximi nece sese precipitem in mare misit.


An. U. C. 1142, Christi 389, ualentin. 15; Theodosii imp. 11, etat. 44.


Theodosius Mediolano digressus cum ualentiniano et Honorio filio suo admodum adolescente quem Constantinopoli eam ob rem ad se euocarat, uictor ingreditur, idibus Iunii, ualentiniano non Italiam modo quam tenuerat, sed et Gallias, Hispanias, Britanniasque omnes quas ipse numquam, sed soli pater auusque habuerant, ultro restituit. Hic Latinus Pacatus orationem panegyricam uictori Theodosio dixit. Iustina autem, ualentiniani mater, ne regnum cum filio reciperet, morte preuenta est 


An. U. C. 1143, Christi 390, ualentin. 16; Theodos. imp. 12, etat. 45.

 Thessalonicenses Boterichum in Illyrico militie prefectum perimunt: quare ita exarsit imperator ut populum ad circenses ludos inuitatum sine discrimine per milites eam ob rem in theatrum immissos ad septem hominum millia interfici iusserit. Id post cesum Eugenium contigisse ait solus Sozomenus. Ut ut est, Theodosius publicam penam ab illo impositam insigni pietatis exemplo persoluit . Galla Theodosii coniux per Arcadium priuignum suum eiicitur .


An. U. C. 1144, Christi 391, ualentin. 17; Theodosii imp. 13, etat. 46.

Theodosius cum cetera omnia preclare dispensasset, urbis gubernationem ualentiniano reliquit. Inde cum  filio  Constantinopolim iter capit, eoque aduentat iisdem Tatiano, Symmachoque coss. Iu idus Nouemb. .


An. U. C. 1145, Christi 392, ualentin. 18; Theodosii imp. 14, etat. 47.

ualentiniano ab Arbogaste comite apud uiennam in Gallia occiso; Arbogastes oriundus e gente Francorum, quem secundum a Baudone duce uiro eius temporis omnium potentissimo, locum Gratianus imperator obtinere iusserat, illo rebus humanis exempto, fretus industria sua, citra principis auctoritatem, imperium sibi militare uindicauerat. Is habebat in aula sibi a Ricomere commendatum et traditum ludi litterarii magistrum Eugenium, cui summa doctrina pari coniuncta uite integritate et morum elegantia magnam  in Galliis auctoritatem fecerat. Igitur amoliturus a se affectate tyrannidis inuidiam, simul ut ipse sub eius nomine administraret imperium, hunc Augustum in occidente acclamat.


An. U. C. 1146, Christi 393; Theodos. imp. 15, etat. 48.

Theodosius tertium consul contra tyrannum Eugenium ante sibi conciliato precibus ac ieiuniis diuino numine, relictoque Constantinopoli Arcadio, atque etiam, si Socrati credimus, Honorio, quem Augustum in Hebdomo renuntiarat Iu id. Ianuar. ut ait idem Socrates, uel, ut alii omnes uolunt II kal. Decemb., cum numerosissimo Transistrianorum exercitu,  quibus Gainem et Saulum prefecerat, Alpes ingreditur.


An. U. C. 1147, Christi 394; Theodos. imp. 16, etat. 49.

Theodosius primo quidem prelio quod Septembris initio datum, decem millia suorum perdidit: ita permittente Deo, inquit Rufinus, non ut Theodosius uinceretur, sed ne per barbaros uincere uideretur. Nocte uero prostratus in pedes Theodosius ab Apostolis duobus de uictoria, quam ante Ioan. Anachoreta, Theodosiusque sibi predixerant, certior fit. Igitur pugna postridie mane commissa ad ripam amnis cui nomen Frigida, prope Aquileiam, sublatus repente uentus uehementior, excutere clypeos de manibus hostium, abripere scuta, tela in ipsorum ora retorquere.  Hic uero incredibilis Eugenianorum pauor et strages sese suis sagitis confodientium. Eugenius captus, ac detractis insignibus imperatoriis cum demississime uitam precaretur, interfectus est. Arbogastes rebus desperatis biduo post prelium fugiens sua se manu perculit .


An. U. C. 1148, Christi 395; Theodos. imp. 17, etat. 50.

Theodosius Aquileia, ubi post cesum Eugenium aliquandiu restiterat, Mediolanum reuersus Arcadium et Honorium Constantinopoli ad se euocatos in ecclesia suscipit, et Ambrosio traditos commendat. Honorium unum euocatum esse aliqui asserunt, eumque a Serena Stiliconis coniuge et Theodosii ex fratre nepte ad eum esse deductum, ac Stiliconis tutele  commissum. His rebus ita compositis Theodosius aqua intercute XuII kal. Febr. de nocte, cum ipse mane ludis circensibus interfuisset, obiit etatis anno non 60, ut uult Socrates, sed 50, imperii uero 17 . Corpus eius magna pompa Constantinopolim translatum ibique sepultum est.

Non alius imperator aut plura aut difficiliora bella fortius suscepit, confecit celerius et gloriosius; ut dubitari possit, fortior fuerit, an felicior. Non sibi, sed aliis uincebat: oppressorum regum defensor simul et strenuissimus, et integerrimus. uir animo rerum omnium capaci, quique, ut nomen ipsum indicabat, ad totius orbis bonum et pacem diuino quodam munere concessus uideretur. Ad hec Christiane  religionis pietate insignis, perpetua belli consuetudine nichilum efferatus, in omnes officiosus, imperatorum nulli secundus, si ad ceteras uirtutes in iracundia moderatio accessisset.



§ II. De auctore et anno huius panegyrici.

Huius orationis auctor est Latinus Pacatus Drepanius, non Italus, aut Siculus, ut inepte quidam suspicantur, sed natione Gallus, ut apparet ex paneg. n. 24: Unde igitur ordiar, inquit Pacatus, nisi a tuis, mea Gallia, malis? Patria Burdegalensis fuit, ut Elias uinetus in Ausonium notat ex paneg. n. 2, ubi idem Pacatus Transalpinum se dicit, et ex ultimo Galliarum recessu. Qua littus, inquit, oceanicadentem  excipit solem, ac deficientibus terris sociale miscetur elementum. Preterea fuit ei cum Ausonio Burdegalensi magna familiaritas, qui eum proconsulem non uno in loco appellat, ipsique nonnulla opuscula, ut epigrammata, ludum sapientium, technopegnion, et grammaticomastigem inscripsit. Eumdem eximium petam appellat Idyl. 7. Tamen utrum idem fuerit cum eo, cuius exstant psalmi, hymnique aliquot, ac alia carmina, et in iis epistola elegiaca ad Augustodunensem episcopum, dubitat idem Elias uinetus in Ausonium. Noster uero Petrus Franciscus Chiffletius in Paulino illustrato negat hunc Pacatum nostrum eumdem fuisse atque is, qui ad Uranium scribens S. Paulini uitam uincta numeris oratione scripturum se receperat. Sed hunc Pacatum nostro tribus et quadraginta  annis iuniorem ait ad quem Symmachus mittit epistolam 12 l. uIII, et ep. 58 et 69 libri IX.

Pronuntiatus est hic panegyricus an. Christi 391, secundum Haloandri rationes, ad kal. Septembr. ut tradit Marcellinus Comes; Rome, quo relatam de Maximo tyranno uictoriam gratulaturus e Gallia missus erat; coram imperatore, quem compellare presentem uidetur; spectante senatu, ut ipse ait panegyrici huius initio.



§ III. Synopsis panegyrici.

Exordium.---Cum multa sibi dicenti metum afferant, tum in primis commoueri se ait, quod coram imperatore, coram senatu, Rome, homo Gallus dicat: accedere se tamen ad laudandum Theodosium;  et quia longo locorum interuallo eam ob rem Romam uenerit, et quia laudandi principis nulla incumbit necessitas.

Distributio.---uidetur hec esse: I. uita Theodosii priuata; II. uita eiusdem publica laudatur.

Prima pars.---Theodosius difficillimis temporibus ideo a Gratiano in imperii societatem adsciscitur, ut inclinantem in preceps rempublicam sustineat . Non alium eligendum fuisse declarant, eius patria , parentis uictorie, domus splendor , forme prestantia , etas integra et matura imperio . A fortune donis transit ad animi dotes. Usus belli quo puer iam fingebatur ad imperium , res preclare in bello geste , modestia in recusando imperio , in eodem administrando  minuendisque palatinis sumptibus frugalitas, in  sanciendis legibus prouidentia ; in iis quibus committeret arcana, quos promoueret ad magistratus, seligendis prudentia ; egregia in amicos fides , in exsequendis promissis religio ; erga eos quorum ambitioni pro magistratuum paucitate facere satis non poterat, singularis humanitas commendatur .

Secunda pars.---De publicis eius uirtutibus. Quam bonus et ciuilis in admittendis ad se omnibus, in eorum querelis audiendis . De uulta non minus hostibus, quam ciuibus notus. Memorantur eius uictorie de Gothis, Hunnis, Saracenis, Scythis, Albanis, et Persis . In extremam Galliarum partem cum exercitu progreditur aduersus Maximum Gallie tyrannum, multarum legionum defectione ,  quinquennii impunitate inflatum; perempto Gratiano in Gallia cedibus, rapinis, et omni genere crudelitatis grassantem . Non sine diuino auxilio factum, ut tyrannus ille fedus cum Theodosio utcumque initum uiolaret , ut Theodosii aduentum sustinere non potuerit , ut ad Asciam fluuium fusus ac plane deletus sit , ut Marcellini pariter exercitus profligatus sit . Theodosius abiicienti arma uitam condonat . Hemonam ingreditur uictor: quanto populorum concursu . Maximus quo fugiat incertus, Aquileia se includit . Huc cum exercitu mira celeritate conuolat Theodosius ; singulas imperatoris uirtutes in huius triumphi partem uenisse: in primis felicitatem qua factum est ut Maximus uoluntaria nece turpiorem,  qualis sceleri debebatur, mortem non effugerit ; ut spoliatus regiis ornamentis ad Theodosii pedes captiuus adductus ; ut statim ab imperatoris conspectu abductus eo inscio peremptus sit ; futurus posteris uindicate tyrannidis exemplum. Laudatur summa uictoris clementia , Cinne, Sylle, Marii, Cesaris dissimilis . Theodosii in Urbem ingressus. Leges ab eo sapienter instaurate .

Conclusio.---Postremum sibi gratulatur, quod tantarum rerum testis futurus e Gallia Romam uenerit. Quanta alacritate excipiendus sit a suis ciuibus, ea que ibi uiderit narraturus; qua auditorum frequentia stipandus, et quam multa petis et oratoribus suppeditaturus argumenta scribendi.



INCIPIT PACATI PANEGYRICUS.


 I. Si quis unquam fuit, imperator Auguste, qui te presente dicturus [1 1Kb] ante trepidauerit, eum profecto  me esse et ipse sentio, et his [a 1Kb] qui consilium tuum participant uideri posse uideo. Nam cum te semper  ultra omnes retro principes laudari oportuerit, [a 1Kb] nunc porro ultra quam alias predicatus es, in ea urbe conueniat dicendo celebrari, cuius et libertatem [2 1Kb] armatus asseruisti, et auxisti dignitatem togatus, quo tandem modo consequi maiestatem utriusque uestrum oratione mea potero, hoc precipue in tempore, quo [3 1Kb] ambo ita mutuo creuistis, ut nec tu fueris adhuc maior, nec illa felicior? Huc accedit auditor senatus, cui cum difficile sit pro amore quo in te preditus est de te satis fieri, [b 1Kb] tum difficilius, pro ingenita [4 1Kb] atque hereditaria orandi facultate, non esse fastidio rudem hunc et incultum transalpini sermonis horrorem, presertim cum absurde sinistreque iactantie possit uideri, his ostentare facundiam, quam de eorum fonte manantem in nostros usque usus deriuatio  sera traduxit. [c 1Kb] Quibus equidem cogitatis adeo sollicitor, ut non eos tantum hodie arbitrer interesse quos cerno, sed assistere obuersarique dicturo Catones ipsos, et Tullios, et Hortensios, omnesque illos oratores putem, qui me [5 1Kb] in posteris suis audiunt. Ita multiplici circumuentus metu, quasi parum habeam timere quod uideo, [6 1Kb] uideo quod timeam.

II. Quid ergo? nouusne me pauor et [d 1Kb] inopina trepidatio in ipso dicendi tempore deprehendit? Mihi uero ii omnes quibus [e 1Kb] altrinsecus iactor estus diu ante meditati, longeque prospecti sunt. Sed cum admiratione uirtutum tuarum [1 1Kb] ab ultimo Galliarum recessu, qua littus Oceani cadentem excipit solem, [f 1Kb] et deficientibus terris sociale miscetur elementum, ad contuendum te, adorandumque properassem, ut  bona que auribus ceperam etiam uisu usurparem: timui,  fateor, laboris officium ipsa taciturnitate corrumpere. [g 1Kb] Ita dum obsequio interpretor impudentiam, dum in eumdem hominem non puto conuenire gaudium et silentium, duas res diuersissimas iunxi: metum et temeritatem. Quin et illud me impulit ad dicendum, quod ut dicerem nullus adigebat. [2 1Kb] Non enim iam coacta laudatio, et expresse metu uoces periculum [h 1Kb] silentii redimunt. Fuerit, abieritque tristis illa [3 1Kb] facundie ancillantis necessitas, [i 1Kb] cum [4 1Kb] trucem dominum auras omnes plausuum publicorum uentosa popularitate captantem mendax assentatio titillabat, cum gratias agebant dolentes, et tyrannum non predicasse tyrannidis accusatio uocabatur. Nunc par dicendi tacendique libertas; et quam promptum laudare principem, tam tutum siluisse de  principe. Libet igitur redditam postliminio securitatem loquendo experiri: libet inquam, quia neminem magis laudari imperatorem decet [i 1Kb] quam quem minus necesse est.

III. [1 1Kb] De te igitur mihi sermonis huius auspicium erit ille felicitatis publice auspex [2 1Kb] dies, qui te primus inaugurauit imperio. Nam ut diuinis rebus operantes in eam celi plagam [3 1Kb] ora conuertimus a qua lucis exordium est, sic ego uota uerborum que olim nuncupaueram soluturus, id oratione mea tempus arripiam quo Romana lux cepit. Iacebat innumerabilibus malis egra, uel potius dixerim, [4 1Kb] exanimata respublica, barbaris nationibus Romano nomini uelut quodam diluuio superfusis. [5 1Kb] Sed parcam replicare causas, et [6 1Kb] placatum uulgus offendere. Nam cum per se uiuax sit recordatio  calamitatum, tum [k 1Kb] mihi metus hanc gaudiorum  presentium lucem tristium commemoratione fuscare. Faciam ergo quod facere prestantes scientia medicos sepe uidi; altorum uulnerum cicatrices, postquam eutem sanitate duxerunt, manu pendente tractabo, presensisse, et singulos uniuersosque rogitasse contentus, an cum inter omnes liqueret fessis rebus medendum, tali aliquo uiro publicis gubernaculis admouendo, qui [7 1Kb] imperatoris unius tueretur etatem, [8 1Kb] alterius iuuaret laborem, potuerimus huiusmodi principem uel optare. In integro itaque rem totam esse faciamus, et in quodam orbis terrarum comitio queri putemus quisnam sit ille qui debeat tantam molem subire, et nutantia Romane rei fata suscipere. Nonne is omnium suffragiis hominum [9 1Kb] tributim centuriatimque legeretur, [10 1Kb] cui felix patria, cui domus  clara, cui forma diuina, cui etas integra, cui militarium ciuiliumque rerum usus contigisset?

Iu. Cuncta igitur a capite proposito ordine prosequamur, iam profecto constabit eum principem declaratum qui et ab omnibus legi debuerit, et ex omnibus. Nam primum [1 1Kb] tibi mater Hispania est, terris omnibus terra felicior, cui excolende, atque adeo ditande impensius quam ceteris gentibus supremus ille rerum fabricator indulsit. Que nec Austrinis obnoxia estibus, nec Arctois subiecta frigoribus, media fouetur axis utriusque temperie. Que hinc [2 1Kb] Pyreneis montibus, illinc Oceani estibus, inde Tyrrheni maris littoribus coronata nature solertis ingeni ouelut alter orbis includitur. Adde tot egregias ciuitates, adde culta, incultaque omnia uel fructibus plena, uel gregibus;  adde auriferorum opes fluminum, adde radiantium metalla gemmarum. Scio fabulas petarum, auribus mulcendis repertas, aliqua nonnullis gentibus attribuisse miracula; que [3 1Kb] ut sint uera, sunt singula. Nec iam excutio ueritatem. Sint, ut scribitur, [4 1Kb] Gargara prouentu leta triticeo, [5 1Kb] Meuania memoretur armento, [6 1Kb] Campania censeatur [7 1Kb] monte Gaurano, [8 1Kb] Lydia predicetur amne [9 1Kb] Pactolo; dum Hispanie uni quidquid ubique laudatur assurgat. Hec durissimos milites, hec [10 1Kb] experientissimos duces, hec facundissimos [11 1Kb] oratores, hec [12 1Kb] clarissimos uates parit: hec iudicum mater, hec principum est. Hec Traianum illum, hec deinceps Adrianum misit imperio; huic te debet imperium. Cedat his terris [13 1Kb] terra Cretensis parui Iouis gloriata cunabulis,  et geminis [14 1Kb] Delos reptata numinibus, et alumno Hercule nobiles [15 1Kb] Thebe. Fidem constare nescimus auditis, deum dedit Hispania, quem uidemus.

u. Erat iuste compensationis occasio, ut qui de patrie tue laudibus pauca dixissem, [1 1Kb] patris saltem uirtutibus predicandis prolixius immorarer; sed quid faciam? Nouam quamdam patior ex copia difficultatem. Quid, inquam, faciam? Que [2 1Kb] Rhenus, aut uahalis uidit aggrediar? Iam se mihi [3 1Kb] Sarmatica cede sanguineus Ister obiiciet. Attritam pedestribus preliis Batauiam referam? Saxo consumptus bellis naualibus offeretur. Redactum ad paludes suas Scotum loquar? Compulsus in solitudines auias omnis Alamannus, et uterque Maurus occurrent. Cum igitur impediat turba dilectum; ad hoc uiri  tanti prestet gesta in summam referre, quam enumerando tenuare. Dixisse sufficiat unum illum diuinitus exstitisse in quo uirtutes simul omnes uigerent que singule in omnibus predicantur. Au si eius seculo mos ille uixisset quo Romani duces [4 1Kb] Macedonici, [5 1Kb] Cretici, [6 1Kb] Numantini de uocabulis gentium subactarum adoptiuum insigne sumebant: nonne hodie pauciora in annalium scriniis quam in uestre domus titulis cognomenta legerentur; cum ipse Saxonicus, ipse Sarmaticus, ipse Alamannicus diceretur, et quantum tota respublica habet hostium, tantum una familia ostenderet et triumphorum?

uI. [a 1Kb] Sed quid necesse est mitti in preteritum diligentiam curiosam? Patrem, Imperator, tuum de te estimemus. Nec difficilis coniectatio est. Nam  cum duo sint que claros duces faciant: summa uirtus, summaque felicitas; scire obuium est qua preditus fuerit uirtute [1 1Kb] qui te docuit, qua fuerit felicitate preditus qui te genuit. O digna imperatore nobilitas, [b 1Kb] eius esse filium principem, qui princeps esse debuerit, qui hunc Romani fastigii apicem non solum fortitudine atque sapientia, sed decore etiam corporis et dignitate potuerit equare! uelut tua hec forma uenerabilis, quam fortune sue par est! quam longe lateque conspicua commendat imperium! Ut plane in ambiguo sit utrumne te magis nostris mentibus uirtus, an obtutibus uultus insinuet. [c 1Kb] Non frustra plane opinione sapientium qui naturalium momenta causarum subtilius sciscitati, arcanis celestibus nobiles curas intulerunt, augustissima queque  species plurimum creditur trahere de celo. Siue enim diuinus ille animus uenturus in corpus dignum prius [2 1Kb] metatur hospitium; siue, cum uenerit, fingit habitaculum pro habitu suo; siue aliud ex altero crescit, et, cum se paria iunxerunt, utraque maiora sunt, parcam arcanum celeste rimari. Tibi istud soli pateat, imperator, [3 1Kb] cum deo consorte secretum. Illud dicam quod intellexisse hominem, et dixisse fas est: talem esse debere qui a gentibus adoratur; cui toto orbe terrarum priuata, uel publica uota redduntur; a quo petit nauigaturus serenum, peregrinaturus reditum, pugnaturus auspicium.

uII. Dudum, ut uideo, dedignaris hanc gloriam; sed patere [1 1Kb] ea a me in laudum tuarum parte constitui, que solebant in aliis sola laudari. uirtus tua  meruit imperium, sed uirtuti addidit forma suffragium. Illa prestitit ut oporteret te principem fieri, hec ut deceret. An uero quidquam putamus in imperii tui declaratione preteritum, cum ductam esse rationem ipsorum etiam uideamus [2 1Kb] annorum? Cuius quidem rei tanta fuit cura maioribus, ut non solum [3 1Kb] in amplissimis magistratibus adipiscendis, sed in preturis quoque, aut edilitatibus capessendis etas spectata sit petitorum, nec quisquam tantum ualuerit nobilitate, uel gratia, uel pecunia, qui annos [4 1Kb] comitiali lege prescriptos festinatis honoribus occuparit. Nec iniuria id quidem. Nam et [d 1Kb] qui uenturi sunt in uirtutis adoptionem, illo tamen adolescentie lubrico, [e 1Kb] ut non cadant, titubant. An non clarissimos nominis Romani uiros [5 1Kb] Sullas, Catulos,  Scipiones loquor, aliquantisper sibi luxuria uindicauit? Quos etsi ad portum mutati in melius reuexerint flatus, diu tamen uitiorum turbo iactauit, et naufragos atque fluctuantes, ab illis quibus mersabantur erroribus egre etas recepit. Bene igitur cuncta quadrarunt, et ceteris, que innumera congruebant, [a 1Kb] anni quoque suum iunxere suffragium, qui soli in homine perfecti bono duarum potiuntur etatum, uirtute iuuenum, et maturitate seniorum. Prius forfasse imperium inire debueris, ut diutius imperares: sed [6 1Kb] sine exempli periculo prouidebitur ne quid amiseris. uita longiore pensandum quod ex preterito perdidisti. Parum interest quando ceperit quod terminum non habebit.

uIII. Hactenus in te predicata sint, Imperator,  dona fatorum; nunc ad ea proferamus gradum que tibi debes. Neque enim tua illa preterita bellice rei gloria, quam per tot laborum experimenta quesisti, adscribenda fortune est. Cui hoc nomine etiam succenseri potest, quod quem sceptro et solio destinauerat, [1 1Kb] numquam indulgenter habuit. Sed ut seueri patres his quos plus diligunt filiis [b 1Kb] tristiores sunt, ita illa te plurimis bellis, et difficillimis reipublice temporibus exercuit, dum aptat imperio. Et prius quidem quam ad illa ueniam, que [2 1Kb] eui maturus egisti, summatim tuum illud attingam cum patre diuino castrense collegium, actas sub pellibus hiemes, estates inter bella sudatas, dies noctesque preliando aut uigilando consumptas, grauissimas pugnas terra marique pugnatas. Non tam patiens [3 1Kb] Africanus  prima rudimenta militie sub Paulo patre tolerauit, nec pari indole [4 1Kb] Annibal puer in tentoria Hispana successit, nec futurarum spe certiore uirtutum Philippea castra Alexander nondum Magnus  impleuit. Quos etsi plurima laude dotauerit amplificatrix ueri uetustas, nichil plus tamen blandita prestitit quam ut eos in his annis secutos regum, aut ducum castra uulgaret, in quibus tu ita fortiter multa gessisti, ut ea non tantum Alexander, aut Africanus, aut Annibal uidere dum discerent, sed parentes atque institutores eorum optassent facere dum docerent.

IX. [c 1Kb] Quam tecta sunt semper consilia fortune! Quis, queso, tum publicis rebus non putasset, inimicum [1 1Kb] tuum illum a statione castrensi ad quietem receptum? Enimuero illa futurum [d 1Kb] principem [2 1Kb] comens, idcirco paulisper uoluit esse priuatum, ut quia iam ad plenum bellicis artibus abundabas, usus ciuilis experiens sub otii tempore reddereris. Quod ego  tuum otium aliorum negotiis anteuerto. Non enim te amena littora, nec dispositi [e 1Kb] ad temporum uices habuere secessus, sed siue tu agris, siue oppidis tempus dabas, rem et famam pariter augebas. Et in urbibus quidem omnium etatum ordinumque homines his, aut illis beneficiis [f 1Kb] apprehendebas, amicorum commoda, absentium negotia assiduitate, consilio, re iuuabas. Iam si placuisset [3 1Kb] oppida rure mutare, ut tu uite oblitus urbane exsequebaris agricolam? Audio etiam, imperator, et credo sepe [g 1Kb] aliqua te laborum tibi iniunxisse, et ne contraheres corporis ueternum, cuiuscemodi semper opere insidiantis otii tersisse rubiginem. Sic agrestes [4 1Kb] Curii, sic ueteres [5 1Kb] Coruncani, sic nomina reuerenda [6 1Kb] Fabricii, cum inducie bella suspenderant, inter aratra uiuebant;  et ne uirtus [h 1Kb] quiete languesceret, depositis in gremio Capitolini Iouis laureis, triumphales uiri rusticabantur. Inde est quod accepimus datos serentibus fasces, et missas cum curulibus suis per rura [7 1Kb] palmatas,  quod agricolas consulares, pastoresque trabeatos, et dictatores inter armenta [8 1Kb] uestitos. Sed illos quidem angusta res familiaris addicebat labori, ut quibus ipsi suburbani horti, precepsque [9 1Kb] Ianiculum, et iugera arctata pomerio uomere essent aut ligone uersanda, [10 1Kb] nec iniuria opus reuerteretur ad dominos, cum deerant quibus iuberent. Detrahit laudem patientie inopia: maioris exempli est labor sine necessitate.

X. Gaudent profecto diuina [a 1Kb] perpetuo motu, et iugi agitatione se uegetat eternitas, et quidquid homines uocamus laborem, uestra natura est. Ut indefessa uertigo celum rotat, ut maria estibus inquieta sunt, ut stare sol nescit, ita tu, imperator, continuatis negotiis, [b 1Kb] et in se quodam orbe redeuntibus  semper exercitus es. [c 1Kb] uix [1 1Kb] tecta Hispana successeras, iam Sarmaticis tabernaculis tegebaris. uix emerita arma suspenderas, iam hosti armatus instabas. uix Iberum tuum uideras, iam Istro pretendebas. Ne tum quidem [2 1Kb] cum in altiorem prouectus gradum, iubere tantum, et [3 1Kb] diuidere cum negotiis otium, et parta gloria [d 1Kb] uelut [4 1Kb] reposito frui posses honore, operam remisisti, quin omnium castrensium [5 1Kb] munerum numeros primus, aut cum primis obires, stare pro signis, excubias sorte agere, [6 1Kb] uallum ferre, locum bello antecapere, speculatum egredi, castra metari,  in prelium primus ire, prelio postremus excedere, dux consilio esse, miles exemplo: ut iam tum posset intelligi alios imperatori pugnare, te tibi. Illud tamen pre ceteris mirum, quod cum omnia faceres ut imperare deberes, nichil tamen faciebas ut imperares.

XI. Argumento est dies ille communis boni auctor, quo tu cum ad suscipiendam rempublicam uocabaris, oblatum imperium deprecatus es: nec id ad speciem tantum, ut cogi uidereris, sed obnixe, et diu, et uelut impetraturus egisti. Quippe aberat causa fingendi. Non enim te princeps solus et domi, et tanquam tentaret ambibat, sed publice et [1 1Kb] in comitio, et ut aliud iam facere non posset. Prorsus [e 1Kb] ut, nisi imperium affectu simplici noluisses, potueris uelle securus. Expostulari hoc loco tecum reipublice uerbis  necesse est, que in summam tua cunctatione formidinem a media spe relapsa, [f 1Kb] tali aliqua te profecto, sed quam solus audires, uoce conuenit: Parumne me, Theodosi, hactenus distulere fata, ut tu insuper tentes moras augere fatorum? An nescis rem tuam per momenta consumi? Nescis me tibi, [2 1Kb] tuisque decrescere? Quidquid atterit [3 1Kb] Gothus, quidquid rapit [4 1Kb] Hunnus, quidquid aufert [5 1Kb] Alanus, [6 1Kb] id olim desiderabit Arcadius. [7 1Kb] Perdidi infortunata Pannonias; [8 1Kb] lugeo funus Illyrici; [9 1Kb] specto excidium Galliarum. [10 1Kb] Principum senior in tanta bella non  sufficit; alter etsi futurus sit aliquando fortissimus, [11 1Kb] adhuc tamen paruus est. Tu dubitas excipere collapsam, et [a 1Kb] ut nichil differas, sero reparandam? Hanc mihi gratiam refers quod te etiam felix desideraui? quod cum me Nerua tranquillus, amor generis humani Titus, pietate memorabilis Antoninus teneret; cum [12 1Kb] menibus Augustus ornaret, legibus Hadrianus imbueret, finibus Traianus augeret, parum mihi uidebar beata, quia non eram tua? Quid tu mihi faceres si iuris tui esses? Orat ecce [13 1Kb] te dominus meus, orat ecce te dominus adhuc tuus, et, qui posset cogere, mauult impetrare. Imperium quod ab imperatore defertur, tam tibi nolle iam non licet, quam uelle non licuit.

XII. Solus igitur, Auguste, solus inquam omnium  qui adhuc imperauerunt [1 1Kb] ut princeps esses prestitisti. Alios empta legionum suffragia, alios uacans aula, alios affinitas regia imposuere reipublice: te nec ambitus, nec occasio, nec propinquitas principem creauerunt. Nam et eras a familia imperatoris alienus, et [2 1Kb] asciscebaris tertius, et cogebaris inuitus, inuitus inquam. Audite hoc [3 1Kb] publici parricide, qui [4 9Kb] oblita fide, dominorum sceptra cepistis, et periculo non minore quam scelere, imperium uita paciscentes, sanguinis pretio regium nomen emistis; repulsam patitur principatus, et unus est [5 1Kb] ambitus candidati ne declaretur. Credetne hoc olim uentura posteritas, et prestabit nobis tam gloriosam fidem, [b 1Kb] ut nostro demum seculo annuat factum quod tantis infra supraque temporibus nec inuenerit emulum, nec habuerit  exemplum? Sed qui [6 1Kb] uite tue sectam rationesque cognouerit, fidei incunctanter accedet, nec abnuisse dubitabit imperium sic [7 1Kb] imperaturum. Illi enim, illi auide regna desiderent, quos soluta legibus  uita delectat, quorum crudelitas indamnatos necandi, cupiditas priuata rapiendi, libido honesta fedandi ius atque impunitatem requirunt. Quid tua intererat te principem fieri, qui futurus eras [8 1Kb] in imperatore priuatus? [9 9Kb] Nisi forte in te hodie aut pudicitie remissior cultus, aut minor sanguinis humani metus, aut aliene rei maior est appetitus. Idem es qui fuisti, et tantum tibi per te licet quantum per leges licebat. Ius summum facultate et copia commodandi, non securitate peccandi experiris. Unum tibi prestitit principatus, ut certum haberemus omnes, etiam sub imperatoribus aliis uixisse te legibus tuis. Nam qui nichil facit licenter cum potest, nunquam uoluit.

XIII. Quin ubi primum te imperio prestitisti, non contentus ipse [c 1Kb] ultra uitia recessisse, alienis uitiis  corrigendis curam adiecisti; idque moderate, ut suadere potius honesta quam cogere uidereris. Et quia uel [1 1Kb] longo Orientis usu, uel multorum retro principum remissione, tantus quosdam luxus infecerat, ut adulta consuetudo lasciuie haud quaquam facile uideretur obtemperatura medicine, ne quis se pati iniuriam putaret, a te uoluisti incipere censuram, et [2 1Kb] impendia palatina minuendo, nec solum abundantem reiiciendo sumptum, sed uix necessarium usurpando [3 1Kb] demensum, quod natura difficillimum est, emendasti uolentes. An quis ferret moleste ad principis semet modum cerceri? aut subtractum sibi doleret de priuata luxuria, cum uideret imperatorem, rerum potentem, terrarum hominumque dominum, parce contenteque uiuentem, modico et [4 1Kb]  castrensi cibo ieiunia longa solantem? ad hoc aulam omnem [5 1Kb] Spartanis gymnasiis duriorem, laboris, patientie, frugalitatis exemplis abundantem? neminem unum inueniri, qui auderet ad penum regium  flagitare remotorum littorum piscem, peregrini eris uolucrem, aliem temporis florem?

XIu Nam delicati illi ac [1 1Kb] fluentes, et quales tulit sepe respublica, parum se lautos putabant, nisi luxuria [a 1Kb] uertisset annum, nisi hyberne poculis rose innatassent, nisi estiua [b 1Kb] in gemmis capacibus glacie falerna fregissent. Horum gule angustus erat noster orbis. Namque appositas dapes non sapore, sed sumptu estimantes, illis demum cibis acquiescebant, quos extremus Oriens, aut positus extra Romanum Colchus Imperium, aut famosa naufragiis maria misissent, quos inuite quodammodo reluctantique nature hominum pericla rapuissent. Ut taceam infami sepe dilectu scriptos in prouinciis aucupes, ductasque sub signis uenatorum cohortes militasse  conuiuiis, nonne cognouimus cuiusdam retro principis non prandia sepe, sed fercula [2 1Kb] sestertium millies estimata, patrimoniorum equestrium pretia traxisse? Tue, Imperator, epule, mensis communibus parciores, locorum ac temporum fructibus instruuntur. Hinc certatim [c 1Kb] in omnes luxurie pudor, parcimonie cultus inoleuit, et quiescentibus legum minis, subiit quemque priuatim sui penitentia. Sic est enim, sic est, exasperat homines [d 1Kb] imperata correctio, blandissime iubetur exemplo.

Xu. Sed cum hec, et ad hunc modum cetera mores hominum et instituta formarint, tum nichil abdicandis uitiis, adoptandisque uirtutibus impensius sentio profuisse, quam quod his te uiris semper dedisti, [e 1Kb] quos affectare publica deberet imitatio, qui,  quam facile tibi fuissent [f 1Kb] sequacesque discipuli, tam ceteris expetendi essent magistri. Ut de his sileam, [g 1Kb] quod tibi primus ille nascentis imperii dies obtulit, tantis uirtutibus preditos, ut non pro copia sumpti, sed ex copia uiderentur optati, quot tu postea qualesque legisti, quibus prouinciarum custodiam,  quibus militaris rei summam, quibus consiliorum tuorum arcana committeres? Ergo cum duplex fuerit iste dilectus, unus ex iudicio, alter ex fato, incertum meliores uiros sapientia tua, an fortuna quesiuerit, cum tales uel [1 1Kb] acceptos habeas, uel repertos, ut et illi meruerint teneri, et isti debuerint cooptari.

XuI. Ecquis imperatorum unquam putauit amicitie cultum in regia laude ponendum? Humilis hec uirtus, dubiumque an uirtus iudicabatur, nec palatiis digna, sed periculis habebatur. [1 1Kb] Inde facilius inueneris, qui pecuniam ex erario, quam qui ex animo fidem prompserint. [2 1Kb] Optimus ille ditabat, non etiam diligebat, prodesse nouerat, amare nesciebat. [3 1Kb] Tu amicitiam, nomen ante priuatum, non solum  intra aulam uocasti, sed indutam purpura, auro gemmisque redimitam, solio recepisti, reque, non uerbis asseruisti, principis mentem tanto in suos benigniorem esse debere, quanto sit fortuna prestantior, [h 1Kb] cum fide ac facultate paribus agas, et familiaribus tuis imperator tribuas, quod priuatus optaras. Quanquam [i 1Kb] que capere uota potuerunt, quod plerique te principe consecuti sunt? Nec nunc de his honoribus loquor, quos in quemcumque conferre imperatori necesse est. Dux aliquis euehitur? Exigit disciplina castrorum. Prefectus attollitur? Imponendum est prouincie caput. Consul creatur? [i 1Kb] Habiturus est nomen annus. Ita in summis illis pulcherrimisque beneficiis, [k 1Kb] est aliqua prestantis utilitas. A te, noua benignitate, is amicis honos habitus  est, qui totus esset illorum, quibus deferebatur, nichilque ex eo ad te redundaret nisi dandi uoluptas. Cui cum essent domi [4 1Kb] filii, gemine ille spes oculique reipublice, dilatis eorum magistratibus [5 1Kb] amicos consulatu ornauit. Si mehercule uir ille diuinus, felicitatis publice auctor, [6 1Kb] parens tuus  uiueret, quid aliud exspectasset a filio, quam ut nepotibus anteferretur? Prestitisti igitur amicis, quo plus nec patri prestare potuisses. O beneuolentie tue singulare consilium! Auges tempore dignitatem, que incrementum ex magnitudine non habebat. Renuntiantur amici ante filios tuos consules, [7 1Kb] quia non poterant plus esse, quam consules.

XuII. Eat nunc sui ostentatrix uetustas, et illa innumeris litterarum uulgata monumentis iactet exempla. [1 1Kb] Pirithoi fidem predicet, et decantatum omnibus scenis Phocei iuuenis laudet officium; Pythiam etiam, si uidetur, dicat et Damona, quorum alter in amici morte se uadem obtulit, alter ad diem uadate mortis occurrit. Ut hec esse uera credamus, que mendaciis uatum in plausus aptata [2 1Kb] cauearum, [a 1Kb] fidem tempori debent: num prestare credendo plus  possumus, quam ut istos, qui amicitie laude censentur amicorum fuisse, quam sui diligentiores putemus? Sed cum instituente natura plus fere filios, quam nosmetipsos diligamus, omne uicit exemplum, qui amicos his pretulit, quos sibi preferebat. [3 1Kb] Sed tu quidem, [b 1Kb] ad exonerandam debentium uerecundiam, que in tuos confers, non uis uideri prestare, sed reddere. Geramus tibi morem, [c 1Kb] et beneficiorum summas tuorum pro tua uoluntate ducentes, quidquid familiaribus tuis tribuis non expendi potius, sed rependi putemus; enimuero cum leuiter cognitos, aut etiam semel uisos iis honoribus simul ditas, quibus et amici possent esse contenti, nonne omnibus uis probare amicum tibi esse qui bonus sit? Cuicumque quid publici mandatum fuerit officii, premium  spondetur, et redditur. Sibi humilitatem et tenebras suas imputet iacens uirtus, que non obtulit se probandam. [4 1Kb] Quod conscientie tue sufficit, honoratus est qui probatus.

XuIII. uelim tamen dicas unde, cum [1 1Kb] tantis promissa persoluas, quid cui promiseris scias, nec te uel reipublice cura, uel ipsa illa tuorum beneficiorum turba confundat, [2 1Kb] ut parcior, tardiorue, tempore quem, modoue decipias. Quis debitor uerecundus ita mutuum ad diem reddit, ut tu, quod promittis, appendis? [3 1Kb] Nec imponi negligentibus arbitreris. Quotidie [d 1Kb] in beneficia tua querimus, et memoriam conuenimus, et ne singulis insidietur obliuio, cum altero quisque conferimus. Unum inuenire non possumus, cuius spem atque exspectationem non dicam  fefelleris, sed, que [4 1Kb] [e 1Kb] delicatior est querela, distuleris. Solamne me, imperator, beneuolentiam tuam mirari putas? At ego miror etiam memoriam. Nam cui [5 1Kb] Hortensio, Luculloue, uel Cesari tam parata umquam adfuit recordatio, quam tibi sacra mens tua loco momentoque, quo iusseris, reddit omne depositum? [6 1Kb] Utrum te tamen ipse admones? an ut illi maiestatis tue participi [7 1Kb] deo, feruntur assistere fata cum tabulis, sic tibi aliqua uis diuina subseruit, que quod dixeris, scribat, et suggerat? Nihil ita primoribus labris polliceris, quin promisso fidem subdas, et uerba re sancias. Nemo iam, nemo beneficia, que dederis, ab eo credit tempore computanda, quo dederis, quia [8 1Kb] tam sint certa, que spondes, ut tum uideantur accepta, cum spondes.

XIX. Iam idipsum, quod [1 1Kb] ante promittis, nonne  de summo purissime mentis candore proficiscitur? nam cuius est animi [2 1Kb] nec uota hominum fatigare, nec adhibere muneribus artem difficultatis, sed denuntiare prestanda, ut et prolixior sit sensus bonorum, nec repentina felicitas faciat attonitos, et similes reddat ingratis? animos enim nostros, subitis affectibus impares, proinde letitia ac dolor, si deprehendat, [3 1Kb] externat. An non illa Romana [4 1Kb] pietatis notissime mater, nuntio mali Cannensis exterrita, filio reduce, quem flebat, [a 1Kb] diriguit in mortem, nec par esse gaudio potuit que superfuerat orbitati? Conscius igitur celestis arcani, et naturalium [5 1Kb] depositorum, mauis hominibus sperata procedere, quam insperata superuenire beneficia. Nec immerito. Namque fugitiua successuum repentinorum uoluptas [6 1Kb] ut  occupat, sic relinquit; felicitas longior est, [7 1Kb] expectare securum. Itaque cum hactenus a natura esset statutum, ut bona sua homines nescirent, et tum primum inciperent felicitate gaudere, cum cepissent esse felices, tu promittendo prestanda inuenisti tempus, quod nobis natura subtraxerat, ut quos adepta solum iuuabant, etiam adipiscenda delectent.

XX. Pari benignitate cum plures afficere honoribus uelles, quam [1 1Kb] honorum loca admitterent, et angustior esset materia uoluntate, nec mentem tuam quamuis diffusum caperet imperium, quem nondum aliquo prouexisti gradu, tamen [b 1Kb] dignatione es solatus. Atque haud scio, an quibusdam consolatio ista suffecerit. Ille cohonestatus affatu, ille mensa beatus, ille osculo consecratus est. Ita omnibus, qui te principe  sibi iure confiderent, aut processit dignitas, aut satisfecit humanitas, humanitas inquam, que tam clara in imperatore quam rara est. [c 1Kb] Nam cum indiscreta felicium pedissequa sit superbia, uix cuiquam contigit et abundare fortuna, [d 1Kb] et indigere arrogantia. Cuius quidem ita maiores nostros pertesum  est, ut grauiorem semper putauerint seruitute contemptum, eiusque impatientia sint coacti post [2 1Kb] bellatores Tullos, [3 1Kb] Numasque sacrificos, et [4 1Kb] Romulos conditores regnum usque ad nomen odisse. Denique ipsum illum Tarquinium execratione postrema hoc damnauerunt meledicto; et hominem libidine precipitem, auaritia cecum, immanem crudelitate, furore uecordem uocauerunt superbum, et putauerunt sufficere conuicium. Quod si per rerum naturam liceret, ut ille Romane libertatis assertor, regii nominis [5 1Kb] Brutus osor, [e 1Kb] precarie redditus uite, seculum tuum cerneret studiis uirtutis, parcimonie, humanitatis imbutum ac refertum; nullum toto orbe terrarum superbie, libidinis, crudelitatis exstare uestigium; iam te ipsum qua publice, qua  priuatim uideret priscorum duritia ducum, castitate pontificum, consulum moderatione, [6 1Kb] petitorum comitate uiuentem; mutaret profecto sententiam tanto post suam: et cum Romanam dignitatem ac libertatem probaret, meliore in statu imperatore te esse quam consule se fuisset, necessario fateretur Tarquinium submoueri debuisse, non regnum.

XXI. Sed quod facere magnas urbes ingressi solemus, ut primum sacras edes, et dicata numini summo delubra uisamus, tum fora, atque gymnasia, et pro suis extenta porticibus ambulacra miremur, ita in laudibus tuis sanctos palatii ritus, et priscis equanda cerimoniis instituta uenerati, gradum ad illa proferimus, que in medio constituta, et ad publicos usus facientia, [1 1Kb] non partim, sed in commune conducunt,  nec parietibus, sed orbe clauduntur, nec tecto, sed celo operiuntur. uelut primum illud est, ne statim summa captemus, quod [f 1Kb] crebere egressu exspectantibus [g 1Kb] populis te fateris, nec uideri modo patiens, sed [2 1Kb] facilis adiri, e proximo accipis uota hominum tuorum: [h 1Kb] ut, quisquis ille consultor est, etiamsi  meruerit, quod est rarum, repulsam, [a 1Kb] ferat tamen uisi numinis conscientiam. At [b 1Kb] quam alter illorum principium mos fuit, quos loquar notum est, qui maiestatem regiam imminui et uulgari putabant, nisi eos [c 1Kb] intra repositum palatine edis inclusos tanquam aliquod [3 1Kb] uestale secretum ueneratio occulta consuluisset, [d 1Kb] nisi intra domesticam umbram iacentes solitudo prouisa et silentia late conciliata uallassent. Quin siquando in lucem uenire et diem ferre potuissent, [4 1Kb] lecticis [5 1Kb] tensisque subuecti, et densissima circum supraque cooperti uirorum armorumque testudine sensim atque adnumerum mouebantur. Tum longe populus abigebatur, nec otiosa [6 1Kb] uiatoris manus plebem uerbere submouebat: ut secretum [7 1Kb] esset in publico. At noster hic omnibus spectandus  affertur, nec magis communem hunc diem atque solem quam nostrum imperatorem uideri licet. Quin, cum uicinum habeant permissa fastidium, numquam iste mirantes explet oculos. Magis magisque uisus expetitur, et, nouum dictu, presens desideratur.

XXII. Miremur in urbibus tuis, et a tuis populis te uideri, quem fere nulla in solo suo natio externa non uidit, idque ita crebro, ut pene tam notus sit barbaris uultus iste quam nobis? Nec frustra, cum estates omnes foris, hyemes domi ducens, ciuibus hostibusque pari sorte anni spatia diuiseris: et si qui forte sunt barborum, qui non uirtutis tue fulmen exceperint, nominis terrore perculsi et uelut afflati quiescant. [e 1Kb] Tua enim, imperator, auspicia non he  tantum gentes tremunt, quas ab orbe nostro siluarum interualla, uel flumina, montesue distinguunt, sed quas eternis ardoribus inaccessas, aut continua hyeme separatas, aut interfusis equoribus abiunctas natura disterminat. Non oceano Indus, non [1 1Kb] frigore Bosphoranus, [2 1Kb] non Arabs medio sole securus est; et quo uix peruenerat nomen ante Romanum, accedit imperium. Dicamne ego receptos ad seruitium [3 1Kb] Gothos, castris tuis militem, terris sufficere cultorem? Dicam a rebellibus [4 1Kb] Saracenis penas polluti federis expetitas? Dicam [5 1Kb] interdictum Scythis Tanaim, et imbelles arcus etiam fugientis [6 1Kb] Albani? Quecumque natio barbarorum robore, ferocia, numero grauis unquam nobis fuit, [7 1Kb] aut [f 1Kb] boni consulit aut quiescat, aut letatur, quasi amica, si seruiat. Persis ipsa, reipublice  nostre retro emula, et multis Romanorum ducum famosa funeribus, quiquid unquam in principes nostros inclementius fecit, excusat obsequio. Denique [8 1Kb] ipse ille rex eius, dedignatus antea confiteri hominem, iam fatetur timorem, et in his te colit templis, in quibus colitur: tum legatione mittenda, gemmis, sericoque prebendo, ad hoc triumphalibus belluis in tua esseda suggerendis; etsi adhuc [9 1Kb] non est federatus, iam tamen tuis cultibus tributarius est.

XXIII. Ne tamen, imperator, existimes cuncta me [1 1Kb] ad aurium gratiam locuturum, [2 1Kb] triumphis tuis Gallicis, stupeas licebit, irascimur. Dum [3 1Kb] in remota terrarum uincendo procedis, dum ultra terminos rerum, metasque nature [4 1Kb] regna Orientis extendis, dum  ad illos prime lucis indigenas, et in ipsum, si quod est solis cubile, festinas, inuenit tyrannus [5 1Kb] ad scelera secretum. O quam paruis ueniunt summa mala principiis! Sic in ultimum propre Italici generis excidium, [6 1Kb] effracto Cnei Lentuli ludo mirmillonum agmen emicuit. Sic bella consulibus ancipiti Marte pugnata [7 1Kb] Cilix pirata conflauit. Sic [8 1Kb] tenentibus arma fugitiuis Romana diu pila cesserunt ferro ergastulorum. Quis non ad primum noui sceleris nuntium hominem risit? nam res infra dignitatem iracundie uidebatur, cum pauci homines, et insulani totius incendium continentis adolerent, et regali habitu exsulem [9 1Kb] suum illi [10 1Kb] exsules orbis induerent? At quantos parturiebat fortuna motus, quantum republice malum pestis augenda, quantam tibi gloriam restinguenda  seruabat? precipue cum [11 1Kb] perfidia ducum, defectione legionum contra rempublicam foret uersum quicquid pro republica fuerat armatum.

XXIu. Nolo tamen usquequaque miserorum uel factum [a 1Kb] onerare, uel fatum, qui dum carnifici purpurato, tua se et affinitate et fauore iactanti, infeliliciter credunt, grauissimum omnium nefas fecerunt affectu innocentium. Intelligo quam difficilem in locum scopulosumque deuenerim. Nam cum [b 1Kb] reuolui id [1 1Kb] lustrale iustitium, aures tue respuant, laudes petant; glorieque intersit ad presentium commendationem bonorum mala decursa reputari, contra uero clementia summa beneficium suum malit imminui, quam tristium enumeratione [c 1Kb] cumulari, necesse  erit me, uel tacentem publica incommoda, uel loquentem, aut ingratum uirtuti, aut onerosum esse pietati. Sed tamen, imperator, exiguam sensibus tuis iniunge patientiam. Nam si dulcis in bonis miseriarum recordatio est, si nautas tempestatum, si medicos iuuat meminisse morborum, cur non tu quoque mala nostra audias, ut tua beneficia recognoscas? Unde igitur ordiar, nisi a tuis mea Gallia malis? [d 1Kb] que ex omnibus terris, quas illa pestis insederat, haud iniuria tibi uindicas priuilegium miseriarum, non auribus modo, quarum [2 1Kb] sensus est leuior, sed coram oculis ferre compulsa uictoriam Maximi, [3 1Kb] interitum Gratiani. [4 1Kb] Alta licet uulnera, quod fatendum est, proximus nobis Italus, et contiguus ostendat Hispanus; sed in dolore summo habet suum uterque solatium.  Tyrannidem ille non uidit, hic tyrannicidium uidit. Nos primi impetum bellue furentis excepimus, nos seuitiam eius innocentium sanguine, nos cupiditatem publica paupertate satiauimus. Apud nos semet exercuit crudelitas iam secura, et adhuc inops auaritia. Alibi malum publicum aut [5 1Kb] cepit, aut destitit; in Gallia sedit.

XXu. [e 1Kb] Quis se nobis calamitate contulerit? Tyrannum et cum aliis tulimus, et soli. Quid ego referam uacuatas municipibus suis ciuitates, impletas fugitiuis nobilibus solitudines? quid perfunctorum honoribus summis uirorum bona publicata, [1 1Kb] capita diminuta, uitam ere taxatam? uidimus redactas [2 1Kb] in  numerum dignitates, et [3 1Kb] exutos trabeis consulares, et senes [4 1Kb] fortunarum superstites et infantium sub ipso sectore ludentium flendam securitatem; cum interim miseri uetabamur [a 1Kb] agere miseros, imo etiam cogebamur mentiri [b 1Kb] beatos, et cum domi atque secreto solis coniugibus ac liberis [5 1Kb] credidissemus furtiuum dolorem, procedebamus in publicum [6 1Kb] non nostre fortune uultu. Audires enim dicere delatorem: Quid ita ille tristis incedit? An quia pauper ex diuite est? Non enim se uiuere gratulatur? Quid ita hic publicum [7 1Kb] atratus incestat? Luget, credo, fratrem. Sed habet filium. Ita fleri non licebat amissa, metu reliquorum. Serenos ergo nubilis mentibus uultus induebamus, et ad illorum uicem, qui degustato [8 1Kb] Sardorum graminum succo,  feruntur in morte ridere, imitabamur leta merentes. Est aliquod calamitatum delinimentum dedisse lacrymas malis, et pectus laxasse suspiriis. Nulla maior est pena quam esse miserum, nec uideri. Spes inter hec nulla predonis explendi. Nec enim, ut natura fert, copiam satietas sequebatur, crescebat in dies habendi fames, et parandi rabiem parta irritabant. Ut egrorum sitim potus accendit, ut ignis arentibus non obruitur, sed augetur, ita coacte publica egestate diuitie auiditatem ieiune mentis acuebant.

XXuI. [1 10Kb] Stabat ipse purpuratus [c 1Kb] ad lances, et momenta ponderum, [2 1Kb] nutusque trutinarum pallens atque inhians exigebat. Comportabantur interim spolia prouinciarum, exuuie exsulum, bona peremptorum.  Hic aurum matronarum manibus extractum, illic rapte pupillorum [3 1Kb] ceruicibus bulle, istic dominorum cruore perfusum appendebatur argentum. Numerari ubique pecunie, fisci repleri, era cumulari, uasa concidi; cuiuis ut intuenti non illud imperatoris domicilium, sed latronis receptaculum  uideretur. Sed tamen latro raptis abutitur, et ablata aliis sibi reddit; nec ideo uias saltusque obsidet, ut thesaurum struat atque defodiat, et cum scelere miser sit; sed ut gule uentrique suppeditet, nec desit sumptus impendiis. Nam et effundit et negligit, eadem perdendi et querendi facilitate. Noster ille pirata, quidquid undecumque [4 1Kb] conuerrerat, id nobis sibique periturum, in illam specus sui [5 1Kb] Charybdim congerebat. Charybdim loquor? que cum plena nauigia sorbuerit, dicitur tamen reiectare naufragia, et contortas fundo rates [6 1Kb] Taurominitanis littoribus exponere. Bona nostra ad erarium una et perpetua uia ibant, nullas eorum reliquias, nulla fragmenta uel sero uicta fastidio illa communis uorago reuomebat.

 XXuII. Est improborum principum postrema defensio, auferre donandi gratia, et inuidiam rapinarum magnitudine munerum [d 1Kb] deprecari; que, malum! ratio est, abstulisse omnibus, quod nullus habiturus sit? Et priuatorum quidem auaritie licet mala, tamen aliqua defensio est, timetur inopia, et [1 1Kb] reponitur senectuti, et prospicitur heredi. Quam affert causam concupiscendi, qui, quantum ubique est, habet? Quin ego, si fas piumque mortalibus existimare celestia, nullam maiorem crediderim esse principum felicitatem quam fecisse felicem, et [e 1Kb] intercessisse inopie, et uicisse fortunam, et dedisse homini [f 1Kb] nouum fatum. Itaque imperatori propriam maiestatem bene estimanti, non tam illud uideri suum debet, quod abstulit, quam quod  dedit. Nam cum intra ipsum uolutantur omnia, et ut ille, qui cuncta ambit oceanus, quas suggerit aquas terris recipit e terris, ita quidquid in ciues manat a principe redundat in principem; et rei et fame bene consulit munificus imperator. Lucratur enim gloriam, cum det pecuniam reuersuram.

 XXuIII. Sed illi quidem stulta omnis ratio captande laudis uidebatur, qui, preter insitum pessimo cuique boni exempli odium, [a 1Kb] summam felicitatem habendi ac nocendi fine determinans, non solum ut quam plurimum [b 1Kb] quereret, sed ut nichil cuiquam reliqui faceret, laborabat. Nec enim, qui regibus mos est, [1 1Kb] exercendis inuigilabat metallis, ut latentia nature bona in usum arcesseret, et pararet innoxias nullo pauperiore diuitias. Parum ille pretiosum putabat aurum, quod [2 1Kb] de montium uenis, aut fluminum glareis [3 1Kb] quesitor Bessus, aut scrutator [4 1Kb] Callaicus eruisset, illud purius splendidiusque credebat, quod dedissent dolentes, quod hominum lacryme, non amnium aque abluissent, nec e terrenis specubus egestum, sed e ceruicibus iugulisque  cesorum esset effossum. Sic cum immitis tyranni [5 1Kb] et stylus timeretur et gladius, transierat in uota paupertas, et ut possemus effugere carnificem, optabamus [6 1Kb] subire sectorem. Quod si cui ille pro ceteris sceleribus suis minus crudelis fuisse uidetur, uestrum is uestrum, [7 1Kb] uallio triumphalis, et [8 1Kb] trabeate Merobaudes recordetur interitum. Quorum alter post amplissimos magistratus, et purpuras consulares, [9 1Kb] et contractum intra unam domum quemdam honorum  senatum, uita sese abdicare compulsus est; alteri manibus [10 1Kb] satellitum Britannorum gula domi fracta et [c 1Kb] inusta [11 1Kb] feminee mortis infamia, ut scilicet maluisse uir ferri amantissimus uideretur laqueo perire quam gladio. Sed in illos fortasse speciales putaretur habuisse odiorum causas tyrannus; steterat enim uterque in acie Gratiani, et Gratianus utrumque dilexerat: quid de his dicimus, [d 1Kb] qui honorum ac principum nescii, et tantum inter suos clari, nobiles animas sub carnifice fuderunt?

XXIX. De uirorum mortibus loquor, cum descensum recorder ad sanguinem feminarum, et in sexum cui bella parcunt non parce seuitum? Sed nimirum graues suberant, inuidioseque cause ut [1 1Kb] unco ad penam [2 1Kb] clari uatis matrona raperetur. Obiiciebatur  enim, atque etiam exprobrabatur mulieri [3 1Kb] uidue nimia religio, et diligentius culta diuinitas. Quid hoc maius poterat intendere [4 1Kb] accusator sacerdos? fuit enim, fuit et hoc delatorum genus, qui nominibus antistites, reuera autem satellites, atque adeo carnifices non contenti miseros auitis [e 1Kb] euoluisse patrimoniis, calumniabantur in sanguinem, et uitas premebant reorum iam pauperum. Quin etiam cum iudiciis [5 1Kb] capitalibus astitissent, cum gemitus et tormenta miserorum  auribus ac luminibus hausissent, cum lictorum arma, cum damnatorum [a 1Kb] [6 1Kb] frena tractassent, pollutas penali manus contactu ad sacra referebant, et ceremonias quas incestauerant mentibus, etiam corporibus [b 1Kb] impiabant. Hos ille [7 1Kb] Phalaris in amicis habebat, hi [8 1Kb] in oculis eius, atque etiam in osculis erant; nec iniuria, [c 1Kb] a quibus tot simul uotiua ueniebant, auaro diuitum bona; cruento innocentium pena; impio religionis [d 1Kb] iniuria.

XXX. Tandem in nos oculos Deus retulit, et bonis Orientis intentus, ad mala nostra respexit, et [e 1Kb] hunc sacerrimo capiti [1 31Kb] obiecit furorem, ut [2 1Kb] fedus abrumpere, [3 1Kb] ius feciale uiolare, bellum edicere non timeret. An ego sine diuino numine factum putem, ut qui sub nomine pacis ludere, et [4 1Kb] primi sceleris  penas lucrari quiescendo potuisset, secundum tertiumque uexillum latrocinii ciuilis attolleret, et superatis [5 1Kb] Alpibus Cottiis, Iulia quoque claustra laxaret, tibique, imperator, imponeret, seruate adhuc uenie fidem, uincendi necessitatem. Agebat eum, credo, precipitem uindicanda iam proximo ultore respublica, et exstinctus aperto [6 1Kb] dominus parricidio penas ab eo debitas expetebat. Non id confidentia, sed amentia; non temeritas, sed necessitas erat; nec ultro lacessebat ille te bello; sed ulterius [f 1Kb] se negare supplicio non poterat. Alioquin quomodo tantam concepisset audaciam, ut ruere in ferrum, et obuiam morti uenire tam ignauus et timens mortis auderet, ut qui se non potuerit postea uel uictus occidere? Et te quidem, imperator Auguste, ad asserendam  rempublicam, usurpandamque uictoriam suffecisset  in bella uel solum uenire. Nam si olim domini aduersum rebelles seruos dimicaturi [7 1Kb] flagra in aciem detulerunt, tantaque uis conscientie fuit, ut ab inermibus uerterentur armati, et qui obtulerant mortibus pectora darent terga uerberibus: nonne tu quoque legionibus otiosis rem totam uisus, egisses?

XXXI. An sustinere te coram, et solum oculorum tuorum ferre coniectum ille quondam domus tue [1 1Kb] negligentissimus uernula, mensularumque seruilium statarius lixa potuisset? Non statim totum subisset hominem preterita sui tuique reputatio? Non ipse sibi obiecisset te esse [2 1Kb] triumphalis uiri filium; [g 1Kb] se patris incertum? te heredem nobilissime familie; [3 1Kb] se clientem? te omni retro tempore Romani exercitus ducem, libertatis patronum; [h 1Kb] se [4 1Kb] orbis extorrem,  patrieque fugitiuum? iam uero te principem in medio reipublice sinu, omnium suffragio militum, consensu prouinciarum, ipsius denique ambitu imperatoris optatum; se in ultimo terrarum recessu, legionibus nesciis, [i 1Kb] aduersis prouinciarum studiis, nullis denique auspiciis in illud tyrannici nominis aspirasse furtum? postremo tecum fidem; secum perfidiam; tecum fas; secum nefas; tecum ius; secum iniuriam; tecum clementiam, pudicitiam, religionem; secum impietatem, libidinem, crudelitatem, et omnium scelerum, postremorumque uitiorum stare collegium? Res ipsas interrogemus, et, que certissima coniectatio est, [i 1Kb] colligamus gerenda gestis. Num tandem dubitari potest, quid fuerit eo presente, facturus, quem non uidit, et fugit?

 XXXII. Quamuis igitur, imperator, hoste tali abutereris,  nec tam ad prelium conserendum quam ad supplicium de nefario capite sumendum uenires, consiliis tamen tantis, tantisque rationibus bellum administrabas, [1 1Kb] ut cum Perse aliquo decertaturus, aut Pyrrho, aut cum illo ipso Annibale uidereris. Nam primum fidem regum, quibus limes Orientis ambitur, data atque accepta dextera firmas, quo foris securus agitares, si nichil sollicitum et suspectandum domi reliquisses. Tunc copias tuas [a 1Kb] trifariam diuidis, ut et hostis audaciam multiplicato terrore percelleres, et [b 1Kb] fugam circumfusus ambires. Postremo [2 1Kb] populis barbarorum, ultroneam tibi operam ferre uouentibus commilitonum munus [c 1Kb] indulges, ut et [3 1Kb] limiti manus suspecta desederet, et militi auxiliator accederet. Qua tua benignitate pellecte  omnes Scythice nationes tantis examinibus confluebant, ut, quem remiseras tuis, barbaris uidereris imperasse dilectum. O res digna memoratu! Ibat sub ducibus uexillisque Romanis hostis aliquando Romanus, et signa contra que steterat sequebatur, urbesque [4 1Kb] Pannonie, quas inimica dudum populatione uacuauerat, miles impleuerat. [5 1Kb] Gotthus ille, et Hunnus, et Alanus respondebat ad nomen, et alternabat excubias, [d 1Kb] et notari infrequens uerebatur. Nullus tumultus, nulla confusio, nulla direptio, [e 1Kb] ut a barbaro, erat. Quin si quando difficilior frumentaria res fuisset, inopiam patienter ferebat, [f 1Kb] et quam numero arctarat annonam, comparcendo laxabat; pro omni premio omnique mercede id unum reposcens,  ut tuus diceretur. Quanta est uirtutis ambitio! [6 1Kb] Accipiebas beneficium quod imputares.

XXXIII. Memorabile putauit antiquitas, quod [1 1Kb] Actiaco aliquando bello ducibus motibusque Romanis peregrina Aegyptus arma permiscuit, tantumque res credita est habere nouitatis, [g 1Kb] ut nisi frequenter isset in litteras, apud posteros uideretur facti fides laboratura. Nam quis annalium scriptor, aut carminum tuas illas, [2 1Kb] Cleopatra, classes, et [h 1Kb] eborata nauigia, et purpurea cum auratis funibus uela tacuit? Quin ita crebro historia recantata est, [i 1Kb] magis ut ab eisdem sepe dicta, quam ut ab aliquo intermissa uideatur. Non contendam duces. Nec enim principem nostrum non dicam uictus Antonius, sed uictor Augustus equauerit. Quid in ceteris saltem simile deprehendimus?  maxime [i 1Kb] si rerum temporumque facies altrinsecus conferamus, et [3 1Kb] hos illosque populos animorum subiiciamus oculis. Illos uela facientes [k 1Kb] data uentis classis attulerat, hi longum iter [4 1Kb] sub armorum [l 1Kb] fasce carpebant. Illos [5 1Kb] peregrino igne suspirans regina pellexerat; hos amor laudis, et participande glorie cura rapiebat. Illos tepens [6 1Kb] Pharus, et [7 1Kb] mollis Canopus, leuiumque populorum [8 1Kb] altor Nilus emiserat; hos [9 1Kb] minax Caucasus, et [10 1Kb] rigens Taurus, et ingentium corporum [11 1Kb] durator Ister effuderat. Illos tenero perlucentes amictu, et uix leue carbasum [m 1Kb] uitando sole tolerantes alterno concussa tinnitu [12 1Kb] sistra ducebant; hos [n 1Kb] loricis onustos inclusosque  ferro [13 1Kb] fracte uoces tubarum, ingentium que lituorum claugor acucbat. Que tandem, ut collatio posset esse populorum, [a 1Kb] etiamsi tanta non esset dissimilitudo causarum, ut ab illis fuerit Romani imperii appetita captiuitas, ab his repetita libertas. Quo tibi, Imperator, indignius uidebatur [b 1Kb] eius piaculi quemquam inueniri potuisse consortem, cuius se barbarus agebat ultorem.

XXXIu. Sed illi quidem nefario sanguine belli primitias imbuentes, par pene culpeque documentum fuerunt. Testis est [1 1Kb] Siscia, testis [2 1Kb] pulcherrimi Saue conflictus, si conflictus ille dicendus est, quo ita in publicos proditores animi plenus miles [c 1Kb] inuasit, ut eum nec numerus resistentium, nec maximi fluminis altitudo remorata sit, quin, ut erat ex longissimo  itinere anhelus atque puluereus, equos calcaribus incitaret, amnem nando coniungeret, ripam insiliret, paratos denique exspectantesque deprehenderet. Sermo iste prolixior est, quam illa res fuerit. uix fluuium manus inuicta transierat; iam locum belli tenebat. uix hostem inuenerat, iam urgebat. uix pectora uiderat; iam terga cedebat. Datur debito rebelle agmen exitio; uoluuntur impie in sanguine suo turbe; tegit totos strages una campos, continuisque funeribus cuncta late operiuntur. Iam qui ad muros [d 1Kb] differenda morte properauerant, aut fossas cadaueribus equabant, aut [e 1Kb] obuiis sudibus induebantur, aut portas, quas eruptione patefecerant, morte claudebant. At quorum se fuge imperuius ripis amnis obiecit, trepidando collecti, et alterum quisque complexi,  per abrupta glomerantur. Spumat decolor cruore fluuius, [f 1Kb] et cunctantes meatus uix eluctatis cadaueribus euoluit, [g 1Kb] utque se tibi posset speciali imputare militia, ipsum illum [3 1Kb] uexillarium sacrilege factionis auidis gurgitibus absorbuit; et, ne morti sepultura contingeret, cadauer abscondit. Nonne [h 1Kb] utroque credendus tue studuisse uindicte, et adiuuando uictoriam, et [4 1Kb] occupando clementiam?

XXXu. En tibi alteram pugnam, alteramque uictoriam. Dilectas in prelium Marcellinus cohortes, et ipsum factionis nefarie robur illa [1 1Kb] belli ciuilis Megera rapiebat, tanto ceteris satellitibus audentior, quanto [2 1Kb] exertiorem operam nauabat tyranno frater tyranni. Quo quidem maxime, tuus gaudebat exercitus, cum se ultro uideret lacessi, qui nichil magis timuerat  [3 1Kb] quam timeri; adeo quidem, ut castris ad castra collatis, quod [i 1Kb] precipiti die manum conserere non poterat, spe uictorie cum luce uenture [i 1Kb] peruigil ageret, tardum solem, desertorem diem, [k 1Kb] annuum noctis estiue tempus criminaretur. Ecce lux tandem, et iam omnis campus horrebat exercitu: [4 1Kb] diuisi in cornua equites, leues ante signa [5 13Kb] uelites, disposite [6 1Kb] manipulatim cohortes, [l 1Kb] et gradu pleno ferentes agmina [7 1Kb] quadrate legiones uniuersa late, qua uisus agi poterat, occuparant. Nondum se uirtus [m 1Kb] experiebatur; iam disciplina uincebat. At postquam intra coniectum teli acies utraque promouit, et effusis hinc inde iaculorum sagittarumque nimbis [8 1Kb] res uenit [n 1Kb] ad capulos, milites pristine uirtutis, Romani nominis, imperatorum denique memores, causam  publicam manu agere. Hostes uenditam operam, laceratam Italiam, spem in ferro reliquam cogitantes, gladiatoria desperatione pugnare, nec gradu cedere, sed in uestigio stare, uel cadere.

XXXuI. At ubi impulsa acies, fronsque laxata, et [1 1Kb] fiducia in pedes uersa est, ire precipites, aut [a 1Kb] globo fugere, et se inuicem festinando tardare. Armati, inermes, integri, saucii, primi, postremique misceri. Miles urgere eminus, cominus, gladiis, hastis, [2 1Kb] punctim, cesim ferire. Alii [3 1Kb] poplitibus imminere, alii terga configere, aut quos cursu non poterant [4 1Kb] contingere, iaculis [b 1Kb] occupare. Arma, tela, equi, homines, uiua, perempta, prona, supinaque corpora passim, uel in aceruo iacere. Illi mutilis excisisque membris, reliqua sui parte fugiebant;  hi dolorem uulnerum sequebantur; isti [c 1Kb] mortes receptas in siluas, et flumina deferebant. Illic postremum spiritum in admiratione nominis tui, et sui ducis detestatione fundebant. Nullus finis cedendi, insequendique, nisi subtraxisset aliquando uictoribus mors hostem, et nox diem. At quanto melius [d 1Kb] manus illa consuluit, que submissis precabunda uexillis petiit [5 1Kb] ueniam necessitatis, et terram in osculis premens calcanda [e 1Kb] uestigiis tuis corpora et arma proiecit? Quam tu non superbe, ut uictam, non irate, ut ream, non negligenter, ut parum necessariam, preteristi, sed blande liberaliterque tractatam iussisti esse Romanam. Iunguntur socia agmina, et sub uno capite diuersa reipublice membra coalescunt. Ambo pari gaudio feruntur exercitus. Hic opera sua  gaudet, hic uenia, uterque uictoria.

 XXXuII. Nec pia [1 1Kb] Hemona cunctantius, ubi te affore nuntiatum, impulsis effusa portis obuiam prouolauit, et, ut est omne desiderium post spem impatientius, parum credens patere uenienti, festinauit occursare uenturo. [f 1Kb] Fingit quidem, ut scimus, timor gaudium, sed ita intimos mentis affectus proditor uultus [g 1Kb] enuntiat, ut in speculo frontium imago extat animorum. uelut illa ciuitas a longa obsidione respirans, quod eam tyrannus Alpibus obiacentem tamquam belli limen attriuerat, tanta se et [h 1Kb] tam simplici exultatione iactabat, ut ni esset uera letitia, nimia uideretur. Ferebant se obuie tripudiantium caterue. Cuncta cantu, et [2 13Kb] crotalis personabant. Hic tibi triumphum chorus; ille contra tyranno funebres [3 8Kb] nenias et carmen exequiale dicebat. Hic perpetuum  uictis abitum; ille uictoribus crebrum optabat aduentum. Iam quocumque tulisses gradum sequi, circumcursare, precedere; uias denique, quibus ferebaris, obstruere. Nullus cuiquam sui tuiue respectus blandam tibi faciebat iniuriam [i 1Kb] contumacia gaudiorum. Quid ego referam [i 1Kb] pro menibus suis festum libere nobilitatis occursum, conspicuos ueste niuea senatores, reuerendos [4 1Kb] municipali purpura flamines, [5 1Kb] insignes apicibus sacerdotes? Quid portas uirentibus sertis coronatas? Quid [k 1Kb] auleis undantes plateas, accensisque funalibus auctum diem? Quid effusam in publicum turbam [6 1Kb] domorum, [7 1Kb] gratulantes annis senes, pueros tibi longam seruitutem uouentes, matres letas, uirginesque securas? Nondum omne confeceras bellum, iam agebas triumphum.

 XXXuIII. Ibat interim Maximus, ac te post terga  respectans in modum amentis attonitus auolabat. Nec ullum ille consilium, ullamue rationem, aut denique spem, que [1 1Kb] postrema homines deserit, [a 1Kb] sequebatur; quin ipsos uie implicabat errores, et [b 1Kb] nunc dexter, aut leuus, nunc uestigiis suis obuius incertum iter ancipiti ambage texebat. Quoties sibi ipsum putamus dixisse, [2 1Kb] quo fugio? Bellumne tentabo? [c 1Kb] Ut quem uiribus totis ferre non potui parte sustineam! Alpes Cottias [d 1Kb] obserabo? [3 10Kb] Quia Iulie profuerunt! Peto Africam? quam exhausi. Repeto Britanniam? quam reliqui. Credo me Gallie? sed [4 1Kb] inuisus sum. Hispanie committo? sed notus sum. Quid ergo faciam, inter arma et odia medius? A tergo premor hostibus, a fronte criminibus. Si morerer [5 1Kb] euaseram? Sed ecce [e 1Kb] nec animum sequitur manus,  nec manum gladius; labitur ferrum, tremit dextera, [f 1Kb] mens fatiscit. O quam difficile est miseris etiam perire! Ergo ut clause cassibus fere quesito diu exitu, desperatoque, consistunt, et pre timore non fugiunt, ita ille, ipso quo agitabatur metu, alligatus in oppidum semet Aquileiense precipitat; non ut uitam defenderet resistendo, sed ne penam frustrando differret. Quamquam que poterat ulterior esse dilatio? cum ita uestigiis eius ac tergo ardens miles insisteret, ut pene omnem, que est secuta pompam ultio festinata [6 1Kb] percepit.

XXXIX. Recte profecto [g 1Kb] germana illa [1 1Kb] pictorum, petarumque commenta, uictoriam finxere pennatam, [h 1Kb] quod hominum cum fortuna euntium non cursus est, sed uolatus. Ille ab ultimo orientis sinu  festinatis itineribus raptus exercitus, [i 1Kb] tot nationibus relinquendis, tot fluminibus enatandis, tot scandendis montibus fatigatus, in alio orbe, et sub alio,  pene dixerim, sole positus, spatio lucis unius [i 1Kb] Illyrico continuauit Aquileiam. Nihil tamen sibimet hoc nomine [2 1Kb] uindicant, et si quando [3 1Kb] mirantium circulos contrahunt, aut conuiuia nostra sermone producunt, [k 1Kb] operam omnem suam fine Alpium terminantes, deberi sibi abnuunt illam celeritatem, quod expertes laborum peruenisse se uiderint, quo ire non senserant. Negant imo se suis uectos esse corporibus, sed tanquam per aliquas imagines somniorum ferrentur [4 1Kb] absentes, prebuisse gestantibus uentis otiosorum ministeria membrorum. [l 1Kb] Nec fides anceps. Nam si olim seueri credidere maiores [5 1Kb] Castoras geminos, albentibus equis, et stellatis apicibus insignes, puluerem cruoremque Thessalicum aquis Tyberis abluentes, et nuntiasse uictoriam, et [m 1Kb] imputasse  militiam, cur non [n 1Kb] tue publiceque uindicte confessam aliquam immortalis dei curam putemus annixam? Nisi forte maiorem diuini fauoris operam res Romana poscebat Macedonico augenda regno, quam tyrannico eximenda seruitio. Ego uero, si [o 1Kb] celeste studium pro dignitate causarum estimandum sit, iure contenderim equites tuos [6 1Kb] Pegasis, [7 1Kb] talaribus pedites uectos ac suspensos fuisse. [8 1Kb] Neque enim quia se diuina mortalibus dedignantur fateri, idcirco que uisa non fuerint dubitauimus facta, cum facta uideamus, que dubitauerimus esse facienda.

XL. [p 1Kb] Anguste fortunam tuam, Imperator, expendit quisquis id de te tantum, quod fieri potest, credit. An ego, cum ab Alpibus Iuliis otioso [q 1Kb] feriatoque ferro non prelium fuisse uideam, sed triumphum,  dubitauerim illam specialem quamdam [r 1Kb] felicitatis tue dixisse militiam? Scimus quidem, Imperator, ita te cuncta administrasse, [s 1Kb] ut non possint  se tibi imputare successus, sed fatearis necesse est quantam te in bello, tantum fortunam tuam egisse post bellum. [a 1Kb] Cui si uocem demus, et iudicem, nonne prolixe suam enumerabit operam, et ut uirtutibus tuis multa concedat, [1 1Kb] sibi aliquam uindicabit? Et cur, queso, non demus, ut accipiamus [2 1Kb] utriusque partis asserta, cum sit que uiceris tua? [3 1Kb] Audio constantiam dicere, Bellum atrox periculosumque suscepi; memorare patientiam, immensum iter, tempus anni graue semper armata, sepe ieiuna toleraui; tenere prudentiam, [4 1Kb] partita sum militem, et multiplicaui arte terrorem; asserere fortitudinem, [5 1Kb] bis conflixi cum hoste, bis uici; omnes postremo clamare: quid tibi debemus, Fortuna, [6 1Kb] quam fecimus? Sed si illa dicat: properationem  militum ego iuui, fugam hostium prepediui, ego Maximum in muros cegi, et quem uos cogebatis mori, uiuum domino reseruaui, non uideo, [b 1Kb] quod possit esse iudicium, quin cum ista pars imputet tyranni fugam, illa custodiam; respublica que utrique pariter obnoxia est, ita utramque coniungat, ut fateatur uni semet uictoriam, alteri debere uindictam.

XLI. Sed nec tu debitam gratiam beneficii inficiator abiuras. Nam etsi per te confeceris que uolebas, per fortunam tamen plus adeptus es quam uolebas. Agedum, si uidetur, preteritas cogitationes tuas consule, [c 1Kb] et uota conueni. Num amplius sperauisti, quam ut Maximus tibi nuntiaretur occisus, quam ut semiuiuum eius caput, nondum clausis tota morte oculis, ex acie referretur, quam ad summum ut  fugiens resistensue caperetur? Ceterum quando quod factum est uel optasti, ut se tibi ipse seruaret, ut consciscere sibimet interitum nollet, et posset?  Magno quidem, fateor, pectoribus humanis, atque adeo maximo [d 1Kb] lux amori, interitus horrori est, sed quatenus aut ista optari potest, aut ille uitari. At si ultima supra caput steterit hora, et uenerit dies nunquam reuersurus, [e 1Kb] ac se confessa mors fuerit, non timentur extrema, cum certa sunt. Hinc reorum usque ad damnationem metus, postea attonitus stupor, et ex desperatione securitas, et ad locum supplicii uoluntaria, carnifice non trahente, properatio. Ut de his taceam qui, cum fatis [1 1Kb] fortius paciscentes, incertum exitum certo [f 1Kb] occupauerunt; ut nichil de seruis loquar, qui uerbera uitauere suspendio, [g 1Kb] et motus heriles usque ad precipitia fugerunt; quis unquam [h 1Kb] [2 1Kb] ultra spem timuit? quis idcirco semet occidere noluit, ut occideretur? Nisi uero uel [i 1Kb] leuior  manus aliena quam propria, uel fedior mors priuata quam publica, uel longior pena ferro incumbere, et corpore uulnus onerare, et recipere interitum statim totum, [i 1Kb] quam supplicium diuidere, poplitem flectere, ceruicem extendere ad plagam, fortasse non unam.

XLII. [k 1Kb] Et tamen quando secum ille ferro transigendum putabat, non potius ignem, laminas, crucem, [1 1Kb] culeum, et quidquid merebatur, timebat? [l 1Kb] Numquam profecto tam bene de sceleribus suis sensit, ut mortem potuerit sperare, qua periit. Si igitur nec presumere ueniam reus, nec sperare fugam clausus, nec mortem potuit timere moriturus, [m 1Kb] et certo extremorum leuior uideri debuit uoluntarius quam coactus, honestior priuatus quam publicus, postremo breuior occupatus quam exspectatus interitus, [2 1Kb] num,  cui dubium est in eo, quod non habuit rationem, fuisse fortunam? Illa, illa tyranni consilia cecauit, illa et animum eius obtudit et gladium, illa expeditam  in uulnus manum [3 1Kb] percussit et tenuit. Nisi uero tu tuum, uenerabilis Gratiane, carnificem [a 1Kb] Diris comitatus ultricibus obsidebas, et irata [4 1Kb] minax umbra ob os eius oculosque fumantes infernis ignibus tedas, et crepitantia torto angue flagra quatiebas, [b 1Kb] ne morti honeste uacaret, ne regalem illum sacrosanctumque uestitum impio cruore pollueret, ne [c 1Kb] cultus olim tuus, [5 1Kb] ac deinceps fratrum futurus, funestum [d 1Kb] sanguinem, uel dum uindicatur, acciperet, ne postremo te manus ulcisceretur tyranni, et deberes Maximo uel [6 1Kb] suam mortem.

XLIII. Et plane ita cuncta diciderunt, ut [e 1Kb] non seruata modo ultio, sed ordinata uideatur. Nam unde, queso, tam repentina conuersio, ut qui oppetere timuerat interitum, [f 1Kb] non timeret expetere, et quem incluserat  metus, proferret audacia? Hic nulla iam reliqua festinandis rebus mora. Actutum fortissimi duces instruendo accinguntur triumpho, capiti diadema [g 1Kb] decutitur, humeris uestris aufertur, pedibus ornatus euellitur, totus denique homo aptatur [h 1Kb] ad interitum. Publice publicus spoliator exuitur, nectuntur manus rapaces, nudantur crura fugitiuo, talis denique tuis offertur oculis qualem offerri decebat uictori captum, domino seruum, imperatori tyrannum. Nec tu illum, qua es clementia, in conspectum tuum uenire uoluisses, ne oculos istos omnibus salutares [i 1Kb] homo funebris impiaret, nisi famam confutare mendacii, teque purgare eodem teste, [i 1Kb] quo insimulatore uoluisses. Habet uires, habet nescio quos internos mens scelerata carnifices, aut ipsa sibi carnifex conscientia  est; aut, quod magis credo, [k 1Kb] omni seuerius questione est a te interrogari. Ad primam tuam uocem nefario pectori excussa confessio est, nec cunctari  saltem, aut mussitare potuit, quin consilium omne [l 1Kb] nudaret, se uidelicet fauoris tui obtendisse pretextum, quod aliter non potuisset allicere militum societatem, [m 1Kb] nisi [1 1Kb] auctoramenti sui te finxisset auctorem.

XLIu. Et post hanc tu uocem non illum in crucem tolli, non culeo insui, non discerpi in frusta iussisti, non postremo illam tanti ream mendacii linguam radicitus erui precepisti, cum eorum parte [n 1Kb] uitalium, quorum fuerat locuta commentum? Quin iam ceperas de eius morte dubitare, et deieceras oculos, et uultum rubore suffuderas, et cum misericordia loquebaris. Sed bene est, quod non omnia potes, [1 1Kb] Tute uindicant et inuitum. [2 1Kb] Rapitur ergo ex oculis, et ne quid licere posset clementie, inter innumeras  manus fertur ad mortem. Ecce iterum, imperator, auerteris, [o 1Kb] et illam tyrannici exitus relationem grauaris. Iam iam esto securus, geram clementie tue morem; quod noluisti uidere non audies. Huc huc totas pii uates doctarum noctium conferte curas, hoc omnibus linguis litterisque celebrate. Nec sitis de operum uestrorum perennitate solliciti. Illa quam prestare historiis solebatis [3 1Kb] ab historia ueniet eternitas. uos quoque, quibus [4 1Kb] secunda sors cessit dare famam rebus, artifices, uulgata illa ueterum fabularum argumenta despicite, [5 1Kb] Herculeos labores, et Indicos Liberi triumphos, et anguipedum bella monstrorum. Hec potius, hec gesta solertes manus [p 1Kb] ducant; his fora, his templa decorentur; hec ebore [q 1Kb] reddantur, hec marmore, hec in coloribus uiuant,  hec in era moueantur, hec [6 1Kb] gemmis augeant pretium.

XLu. Pertinet ad securitatem omnium seculorum,  [a 1Kb] quod est factum uideri, ut si quis unquam nefaria uota conceperit, monumentis nostrorum temporum [b 1Kb] recensitis per oculos [c 1Kb] hauriat innocentiam. Quisquis purpura quandoque regali uestire humeros cogitabit; Maximus ei exutus occurrat. Quisquis aurum gemmasque priuatis pedibus optabit; Maximus ei plantis nudus appareat. Quisquis imponere capiti diadema meditabitur; auulsum humeris Maximi caput, et [1 1Kb] sine nomine corpus aspiciat. Scimus quidem [d 1Kb] nichil umquam nouandum, cum Romanum semper imperium aut tuum futurum sit, aut tuorum; pertinet tamen ad geminam reipublice securitatem, quod fieri non potest etiam non timeri. Sed utcumque uirtutis tue opera curiose posteritatis oculis artificum manus reddet, cum te uel Alpium dorsa superantem,  uel flumina obiecta tranantem, uel agmen hostile triumphalibus uestigiis atterentem, pictorum atque fictorum assequetur imitatio, clementia, Imperator, tua quo celo, quo [e 1Kb] pigmento, quo ere, auroue ducetur, qua tu ipsius [2 1Kb] uictorie uictor ita omnem cum armis iram deposuisti, ut ceciderit nemo post bellum, certe nemo post Maximum? Paucis Maurorum hostium, quos secum uelut agmen infernum moriturus [3 1Kb] incluserat, et duobus, aut tribus furiosi gladiatoris [4 1Kb] lanistis [f 1Kb] in belli piaculum cesis, reliquos omnes, uenia complexa, uelut quodam materno sinu clausit. Nullius bona publicata, nullius mulctata libertas, nullius preterita dignitas imminuta. Nemo affectus nota, [g 1Kb] nemo conuicio, aut denique castigatione perstrictus,  culpam capitis [5 1Kb] aurium saltem molestia luit. Cuncti  domibus suis, cuncti coniugibus ac liberis, cuncti denique, quod est dulcius, [h 1Kb] innocentie restituti sunt. uide, Imperator, quid hac clementia consecutus sis. Fecisti, ut nemo sibi uictus te uictore uideatur. Spectabas hec a tuis collibus, Roma, et [6 1Kb] septena arce sublimis celsior gaudio ferebaris.

XLuI. Tu, que experta [1 1Kb] Cinnanos furores, et Marium post exilia crudelem, et Sullam tua clade felicem, et Cesarem in mortuos misericordem, ad omne ciuilis motus classicum tremiscebas; que preter stragem militum utraque tibi parte pereuntium exstincta domi senatus tui lumina, suffixa pilo consulum capita, [2 1Kb] Catones in mortem coactos, [3 1Kb] truncosque Cicerones, et [4 1Kb] Pompeios fleueras insepultos; cui damna grauiora scissus in partes ciuium furor  quam [5 1Kb] portis imminens Penus, [6 1Kb] aut receptus muri. Gallus intulerat; cui [7 1Kb] Alliensi die [8 1Kb] Aemathia funestior, [9 1Kb] Cannis [10 1Kb] Collina feralior, tam altas olim reliquerunt cicatrices, ut, grauius semper tuam quam alienam experta uirtutem, nichil tibi magis quam te timeres; uidisti ciuile bellum hostium cede, militum pace, Italie recuperatione, tua libertate finitum. uidisti, inquam, finitum ciuile bellum, cui decernere posses triumphum.

XLuII. Hactenus memet, Imperator Auguste, preteritas res tuas attrectasse fas fuerit. At cum tempus admoneat meminisse presentium, finem sermoni facere maluerim, quam [1 1Kb] amplissimi ordinis munus inuadere. Dabitur utcumque uenia pie temeritati, si usurpasse communia, non occupasse uideamur aliena.  Licuerit mihi, que in barbaris gentibus, longinquisque  prouinciis [2 1Kb] pro summa re fortiter feliciterque fecisti, et annuente numine tuo, et senatu fauente dixisse. Ea uero, que Rome gesta sunt et geruntur, ingeniis permittenda Romanis sunt, [3 1Kb] qualem te Urbi dies primus inuexerit; quis [4 1Kb] in curia fueris, quis in rostris; ut pompam preeuntium [5 1Kb] ferculorum curru modo, modo pedibus subsecutus, alterno clarus incessu, nunc de bellis, nunc de superbia triumpharis; ut te [6 1Kb] omnibus principem, singulis exhibueris senatorem; ut crebro, ciuilique progressu non publica tantum opera lustraueris, sed priuatas quoque edes diuinis uestigiis consecraris, remota custodia militari, tutior publici amoris excubiis. Horum hec linguis, horum, inquam, uoce laudentur, qui de communibus gaudiis et dignius utique que maxima, et  iustius poterunt predicare que propria sunt. O mea felix peregrinatio! O bene suscepti, et exhausti labores! Quibus ego intersum bonis! [a 1Kb] Quibus paror gaudiis! Que reuersus urbibus Galliarum [b 1Kb] dispensabo miracula! Quantis stupentium populis, quam multo circumdabor auditore, cum dixero, Romam uidi, Theodosium uidi, et utrumque simul uidi; uidi illum [7 1Kb] principis patrem; uidi illum [8 1Kb] principis uindicem; uidi illum [9 1Kb] principis restitutorem! Ad me longinque conuenient ciuitates; a me gestarum ordinem rerum stylus omnis accipiet; a me argumentum petica; a me fidem sumet historia. Compensabo tibi istam, Imperator, iniuriam; si, quando de te ipse nichil dixerim, [10 1Kb] quod legendum sit, instruam qui legantur.





THEODOSIUS MAGNUS ET PACATUS. Pars secunda, COMPLECTENS SELECTA THEODOSII DE RELIGIONE DECRETA.



LIB. I. TIT. X. DE OFFICIO COMITIS SACRARUM LARGITIONUM.


1. Imppp. Gratianus, ualentinianus et Theodosius AAA. ad Syagrium Pf. P. Palatinos strenuos regionibus singulis attributos iubemus eam in cunctis adhibere solertiam, ut non modo abire e prouincia non sinatur, qui canonem proprie administrationis exactum certissimis nequeat approbare documentis, uerum etiam mansuetudinis nostre instructa cognitio eum grauiore uindicta censeat corrigendum. Dat. III Non. Iul. uiminacio, Syagrio et Eucherio Coss. .

2. Imppp. ualentinianus, Theodosius et Arcadius  AAA. Trifolio Comiti sacrarum largitionum. Palatini monitores frequentissimi ad profligandos largitionales titulos iudicibus ordinariis semper assistant; deinde, si alicuius remissior super hoc fuerit cura detecta, tamdiu unusquisque iudex a palatinis intra prouinciam a se administratam peracto iam honore teneatur, quamdiu per eum id, quod debitum fuerit, exigatur. Dat. uII Id. April. Constantinopoli, Arcadio A. I. et Bautone Coss. .

 3. Iidem AAA. ad Florianum Comitem sacrarunt largitionum. In omnibus causis ita cognitioni iurgiorum operam dabis, ut extra ordinem ac sine temporibus recognoscens, mature, cum ratio tulerit, ac rursus seuerius, si iustitia persuaserit, definitiuam scias promendam esse sententiam. Dat. u Kal. Dec. Arcadio A. I. et Bautone Coss. .

4. Iidem AAA. Seuerino Comiti sacrarum largitionum. Comperimus, inconsulto prefecto urbis ac penitus ignorante, raptos ad supplicium mercatores, corporalibus affectos iniuriis, grauis insuper mulcte acerbitate nudatos. Cum igitur omnia corporatorum genera, que in Constantinopolitana urbe  uersantur, uniuersos quoque ciues atque populares, prefecture urbane regi moderamine recognoscas: si cuiuspiam fortasse persona fisci flagitabit examen, uel in aliquem horum similis posthac redundabit inuidia, is non per officium palatinum, sed per apparitionem sedis urbane cognoscendo negotio preparatus, ad eum cognitorem, cui urbs tota subiacet, deducetur, ut ab eo possit audiri aut, si necessitas suaserit, ad iudicium tuum, te petente  transmitti. Dat. XuII Kal. Mai. Mediolani, Tatiano et Symmacho Coss. .

8. Impp. Theodosius et ualentinianus AA. ad uolusianum Pf. P. Non amplius, quam semel, intra eamdem prouinciam quidquam publici muneris palatinus exerceat, sed adiutoris suggestio gestis expressa teneatur, que et nomen palatini et ei, qui dirigendus, in eamdem prouinciam nichil ante commissum, euidenter exprimat. Quod si aut huiusmodi solemnitate neglecta, aut repetito actu ad prouinciam missus fuerit palatinus, adiutorem officii et primicerium atque secundicerium triginta librarum auri pena percellat, nec uti licebit his fortasse prestigiis, quod eidem, non eadem tamen, possint gerenda committi: eumdem enim palatinum intra  eamdem prouinciam quidquam publici muneris iterum procurare non licet. Palatini uero scient, sibi cum prouincialibus nichil esse commune. Iudicibus sane oportebit insistere, et si inter eos breues, quos ad prouinciam deferent, et eos, qui a prouinciarum tabulariis proferuntur, fuerit aliqua diuersitas, adscitis sibi in consilium ex prouincia quinque honoratis, inter palatinum ac tabularium prouincie moderator cognoscat, et discussa breuium fide accelerari exactionem iubebit aut censure legum ueterum subiacebit. Nouerint sane prouinciarum moderatores, nullam prorsus exactionis partem ad palatinum officium pertinere, nec unquam his adminicula prebenda; sed nec susceptori quidem aut tabulario prouincie palatinus incumbet, neque a  susceptore summam illatorum, neque nominatorios breues a tabulario postulabit, cum hec omnis sollicitudo sit iudicis. Comitibus quoque titulorum, si quando eos ad prouinciam mitti ratio necessitatis exegerit, nulla adminicula de palatino dari iubemus officio, sed sola eis prouincialis apparitio parebit, pena uiginti librarum auri comitem titulorum et officium feriente palatinum, si quis palatinorum cuilibet comiti titulorum fuerit adiunctus. Dat. III Kal. Mart. Rauenne, Felice et Tauro Coss. .



LIB. II. TIT. uIII. DE FERIIS.

18. Imppp. Gratianus, ualentinianus et Theodosius AAA. ad Principium Pf. P. Solis die, quem dominicum rite dixere maiores, omnium omnino litium, negotiorum, conuentionum quiescat intentio; debitum publicum  priuatumque nullus efflagitet; nec apud ipsos quidem arbitros uel iudiciis flagitatos uel sponte delectos ulla sit agnitio iurgiorum. Et non modo notabilis, uerum etiam sacrilegus iudicetur, qui a sancte religionis instinctu rituue deflexerit. PP. III Non. Nouemb. Aquileie. Acc. uIII. Kal. Dec. Rome, Honorio N. P. et Euodio Coss. .

19. Imppp. ualentinianus, Theodosius et Arcadius AAA. Albino Pf. U. Omnes dies iubemus esse iuridicos. Illos tantum manere feriarum dies fas erit, quos geminis mensibus ad requiem laboris indulgentior annus accepit, estiuis feruoribus mitigandis, et autumnis fetibus decerpendis. § 1. Kalendarum  quoque Ianuariarum consuetos dies otio mancipamus. § 2. His adiicimus natalitios dies urbium maximarum, Rome atque Constantinopolis, quibus debent iura deferre, quia et ab ipsis nata sunt. § 3. Sacros quoque Pasche dies, qui septeno uel precedunt numero uel sequuntur, in eadem obseruatione numeramus, nec non et dies solis, qui repetito in se calculo reuoluuntur. § 4. Parem necesse est haberi reuerentiam nostris etiam diebus, qui uel lucis auspicia uel ortus imperii protulerunt. Dat. uII Id. Aug. Rome. Timasio et Promoto Coss. .

INTERPRETATIO. Causas per anni spatium omnibus diebus secundum leges audiri precipimus. Et licet lex quatuor menses ad fructus colligendos indulserit, sed ita pro prouinciarum qualitate et presentia dominorum  credidimus faciendum, ut a die uIII Kalendarum Iuliarum usque in Kalendas Augusti messiue ferie concedantur, et de Kalendis Augusti usque in X Kalendas Septembris agendarum causarum licentia tribuatur. A X autem Kalend. Septemb. usque in Idus Octobr. uindemiales ferie concedantur. Dies etiam dominicarum, qui feriati sunt, ab audiendis negoliis uel exigendis debitis sequestramus. Sanctos etiam Pasche dies, id est septem qui antecedunt, et septem qui sequuntur. Nec non et dies natalis Domini nostri uel Epiphanie sine forensi strepitu uolumus celebrari. Natalem etiam principis uel initium regni pari reuerentia conuenit obseruari.

20. Iidem AAA. Proculo Pf. U. Festis solis diebus Circensium sunt inhibenda certamina, quo Christiane  legis ueneranda mysteria nullus spectaculorum concursus auertat, preter clementie nostre natalitios dies. Dat. Xu Kal. Mai. Constantinopoli, Arcadio A. II, et Rufino Coss. .

21. Iidem AAA. Tatiano Pf. P. Actus omnes seu publici seu priuati diebus quindecim Paschalibus sequestrentur. Dat. uI Kal. Iun. Constantinopoli, Arcadio A. II et Rufino Coss. .

25. Impp. Honorius et Theodosius AA. Iouio Pf. P. Post alia: Dominica die, quam uulgo solis appellant, nullas edi penitus patimur uoluptates, etsi fortuito in ea aut imperii nostri ortus, redeuntibus in semet anni metis, offulserit, aut natali debita solemnia deferantur. Dat. Kal. April. Rauenne, Honorio uIII, et Theodosio III, AA. Coss. .

 26. Iidem AA. Ioanni Pf. P. Post alia: Die Sabbato ac reliquis, sub tempore, quo Iudei cultus sui reuerentiam seruant, neminem aut facere aliquid aut ulla ex parte conueniri debere precipimus: cum fiscalibus commodis et litigiis priuatorum constat reliquos dies posse sufficere, etc. Dat. uII Kal. Aug. Rauenne, DD. NN. Honorio uIII, et Theodosio III, AA. Coss. .

INTERPRETATIO. Die Sabbati nullum Iudeorum aut pro fiscali utilitate aut pro quolibet negotio uolumus conueniri, quia religionis eorum dies non debet actione aliqua perturbari.



LIB. III. TIT. uII. DE NUPTIIS.

2. Imppp. ualentinianus, Theodosius et Arcadius  AAA. Cynegio Pf. P. Ne quis Christianam mulierem in matrimonium Iudeus accipiat, neque Iudee Christianus coniugium sortiatur. Nam si quis aliquid huiusmodi admiserit, adulterii uicem commissi huius crimen obtinebit, libertate in accusandum publicis quoque uocibus relaxata. Dat. prid. Id. Mart. Thessalonica, Theodosio A. II et Cynegio u. C. Coss. .

INTERPRETATIO. Legis huius seueritate prohibetur, ut nec Iudeus Christiane matrimonio utatur, nec Christianus homo Iudeam uxorem accipiat. Quod si aliqui contra uetitum se tali coniunctioni miscuerint, nouerint se ea pena, qua adulteri damnantur, persequendos, et accusationem huius criminis non solum propinquis, sed etiam ad persequendum omnibus esse  permissam.



LIB. u. TIT. III. DE BONIS CLERICORUM ET MONACHORUM.

1. Impp. Theodosius et ualentinianus AA. ad Taurum Pf. P. et Patricium. Si quis episcopus aut presbyter aut diaconus aut diaconissa aut subdiaconus uel cuiuslibet alterius loci clericus aut monachus aut mulier, que solitarie uite dedita est, nullo condito testamento decesserit, nec ei parentes utriusque sexus uel liberi, uel si qui agnationis cognationisue iure iunguntur uel uxor exstiterit, bona, que ad eum pertinuerint, sacrosancte ecclesie uel monasterio, cui fuerat destinatus, omnifariam socientur : ita ut, si qua litigia ex huiusmodi competitionibus in iudiciis pendent, penitus sopiantur, nec liceat petitori post huius legis publicationem iudicium ingredi, uel economis aut monachis aut procuratoribus inferre molestiam, ipsa petitione antiquata, et bonis, que relicta sunt,  religiosissimis ecclesiis uel monasteriis, quibus dedicati fuerant, consecratis. Dat. XuIII Kal. Ian. Ariouindo et Aspare Coss. .

INTERPRETATIO. Si quis episcopus, uel quos lex ipsa commemorat, aut quilibet religiosi uel religiose intestati sine filiis, propinquis uel uxore decesserint, qui tamen nec curie quidquam debuerint nec patrono, quidquid dereliquerint, ad ecclesias uel monasteria quibus obsecuti fuerint, pertinebit. Qui si testari uoluerint, habebunt liberam potestatem.



LIu. u. TIT. u. DE POSTLIMINIO.

2. Impp. Honorius et Theodosius AA. Theodoro Pf. P. Diuersarum homines prouinciarum cuiuslibet sexus,  conditionis, etatis, quos barbarica feritas captiua necessitate transduxerat, inuitos nemo retineat, sed ad propria redire cupientibus libera sit facultas. § 1. Quibus si quidquam in usum uestium uel alimonie impensum est, humanitati sit prestitum, nec maneat uictualis sumptus repetitio: exceptis iis, quos barbaris uendentibus emptos esse docebitur a quibus status sui pretium, propter utilitatem publicam, emptoribus equum est redhiberi. Ne quando enim damni consideratio in tali necessitate positis negari faciat emptionem, decet redemptos aut datum pro se pretium emptoribus restituere, aut labore, obsequio uel opere quinquennii uicem referre beneficii, habituros incolumem, si in ea nati sunt, libertatem. § 2. Reddantur igitur sedibus propriis sub moderatione,  qua iussimus, quibus iure postliminii etiam ueterum responsis incolumia cuncta seruata sunt. § 3. Si quis itaque huic precepto fuerit conatus obsistere actor, conductor procuratorque, dari se metallis cum pena deportationis non ambigat; si uero possessionis dominus, rem suam fisco nouerit uindicandam seque deportandum. § 4. Et ut facilis exsecutio proueniat, Christianos proximorum locorum uolumus huius rei sollicitudinem gerere. Curiales quoque proximarum ciuitatum placuit admoneri, ut emergentibus talibus causis sciant, legis nostre auxilium deferendum; ita ut nouerint rectores uniuersi, decem libras auri a se et tantundem a suis apparitionibus exigendum, si preceptum neglexerint. Dat. Iu Id. Decemb. Rauenna, Honorio uIII, et Theodosio III, AA. Coss.  .

INTERPRETATIO. Hi, qui ab hostibus tempore captiuitatis ducti sunt, si ab aliquibus uel ad uictum uel ad uestitum aliquid acceperunt, cum redire ad propria uoluerint, minime aliquid pro eorum requiratur expensis. Tamen si pretium pro captiuo suo predator acceperit, quod dedisse emptor probauerit, sine dubitatione recipiat. Quod si pretium non habuerit, quinquennio seruiat captiuus emptori et post quinquennium sine pretio ingenuitati reddatur, qui, cum ad propria redierit, omnia sua integra et salua recipiat. Si quis itaque huic tam iuste preceptioni resistere tentauerit, nouerit se in exsilio deputandum: si uero possessor fuerit, facultatem suam fisci uiribus addicendam. Sane Christianos, qui redemptioni studere debent, pro captiuis uolumus esse  sollicitos. Ad curiales etiam ista sollicitudo pertineat, ita ut omnes iudices sciant, decem libras auri fisco se daturos, qui huius legis precepta neglexerint.



LIB. IX. TIT. uII. AD LEGEM IULIAM, DE ADULTERIIS.

5. Imppp. ualentinianus, Theodosius et Arcadius AAA. Cynegio Pf. P. Ne quis Christianam mulierem in matrimonium Iudeus accipiat, neque Iudee Christianus coniugium sortiatur. Nam si quis aliquid huius modi admiserit, adulterii uicem commissi huius crimen obtinebit, libertate in accusandum publicis quoque uocibus relaxata. Dat. III Id. Mart. Thessalonica, Theodosio A. II et Cynegio Coss. .

INTERPRETATIO. Nec Iudeus Christianam nec Christianus  Iudeam ducat uxorem. Quod si fecerit, cuiuslibet accusatione, uelut in adulteros uindicetur.



LIB. IX. TIT. XXu. DE RAPTU uEL MATRIMONIO SANCTIMONIALIUM uIRGINUM uEL uIDUARUM.

3. Impp. Honorius et Theodosius AA. Palladio Pf. P. Post alia: Si quis dicatam Deo uirginem, prodigus sui, raptor ambierit, publicatis bonis deportatione plectatur; cunctis accusationis huius licentia absque metu delationis indulta. Neque enim exigi conuenit proditorem, quem pro pudicitia religionis inuitat humanitas. Dat. uIII Id. Maii Rauenna, Theodosio A. IX, et Constantio III, u. C. Coss. .



LIB. IX. TIT. XXXu. DE QUAESTIONIBUS.

4. Imppp. Gratianus, ualentinianus et Theodosius  AAA. Albuciano uicario Macedonie. Quadraginta diebus, qui auspicio ceremoniarum paschale tempus anticipant, omnis cognitio inhibeatur criminalium questionum. Dat. uI Kal. April. Thessalonica, Gratiano A. u, et Theodosio A. I, Coss. .

INTERPRETATIO Diebus quadragesime pro reuerentia religionis omnis criminalis actio conquiescat.

5. Imppp. ualentinianus, Theodosius et Arcadius AAA. Tatiano Pf. P. Sacratis quadragesime diebus nulla supplicia sint corporis, quibus absolutio exspectatur animarum. Dat. uIII Id. Sept. Foroflaminii, Timasio et Promoto Coss. .



LIB. IX. TIT. XXXuIII. DE INDULGENTIIS CRIMINUM.

6. Imppp. Gratianus, ualentinianus et Theodosius AAA. ad Antidium u. C. uicarium. Paschalis letitie  dies ne illa quidem tenere sinit ingenia, que flagitia fecerunt; pateat insuetis horridus carcer aliquando luminibus. Alienum autem censemus ab indulgentia, qui nefariam criminum conscientiam in maiestatem superbe animauerit, qui parricidali furore raptus sanguine proprio manum tinxit, qui cuiusque preterea hominis cede maculatus est, qui genialis tori ac lectuli fuit inuasor alieni, qui uerecundie uirginalis raptor exstitit, qui uenerandum cognati sanguinis uinculum profano cecus uiolauit incestu, uel qui noxiis quesita graminibus et diris immurmurata secretis mentis et corporis uenena composuit, aut qui sacri oris imitator et diuinorum uultuum appetitor uenerabiles formas sacrilegio eruditus impressit. His ergo tali quoque sub absolutione damnatis, indultum  nostre serenitatis eo precepti fine concludimus, ut remissionem uenie crimina, nisi semel commissa, non habeant, ne in eos liberalitatis auguste referatur humanitas, qui impunitatem ueteris admissi non emendationi potius quam consuetudini deputarunt. Recitata XII Kal. Aug. Rome, Syagrio et Eucherio Coss. .

7. Iidem AAA. ad Marcianum uicarium. Religio anniuersarie obsecrationis hortatur, ut omnes omnino periculo carceris metuque penarum eximi iuberemus, qui leuiore crimine rei sunt postulati. Unde apparet eos excipi, quos atrox cupiditas in scelera compulit seuiora: in quibus est primum crimen et maxime maiestatis, deinde homicidii ueneficiique ac  maleficiorum, stupri atque adulterii parique immanitate sacrilegii, sepulcrique uiolatio, raptus moneteque adulterata figuratio. Dat. XI Kal. April. Mediolano, Richomere et Clearcho Coss. .

8. Iidem AAA. ad Neoterium Pf. P. Nemo deinceps tardiores fortassis affatus nostre perennitatis exspectet: exsequantur iudices, quod indulgere consueuimus. Ubi primum dies paschalis exstiterit, nullum teneat carcer inclusum, omnium uincula soluantur. Sed ab his secernimus eos, quibus contaminari potius gaudia letitiamque communem, si dimittantur, aduertimus. Quis enim sacrilego diebus sanctis indulgeat? quis adultero uel incesti reo tempore castitatis ignoscat? quis non raptorem in summa quiete et gaudio communi persequatur instantius?  Nullam accipiat requiem uinculorum, qui quiescere sepultos quadam sceleris immanitate non sciuit; patiatur tormenta ueneficus, maleficus adulteratorque monete; homicida, quod fecit, semper exspectet; reus etiam maiestatis de domino, aduersum quem talia molitus est, ueniam sperare non debet. Dat. u Kal. Mart. Mediolano, Arcadio A. I et Bautone Coss. .

INTERPRETATIO. Sacrilegus, adulter, incesti reus, raptor, sepulcrorum uiolator, ueneficus, maleficus, adulterator monete, homicida diebus Pasche nullatenus absoluantur. Reliqui omnes, quos minorum causarum culpa constringit, diebus uenerabilibus Pasche specialiter absoluantur.



LIB. IX. TIT. XLu. DE HIS QUI AD ECCLESIAS CONFUGIUNT.


1. Imppp. Theodosius, Arcadius et Honorius AAA. Romulo Comiti S. L. Publicos debitores, si confugiendum ad ecclesias crediderint, aut illico extrahi de latebris oportebit, aut pro his ipsos, qui eos occultare probantur, episcopos exigi. Sciat igitur precellens auctoritas tua, neminem debitorum posthac a clericis defendendum, aut per eos eius, quem defendendum esse crediderint, debitum esse soluendum. Dat. Xu Kal. Nou. Constantinopoli, Arcadio A. II. et Rufino Coss. .



LIB. Xu. TIT. uII. DE SCENICIS.

4. Imppp. Gratianus, ualentinianus et Theodosius AAA. ad Paulinum Pf. U. Mulieres, que ex uiliori  sorte progenite spectaculorum debentur obsequiis, si scenica officia declinarint, ludicris ministeriis deputentur, quas necdum tamen consideratio sacratissime religionis et Christiane legis reuerentia sue fidei mancipauit; eas enim, quas melior uiuendi usus uinculo naturalis conditionis euoluit, retrahi uetamus. Illas etiam feminas liberas a contubernio scenici preiudicii durare precipimus, que mansuetudinis nostre beneficio expertes muneris turpioris esse meruerunt. Dat. u. Kal. Maii Mediolano, Gratiano u, et Theodosio I, AA. Coss. .

5. Iidem AAA. ad Paulinum Pf. U. Quisquis thymelicam ex urbe uenerabili, immemor honestatis, abduxerit eamdemque in longinqua transtulerit, seu  etiam intra domum propriam, ita ut uoluptatibus publicis non seruiat, retentarit, quinque librarum auri illatione mulctetur. Dat. u Kal. Maii Mediolano, Gratiano u, et Theodosio I, AA. Cos. .

6. Iidem AAA. ad ualerianum Pf. U. Equos, quos ad solemne certamen uel mansuetudinis nostre largitio subministrat uel diuersorum ex amplissimo ordine magistratuum, hactenus ad copiam prouidendos serenitas nostra decreuit, ut, quidquid illud est, quod palmarum numero gloriosum, et celebratis utrimque uictoriis nobile congregatur, spectaculis potius urbane plebis inseruiat, quam prede atque compendio deputetur. Quisquis igitur ex eo, quod uel serenitas nostra uel ordinarii consules uel pretores in huiusce modi tribuunt uoluptates, quamlibet  commodis compendioque priuato deriuandam duxerit esse iacturam, unius auri libre condemnatione mulctatus, largitionibus nostris cogatur esse munificus. Dat. uIII Kal. Maii Treuiris, Eucherio et Syagrio Coss. .

7. Iidem AAA. ad ualerianum Pf. U. Eos qui agitandi munus exercent, illustris auctoritas tua nullis, preter circense certamen, affici nouerit oportere suppliciis. Dat. uIII Id. Maii Eucherio et Syagrio Coss. .

8. Iidem AAA. ad ualerianum Pf. U. Scene mulier si uacationem religionis nomine postularit, obtentu quidem petitionis uenie non desit: uerum si post, turpibus uolutata complexibus, et religionem, quam expetierit, prodidisse, et gerere, quod officio  desierat, animo tamen scenica detegetur, retracta in pulpitum, sine spe absolutionis ullius ibi eo usque permaneat, donec anus ridicula, senectute deformis; nec tunc quidem absolutione potiatur, cum aliud quam casta esse non possit. Dat. uIII Id. Maii Aquileia, Syagrio et Eucherio Coss. .

9. Iidem AAA. Herasio Proconsuli Africe. Quecumque ex huius modi fece progenite scenica officia declinare, ludicris ministeriis deputentur, quas necdum tamen sanctissime religioni et in perenne seruande Christiane legis secretorum reuerentia sue fidei uindicarit. Illas etiam feminas liberatas contubernio scenici preiudicii durare precipimus, que mansuetudinis nostre beneficio expertes muneris turpioris esse meruerunt. PP. Karthagine, u Kal.  Sept. Eucherio et Syagrio Coss. .

10. Iidem AAA. Cynegio Pf. P. Fidicinam nulli liceat uel emere uel docere uel uendere uel conuiuiis aut spectaculis adhibere. Nec cuiquam ad delectationis desiderium erudita feminea musice artis studio liceat habere mancipia. Dat. uIII Kal. Iul. Constantinopoli, Arcadio A. I et Bautone Coss. .

11. Imppp. Theodosius, Arcadius et Honorius AAA. Rufino Pf. P. Nulla mima gemmis, nulla sigillatis sericis aut textis utatur auratis. His quoque uestibus nouerint abstinendum, quas Greco nomine a Latino crustas uocant, in quibus alio admixtus colori puri rubor muricis inardescit. Uti sane iisdem scutulatis et uariis coloribus sericis, auroque sine  gemmis collo, brachiis, cingulo non uetamus. Dat. XI Kal. Oct. Constantinopoli, Theodosio A. III et Abundantio Coss. .

12. Iidem AAA. Rufino Pf. P. Si qua in publicis porticibus uel in his ciuitatum locis, in quibus nostre solent imagines consecrari, pictura pantomimum ueste humili et rugosis sinibus agitatorem aut uilem offerat histrionem, illico reuellatur, neque unquam posthac liceat in loco honesto inhonestas annotare personas. In aditu uero circi, uel in theatri prosceniis ut collocentur, non uetamus. § I. His illud adiicimus, ut mime, et que ludibrio corporis sui questum faciunt, publice habitu earum uirginum, que deo dicate sunt, non utantur, et ut nulla femina, nec puer thymelici consortio imbuantur, si Christiane  religionis esse cognoscitur. Dat. III Kal. Iul. Heraclee, Arcadio A. III, et Honorio A. II, Coss. .



LIB. XuI. TIT. I. DE FIDE CATHOLICA.

2. Imppp. Gratianus, ualentinianus et Theodosius AAA. Edictum ad Populum urbis Constantinopolitane. Cunctos populos, quos clementie nostre regit temperamentum, in tali uolumus religione uersari, quam diuinum Petrum apostolum tradidisse Romanis religio usque ad nunc ab ipso insinuata declarat, quamque pontificem Damasum sequi claret et Petrum Alexandrie episcopum, uirum apostolice sanctitatis; hoc est ut secundum apostolicam disciplinam euangelicamque doctrinam Patris et Filii et Spiritus sancti unam deitatem sub parili maiestate et sub pia  trinitate credamus. § 1. Hanc legem sequentes Christianorum catholicorum nomen iubemus amplecti, reliquos uero dementes uesanosque iudicantes heretici dogmatis infamiam sustinere, nec conciliabula eorum ecclesiarum nomen accipere, diuina primum uindicta, post etiam motus nostri, quem ex celesti arbitrio sumpserimus, ultione plectendos. Dat. III Kal. Mart. Thessalonica, Gratiano A. u, et Theodosio A. I, Coss. .

3. Iidem AAA. ad Auxonium proconsulem Asie. Episcopis tradi omnes ecclesias mox iubemus, qui unius maiestatis atque uirtutis Patrem et Filium et Spiritum sanctum confitentur, eiusdem glorie, claritatis unius, nichil dissonum profana diuisione facientes, sed trinitatis ordinem, personarum assertionem  et diuinitatis unitatem; quos constabit communione Nectarii episcopi Constantinopolitane Ecclesie, Timothei necnon intra Aegyptum Alexandrine urbis, episcopos esse sociatos; quos etiam in Orientis partibus Pelagio episcopo Laodicensi et Diodoro episcopo Tarsensi: in Asia necnon proconsulari atque Asiana diecesi Amphilocio episcopo Iconiensi et Optimo episcopo Antiocheno: in Pontica diecesi Helladio episcopo Cesariensi et Otreio Meliteno et Gregorio episcopo Nysseno, Terennio episcopo Scythie, Marmario episcopo Martianopolitano communicare constiterit. Hos ad obtinendas catholicas Ecclesias ex communione et consortio probabilium sacerdotum oportebit admitti: omnes  autem, qui ab eorum, quos commemoratio specialis expressit, fidei communione dissentiunt, ut manifestos hereticos ab ecclesiis expelli, neque his penitus posthac obtinendarum ecclesiarum pontificium facultatemque permitti, ut uere ac Nicene fidei sacerdotia casta permaneant, nec post euidentem precepti nostri formam maligne locus detur astutie: Dat. III Kal. Aug. Heraclea, Eucherio et Syagrio Coss. .



LIB. XuI. TIT. II. DE EPISCOPIS, ECCLESIIS ET CLERICIS.

25. Imppp. Gratianus, ualentinianus et Theodosius AAA . . . . . . Qui diuine legis sanctitatem aut nesciendo confundunt aut negligendo uiolant et offendunt, sacrilegium committunt. Dat. III Kal. Mart. Thessalonica, Gratiano A. u, et Theodosio A. I, Coss. .

26. Iidem AAA. ad Tuscianum Comitem Orientis. Uniuersos, quos constiterit custodes ecclesiarum esse uel sanctorum locorum, ac religiosis obsequiis deseruire, nullius attentationis molestiam sustinere decernimus. Quis enim eos capite censos patiatur esse deuinctos, quos necessario intelligit supra memorato obsequio mancipatos? Dat. prid. Kal. April. Constantinopoli, Eucherio et Syagrio Coss. .

27. Imppp. ualentinianus, Theodosius et Arcadius AAA. Tatiano Pf. P. Nulla nisi emensis sexaginta annis, cui uotiua domi proles sit, secundum preceptum apostoli ad diaconissarum consortium transferatur. Tum filiis suis curatore, si id etas poscit, petito, bona sua idoneis sedula religione gerenda  committat, ipsa tantum prediorum suorum reditus consequatur, de quibus seruandi, abalienandi, donandi, distrahendi, relinquendi, uel quoad superest, uel cum in fata concedit et libera ei uoluntas est, integra sit potestas. Nihil de monilibus et supellectili, nichil de auro, argento ceterisque clare domus insignibus sub religionis defensione consumat, sed uniuersa integra in liberos, proximos uel in quoscumque alios, arbitrii sui existimatione, transcribat. Ac si quando diem obierit, nullam ecclesiam, nullum clericum, nullum pauperem scribat heredes. Careat namque necesse est uiribus, si quid contra uetitum circa personas specialiter comprehensas fuerit a moriente confectum. Imo, si quid ab his morienti fuerit extortum, nec tacito fideicommisso aliquid  clericis in fraudem uenerabilis sanctionis callida arte aut probrosa cuiuspiam conniuentia deferatur; extorres sint ab omnibus, quibus inhiauerant, bonis. Et si quid forte per epistolam, codicillum, donationem, testamentum, quolibet denique detegitur genere conscriptum erga eos, quos hac sanctione summouimus, id nec in iudicium deuocetur, sed uel ex intestato is, qui sibi competere intelligit, statuti huius definitione succedat; si quis se agnoscit filium, si quis probat propinquum, si quis denique uel casu uel iudicio pro solido, pro portione heres, legatarius, fideicommissarius apertis deprehenditur codicillis, fruatur fortune munere conscientie sue  fructu, et summotis his atque deiectis in hereditariis corporibus potestate utatur heredis. § 1. Femine, que crinem suum contra diuinas humanasque leges instinctu persuase professionis absciderint, ab ecclesie foribus arceantur. Non illis fas sit, sacrata adire mysteria, neque ullis supplicationibus mereantur ueneranda omnibus altaria frequentare; adeo quidem, ut episcopus, tonso capite feminam si introire permiserit, deiectus loco etiam ipse cum huiusmodi contuberniis arceatur: ac non modo si fieri suaserit, uerum etiam si hoc ab aliquibus exigi, factum denique esse quacumque ratione compererit, nichil sibi intelligat opitulari. Hoc absque dubio emendandis pro lege erit, emendatis pro consuetudine, ut illi habeant testimonium, isti incipiant timere iudicium.  Dat. XI Kal. Iul. Mediolano, ualentiniano A. Iu et Neoterio u. C. Coss. .

28. Iidem AAA. Tatiano Pf. P. Legem, que de diaconissis uel uiduis nuper est promulgata, ne quis uidelicet clericus neue sub ecclesie nomine mancipia, supellectilem predam, uelut infirmi sexus dispoliator, inuaderet, et, remotis affinibus ac propinquis, ipse sub pretextu catholice discipline se ageret uiuentis heredem, eatenus animaduertat esse reuocatam, ut de omnium chartis, si iam nota est, auferatur, neque quisquam aut litigator ea sibi utendum, aut iudex nouerit exsequendum. Dat. X Kal. Sept. uerone, ualentiniano A. Iu et Neoterio Coss. .



LIB. XuI. TIT. III. DE MONACHIS.

 1. Imppp. ualentinianus, Theodosius et Arcadius AAA. Tatiano Pf. P. Quicumque sub professione monachi reperiuntur, deserta loca et uastas solitudines sequi atque habitare iubeantur. Dat. III Non. Sept. uerone, ualentiniano A. Iu et Neoterio Coss. .

2. Iidem AAA. Tatiano Pf. P. Monachos, quibus interdicte fuerant ciuitates, dum iudiciariis aguntur iniuriis, in pristinum statum, summota hac lege, esse precipimus: antiquata si quidem nostre clementie iussione, liberos in oppidis largimur eis ingressus. Dat. Xu Kal. Maii Constantinopoli, Arcadio A. II et Rufino Coss. .



LIB. XuI. TIT. Iu. DE HIS, QUI SUPER RELIGIONE CONTENDUNT.

 1. Imppp. ualentinianus, Theodosius et Arcadius AAA. Eusignio Pf. P. His, qui sibi tantummodo existimant colligendi copiam contributam, si turbulentum quippiam contra nostre tranquillitatis preceptum faciendum esse tentauerint, ut seditionis auctores pacisque turbate Ecclesie, maiestatis capite ac sanguine sint supplicia luituri. Dat. X. Kal. Febr. Constantinopoli, Honorio NB. P. et Euodio Coss. .

2. Iidem AAA. Tatiano Pf. P. Nulli egresso ad publicum uel disceptandi de religione uel tractandi uel consilii aliquid deferendi patescat occasio. Et si quis posthac ausu graui atque damnabili contra huius modi legem ueniendum esse crediderit, uel insistere  motu pestifere perseuerationis audebit, competenti pena et digno supplicio cerceatur. Dat. XuI Kal. Iul. Stobis, Theodosio A. II et Cynegio Coss. .

3. Iidem AAA. Potamio Pf. augustali. Deportatione dignus est, qui nec generali lege admonitus, nec competenti sententia emendatus et fidem catholicam turbat et populum. Dat. Xu Kal. Aug. Constantinopoli, Arcadio A. II et Rufino Coss. .



LIB. XuI. TIT. u. DE HAERETICIS.

5. Imppp. Gratianus, ualentinianus et Theodosius AAA. ad Hesperium Pf. P. Omnes uetite legibus et diuinis et imperialibus hereses perpetuo conquiescant. Quisquis opinionem plectibilibus Dei profanus imminuit, sibi tantummodo nocitura sentiat, aliis obfutura non pandat. Quisquis redempta uenerabili  lauacro corpora reparata morte tabificat, id auferendo, quod geminat, sibi solus talia nouerit, alios nefaria institutione non perdat. Omnesque peruerse istius superstitionis magistri pariter et ministri, seu illi sacerdotali assumptione episcoporum nomen infamant, seu, quod proximum est, presbyterorum uocabulo religionem mentiuntur, seu etiam se diaconos, cum nec Christiani quidem habeantur, appellant, hi conciliabulis damnate dudum opinionis abstineant. Denique antiquato rescripto, quod apud Sirmium nuper emersit, ea tantum super catholica obseruatione permaneant, que perennis recordationis pater noster et nos ipsi uictura in eternum eque numerosa iussione mandauimus. Dat. III Non. Aug. Mediolano. Acc. XIII Kal. Sept. Ausonio  et Olybrio Coss. .

6. Iidem AAA. Eutropio Pf. P. Nullus hereticis mysteriorum locus, nulla ad exercendam animi obstinatioris dementiam pateat occasio. Sciant omnes, etiamsi quid speciali quolibet rescripto per fraudem elicito ab huiusmodi hominum genere impetratum est, non ualere. § 1. Arceantur cunctorum hereticorum ab illicitis congregationibus turbe. Unius et summi Dei nomen ubique celebretur; Nicene fidei, dudum a maioribus tradite et diuine religionis testimonio atque assertione firmate, obseruantia semper mansura teneatur; Photiniane labis contaminatio, Ariani sacrilegii uenenum, Eunomie perfidie crimen et nefanda monstruosis nominibus auctorum prodigia sectarum ab ipso etiam aboleantur auditu.  § 2. Is autem Nicene assertor fidei et catholice religionis uerus cultor accipiendus est, qui omnipotentem Deum et Christum filium Dei unum nomine confitetur, Deum de Deo, lumen de lumine: qui Spiritum sanctum, qui id, quod ex summo rerum parente speramus, accipimus, negando non uiolat: apud quem, intemerate fidei sensu, uiget incorrupte trinitatis indiuisa substantia, que Greci assertione uerbi recte credentibus dicitur. Hec profecto nobis magis probata, hec ueneranda sunt. § 3. Qui uero iisdem non inseruiunt, desinant affectatis dolis alienum uere religionis nomen assumere, et suis apertis criminibus denotentur. Ab omnium summoti ecclesiarum limine penitus arceantur, cum omnes  hereticos illicitas agere intra oppida congregationes uetemus, ac, si quid eruptio factiosa tentauerit, ab ipsis etiam urbium menibus exterminato furore propelli iubeamus, ut cunctis orthodoxis episcopis, qui Nicenam fidem tenent, catholice ecclesie toto orbe reddantur. Dat. Iu Id. Ian. Constantinopoli, Eucherio et Syagrio Coss. .

7. Iidem AAA. Eutropio Pf. P. Si qui Manicheus Manicheaue ex die late dudum legis, ac primitus a nostris parentibus, in quamlibet personam condito testamento uel cuiuslibet titulo liberalitatis atque specie donationis transmisit proprias facultates, uel quisquam ex his adite per quamlibet successionis formam collatione ditatus est, quoniam iisdem sub perpetua iuste infamie nota testandi ac uiuendi iure  Romano omnem protinus eripimus facultatem, neque eos aut relinquende aut capiende alicuius hereditatis habere sinimus potestatem, totum fisci nostri uiribus imminentis indagatione societur. Siue id marito siue propinquo aut cuilibet bene merito siue etiam filiis, quos tamen uite eius et criminis facinora sociata coniungant, siue etiam per interpositam quamlibet personam profuturum eidem, que tali hominum genere et grege reperitur, illicita liberalitate prouenerit, caduci titulo uindicetur. § 1. Nec in posterum tantum huius emisse per nostram mansuetudinem legis forma preualeat, sed in preteritum etiam, quidquid talium personarum aut proprietas reliquit, aut successio habuit, usurpatio fiscalis commodi persequatur. Nam licet ordo celestium  statutorum secuturis post obseruantiam sacrate constitutionis indicat, neque actis obesse consueuerit, tamen, quoniam et quid consuetudo, obstinationis pertinax natura, mereatur, in hac tantum, quam specialiter uigere uolumus, sanctione iuste sensu instigationis agnoscimus, eos, qui, etiam post legem primitus datam, nequaquam ab illicitis et profanis coitionibus refrenari diuina saltem monitione potuerint, tamquam in ipsius depicte legis iniuriam ueluti sacrilegii reos tenemus; seueritatem presentium statutorum non tam ad constituende, sed ad ulciscende legis sanximus exemplum, ita ut nec defensio temporis prosit. § 2. His tantum filiis paternorum uel maternorum bonorum successio deferatur, qui, licet ex Manicheis orti, sensu tamen et  affectu proprie salutis admoniti ab eiusdem uite professionisque collegiis pura semet dediti religione demouerint, tali immunes a crimine. § 3. Illud etiam huic adiicimus sanctioni, ne in conuenticulis oppidorum, ne in urbibus claris consueta feralium mysteriorum sepulcra constituant, a conspectu celebri ciuitate penitus cerceantur. Nec se sub simulatione fallacie eorum scilicet nominum, quibus plerique, ut cognouimus, probate fidei et propositi castioris dici ac signari uolent, maligna fraude defendant; cum presertim nonnulli ex his Encratitas, Apotactitas, Hydroparastatas uel Saccophoros nominari se uelint, et uarietate nominum diuersorum uelut religiose professionis officia mentiantur. Eos enim omnes  conuenit non professione defendi nominum, sed notabiles atque exsecrandos haberi scelere sectarum. Dat. uIII Id. Maii Constantinopoli, Eucherio et Syagrio Coss. .

8. Iidem AAA. ad Clicherium Comitem Orientis. Nullum Eunomianorum atque Arianorum uel ex dogmate Ethi in ciuitatibus uel agris fabricandarum ecclesiarum copiam habere precipimus. Quod si temere ab aliquo id presumptum sit, domus eadem, ubi hec constructa fuerint, que construi prohibentur, fundus etiam uel priuata possessio protinus fisci nostri uiribus uindicetur, atque omnia loca fiscalia statim fiant, que sacrilegi huius dogmatis uel sedem receperint uel ministros. Dat. XIu Kal. Aug. Constantinopoli, Eucherio et Syagrio Coss. .

 9. Iidem AAA. Floro Pf. P. Quisquis Manicheorum uite solitarie falsitate cetum bonorum fugit, ac secretas urbes eligit pessimorum, ita ut profanator atque corruptor catholice, quam cuncti suspicimus, discipline legi subiugetur, ut intestabilis uiuat, nichil uiuus impendat illicitis, nichil moriens relinquat indignis, omnia suis non moribus, sed nature restituat, aut proximis, si deerit legitima successio, melius regenda dimittat, aut fisci dominio, deficiente agnatione, sine fraude molitionis intelligat obligata. Hec de solitariis. § 1. Ceterum quos Encratitas prodigiali appellatione cognominant, cum Saccophoris siue Hydroparastatis refutatos iudicio, proditos crimine uel in mediocri uestigio facinoris huius inuentos, summo supplicio et inexpiabili pena iubemus affligi, manente  ea conditione de bonis, quam omni huic officine imposuimus, a late dudum legis exordio. Sublimitas itaque tua det inquisitores, aperiat forum, indices denuntiatoresque sine inuidia delationis accipiat. Nemo prescriptione communi exordium accusationis huius infringat. Nemo tales occultos cogat latentesque conuentus: agris uetitum sit, prohibitum menibus, sede publica priuataque damnatum. § 2. Ac summa exploratione rimetur, ut quicumque in unum Pasche diem non obsequenti religione conuenerint, tales indubitanter, quales hac lege damnauimus, habeantur. Dat. prid. Kal. April. Constantinopoli, Antonio et Syagrio Coss. .

10. Iidem AAA. Constantiniano uicario dieceseos Pontice. Tascodrogite a sedibus quidem suis minime  propellantur, ad nullam tamen ecclesiam heretice superstitionis turba conueniat, aut si forte conuenerit, a conuenticulis suis sine ulla mora propulsetur. Dat. XII Kal. Iul. Constantinopoli, Merobaude II et Saturnino Coss. .

11. Iidem AAA. Postumiano Pf. P. Omnes omnino, quoscumque diuersarum heresum error exagitat, id est Eunomiani, Ariani, Macedoniani, Pneumatomachi, Manichei, Encratite, Apotactite, Saccophori, Hydroparastate, nullis circulis ceant, nullam colligant multitudinem, nullum ad se populum trahant, nec ad imaginem ecclesiarum parietes priuatos ostendant, nichil uel publice uel priuatim, quod catholice sanctitati officere possit, exerceant. Ac si  qui exstiterit, qui tam euidenter uetita transcendat, permissa omnibus facultate, quos recte obseruantie cultus et pulchritudo delectat, communi omnium bonorum conspiratione pellatur. Dat. uIII Kal. Aug. Constantinopoli, Merobaude II et Saturnino Coss. .

12. Iidem AAA. Postumiano Pf. P. uitiorum institutio Deo atque hominibus exosa, Eunomiana scilicet, Ariana, Macedoniana, Apollinariana ceterarumque sectarum, quas uere religionis uenerabili cultu catholice obseruantie fides sincera condemnat, neque publicis, neque priuatis aditionibus intra urbium atque agrorum ac uillarum loca aut colligendarum congregationum aut constituendarum ecclesiarum copiam presumat, nec celebritatem perfidie sue uel  solemnitatem dire communionis exerceat, neque ullas creandorum sacerdotum usurpet atque habeat ordinationes. Eedem quoque domus, seu in urbibus seu in quibuscumque locis passim turbe professorum ac ministrorum talium colligentur, fisci nostri dominio iurique subdantur, ita ut hi, qui uel doctrinam uel mysteria conuentionum talium exercere consueuerunt, perquisiti ab omnibus urbibus ac locis, proposite legis uigore constricti expellantur a cetibus, et ad proprias, unde oriundi sunt, terras redire iubeantur, ne quis eorum aut commeandi ad quelibet alia loca aut euagandi ad urbes habeat potestatem. Quod si negligentius ea, que serenitas nostra constituit, impleantur, et officia prouincialium iudicum et principales urbium, in quibus coitio uetite  congregationis reperta monstrabitur, sententie damnationique subdantur, Dat. III Non Sept. Constantinopoli, Merobaude II et Saturnino Coss. .

13. Iidem AAA. Cynegio Pf. P. Eunomiani, Macedoniani, Ariani, nec non Apollinariani inter sacre religionis officia pro suis erroribus famosa sunt nomina. Omnes itaque, qui harum professionum uel pontificium sibi uel ministerium uindicarunt, qui se fugati nominis asserunt sacerdotes, quique in criminosa religione ministrorum sibi nomen imponunt, qui docere se dicunt, quod aut nescire aut discere sit dedecorum, omnibus huius urbis latebris indagine curiosiore perspectis, sine ulla gratie interuentione pellantur; in aliis locis uiuant, ac penitus a bonorum congressibus separentur. Dat. XII Kal. Febr. Constantinopoli,  Richomere et Clearcho Coss. .

14. Iidem AAA. Cynegio Pf. P. Apollinarianos ceterosque diuersarum heresum sectatores ab omnibus locis iubemus inhiberi, a menibus urbium, a congressu honestorum, a communione sanctorum; instituendorum clericorum non habeant potestatem; colligendarum congregationum uel in publicis uel in priuatis ecclesiis careant facultate. Nulla his episcoporum faciendorum prebeatur auctoritas; ipsi quoque episcopi, nomine destituti, appellationem huius dignitatis amittant. Adeant loca, que hos potissimum, quasi uallo, quodammodo ab humana communione secludant. His etiam illud annectimus, ut supra memoratis omnibus adeundi atque interpellandi screnitatem  nostram aditus denegetur. Dat. uI Id. Mart. Thessalonica, Theodosio A. II et Cynegio Coss. .

15. Iidem AAA. Trifolio Pf. P. Omnes diuersarum perfidarumque sectarum, quos in Deum misere uesania conspirationis exercet, nullum usquam sinantur habere conuentum, non inire tractatus, non cetus agere secretos, non nefarie preuaricationis altaria manus impie officiis impudenter attollere, et mysteriorum simulationem ad iniuriam uere religionis aptare. Quod ut congruum sortiatur effectum, in specula sublimitas tua fidissimos quosque constituat, qui et cohibere hos possint et deprehensos offerre iudiciis, seuerissimum, secundum preteritas sanctiones, et Deo supplicium daturos et legibus.  Dat. XuIII Kal. Iul. Stobis, D. N. Theodosio A. II et Cynegio u. C. Coss. 

16. Iidem AAA. Cynegio Pf. P. Nonnullos Arianorum formam nostrarum talem proferre iussionem comperimus, ut his liceat usurpare, que suis uideantur utilitatibus conuenire. Qua sublata sciant, nullam huiusmodi iussionem e nostro sacrario profluxisse. Quidquid itaque fuerit ab his pro eorum commoditate prolatum, ut falsi reus teneatur, qui deinceps ea circumtulerit. Dat. u Id. Aug. Constantinopoli. Theodosio A. II et Cynegio Coss. .

17. Imppp. ualentinianus, Theodosius et Arcadius AAA. Tatiano Pf. P. Eunomiani spadones nec faciendi, nec adipiscendi habeant licentiam testamenti. Quod circa omnes, quos uiuos lex inuenerit, uolumus  custodiri, nec quemquam preterite cuiuspiam uoluntatis priuilegio defensari, cum, seu facta prius testamenta seu infecta doceantur, post hanc nostri oraculi sanctionem non habeant possidendi licentiam, non petendi, non etiam relinquendi heredem nomine principali, non fideicommissario, non legatario, non tacito fideicommisso, uel quamcumque in huiuscemodi negotiis nuncupationem iuris ordo constituit: sed omnia, que talium esse uel futura esse constiterit, ut caduca fisci nostri uiribus uindicentur. Nihil ad summum habeant commune cum reliquis. Dat. III Non. Maii Mediolano, Timasio et Promoto Coss. .

18. Iidem AAA. Albino Pf. U. Quicumque sub nomine Manicheorum mundum sollicitant, ex omni  quidem orbe terrarum, sed quam maxime de hac urbe pellantur, sub interminatione iudicii. § 1. uoluntates autem eorumdem, quinimo ipse etiam facultates, populo publicate nec uim testamentorum teneant, nec derelinqui per eos aut iisdem fas sit. Nihil ad summum his sit commune cum mundo. Dat. Xu Kal. Iul. Roma, Timasio et Promoto Coss. .

19. Iidem AAA. Tatiano Pf. P. Hi, qui sceui dogmatis retinent principatum, hoc est episcopi, presbyteri, diaconi atque lectores, et qui clericatus uelamine religioni maculam conantur infligere, sub cuiuslibet heresis siue erroris nomine constituti, ex funestis conciliabulis, seu intra urbem seu in suburbanis esse uideantur, omni modo propellantur.  Dat. uI Kal. Dec. Mediolano, Timasio et Promoto Coss. .

20. Exemplum sacrarum Litterarum. Hereticorum polluta contagia pelli urbibus, uicis proturbari ac nullis penitus iubemus patere conuentibus, ne in quoquam loco sacrilega cohors talium hominum colligatur. Nulla eorum peruersitati uel publica conuenticula uel latentiora erroribus secreta tribuantur. Dat. XIII Kal. Iun. Roma, Tatiano et Symmacho uu. CC. Coss. .

21. Iidem AAA. Tatiano Pf. P. In hereticis erroribus quoscumque constiterit uel ordinasse clericos uel suscepisse officium clericorum, denis libris auri uiritim mulctandos esse censemus: locum sane, in quo uetita tentantur, si conniuentia domini patuerit,  fisci nostri uiribus aggregari. Quod si id possessorem, quippe clanculum gestum, ignorasse constiterit, conductorem eius fundi, si ingenuus est, decem auri libras fisco nostro inferre precipimus, si seruili fece descendens paupertate sui penam damni ac uilitate contemnit, cesus fustibus deportatione damnabitur. Tum illud specialiter precauemus, ut, si uilla dominica fuerit seu cuiuslibet publici iuris, et conductor et procurator licentiam dederint colligendi, denis libris auri proposita condemnatione mulctentur. uerum si quos talibus repertos obsecundare mysteriis ac sibi usurpare nomina clericorum iam nunc proditum fuerit, denas libras auri exigi singulos et inferre precipimus. Dat. XuII Kal. Iul. Constantinopoli, Arcadio A. II et Rufino  Coss. .

22. Imppp. Theodosius, Arcadius et Honorius AAA. uictorio Proconsuli Asie. Heretici neque episcopi faciendi potestatem, neque episcoporum confirmationes licitas habeant. Dat. XuII Kal. Maii Constantinopoli, Arcadio III, et Honorio II, AA. Coss. .

23. Iidem AAA. Rufino Pf. P. Eunomianis, ne caperent aliquid uel relinquerent testamento, legem dudum credidimus promulgandam, quam quidem nunc consilio pleniore reuocamus. uiuant iure communi, scribant pariter ac scribantur heredes. Dat. XII Kal. Iul. Hadrianopoli, Arcadio III, et Honorio II, AA. Coss. .

24. Iidem AAA. Rufino Pf. P. Hereticorum dementia  nec ulterius conetur perpetrare, que repererit, nec illicita habere concilia: nusquam profana precepta uel docere uel discere. Ne antistites eorumdem audeant fidem insinuare, quam non habent, et ministros creare, quod non sunt. Ne per conniuentiam iudicantum omniumque, quibus per constitutiones paternas super hoc cura mandata est, eius modi audacia negligatur et crescat. Dat. uII Id. Iul. Constantinopoli, Arcadio III, et Honorio II, AA. Coss. .



LIB. XuI. TIT. uII. DE APOSTATIS.

1. Imppp. Gratianus, ualentinianus et Theodosius AAA. ad Eutropium Pf. P. Eis, qui ex Christianis pagani facti sunt, eripiatur facultas iusque testandi,  et omne defuncti, si quod est, testamentum summota conditione rescindatur. Dat. uI Non. Maii Constantinopoli, Syagrio et Eucherio Coss. .

2. Iidem AAA. Posthumiano Pf. P. Christianis ac fidelibus, qui ad paganos ritus cultusque migrarunt, omnem in quamcumque personam testamenti condendi interdicimus potestatem, ut sint absque iure Romano. § 1. His uero, qui Christiani et catechumeni tantum uenerabili religione neglecta ad aras et templa transierint, si filios uel fratres germanos habebunt, hoc est suam aut legitimam successionem, testandi arbitratu proprio in quaslibet alias personas ius adimatur. § 2. Pari et circa eorum personas in capiendo custodienda forma, ut preter suas et legitimas, que iisdem ex parentum uel germanorum fratrum  bonis peruenire potuerint, successiones, iudicio etiam, si ita res ferant, condite uoluntatis, nulla omnino in capiendis hereditatibus testamenti iura sibi uindicent, et indubitate ab omni testamentorum, debeant non solum condendorum, sed etiam, sub adipiscende pontificio hereditatis, usurpandorum potestate excludi. Dat. XIII Kal. Iun. Constantinopoli, Merobaude II, et Saturnino Coss. .

3. Iidem AAA. ad Hypatium Pf. P. Christianorum ad aras et templa migrantium negata testandi licentia uindicamus admissum. Eorum quoque flagitia puniantur, qui Christiane religionis et nominis dignitate neglecta, Iudaicis semet polluere contagiis. Eos uero, qui Manicheorum nefanda secreta et scelerosos aliquando sectari maluere secessus, ea iugiter  atque perpetuo pena comitetur, quam uel diualis arbitrii genitor ualentinianus adscripsit, uel nostra nichilominus sepius decreta iusserunt. Auctores uero persuasionis huius, qui lubricas mentes in proprium deflexerant consortium, eadem, que reos erroris huiusce modi, pena comitetur; quin etiam grauiora plerumque, pro motibus iudicium et qualitate commissi, extra ordinem promi in nefarios sceleris huius artifices supplicia censemus. § 1. Sed ne uel mortuos perpetua uexet criminationis iniuria, uel hereditarie questiones, temporum uarietate longorum prorsus emortue, in rediuiuos semper exagitentur conflictus, huiusce modi questionibus metam temporis adscribimus, ut, si quis defunctum uiolate atque deserte Christiane religionis accusat, eumque in  sacrilegia templorum uel in ritus Iudaicos uel ad Manicheorum dedecus transisse contendit, eaque gratia testari minime potuisse confirmat, intra quinquennium iuge, quod inofficiosis actionibus constitutum est, proprias exserat actiones, futurique iudicii huiusce modi sortiatur exordium, ut eodem in luce durante, cuius preuaricatio criminanda est, flagitii huius et sceleris particeps fuisse doceatur publica sub testificatione testatus, probet indicium, neque quam superno nomini tacitus prestitit perfidiam, sceleribus acquiescens, preuaricatione deinceps tamquam ignarus accuset. Dat. XII Kal. Iun. Pataui, Merobaude II et Saturnino Coss. .

4. Imppp. ualentinianus, Theodosius et Arcadius  AAA. Flauiano Pf. P. Hi, qui sanctam fidem prodiderint et sanctum baptisma profanauerint, a consortio omnium segregati sint, a testimoniis alieni, testamenti, ut ante iam sanximus, non habeant factionem, nulli in hereditate succedant, a nemine scribantur heredes. Quos etiam precepissemus procul abiici ac longius amandari, nisi pene uisum fuisset esse maioris, uersari inter homines et hominum carere suffragiis. § 1. Sed nec umquam in statum pristinum reuertentur, non flagitium morum oblitterabitur penitentia, neque umbra aliqua exquisite defensionis aut muniminis obducetur, quoniam quidem eos, qui fidem, quam Deo dicauerant, polluerunt et prodentes diuinum mysterium in profana migrarunt, tueri ea, que sunt commentitia et  concinnata, non possunt. Lapsis etenim et errantibus subuenitur; perditis uero, hoc est sanctum baptisma profanantibus, nullo remedio penitentie, que solet aliis criminibus prodesse, succurritur. Dat. u Id. Maii Concordie. Tatiano et Symmacho Coss. .

5. Iidem AAA. Flauiano Pf. P. Si quis splendor collatus est in eos uel ingenitus dignitatis, qui fide deuii et mente cecati sacrosancte religionis cultu et reuerentia desciuissent, ac se sacrificiis mancipassent, perdant, ut de loco suo statuque deiecti perpetua urantur infamia, ac ne in extrema quidem uulgi ignobilis parte numerentur. Quid enim his cum hominibus potest esse commune, qui infandis et feralibus mentibus, gratiam communionis exosi, ab hominibus recesserunt? Dat. u Id. Maii Concordie,  Tatiano et Symmacho Coss. .



LIB. XuI. TIT. uIII. DE IUDAEIS, CeLICOLIS ET SAMARITANIS.

8. Imppp. Theodosius, Arcadius et Honorius AAA. Tatiano Pf. P. Iudeorum querele quosdam auctoritate iudicum recipi in sectam suam reclamantibus legis sue primatibus asseuerant, quos ipsi iudicio suo ac uoluntate proiiciunt. Quam omnino summoueri iubemus iniuriam, nec eorum in ea superstitione sedulus cetus aut per uim iudicum aut rescripti surreptione, inuitis primatibus suis, quos, uirorum clarissimorum et illustrium patriarcharum arbitrio, manifestum est habere sua de religione sententiam, opem reconciliationis mereantur indebite. Dat. Xu Kal. Maii Constantinopoli, Arcadio A. II et Rufino  Coss. .

9. Iidem AAA. Addeo Comiti et Magistro utriusque militie per Orientem. Iudeorum sectam nulla lege prohibitam, satis constat. Unde grauiter commouemur, interdictos quibusdam locis eorum fuisse conuentus. Sublimis igitur magnitudo tua, hac iussione suscepta, nimietatem eorum, qui sub Christiane religionis nomine illicita queque presumunt, et destruere synagogas atque exspoliare conantur, congrua seueritate cohibebit. Dat. III Kal. Oct. Constantinopoli, Theodosio A. III et Abundantio Coss. .



LIB. XuI. TIT. X. DE PAGANIS, SACRIFICIIS ET TEMPLIS.

7. Imppp. Gratianus, ualentinianus et Theodosius  AAA. Floro Pf. P. Si qui uetitis sacrificiis, diurnis nocturnisque, uelut uesanus ac sacrilegus incertorum consultorum immerserit, fanumque sibi aut templum ad huiusce modi sceleris excusationem assumendum crediderit, uel putauerit adeundum, proscriptioni se nouerit subiugandum, cum nos iusta institutione moneamus, castis Deum precibus excolendum, non diris carminibus profanandum. Dat. XII Kal. Ian. Constantinopoli, Eucherio et Syagrio Coss. .

8. Iidem AAA. Palladio Duci Osrene. Aedem olim frequentie dedicatam, cetui et iam populo quoque communem, in qua simulacra feruntur posita, artis pretio quam diuinitate metienda, iugiter patere, publici consilii auctoritate decernimus, neque huic rei obreptiuum officere sinimus oraculum, ut  conuentu urbis et frequenti cetu uideatur. Experientia tua, omni uotorum celebritate seruata, auctoritate nostri ita patere templum permittat oraculi, ne illic prohibitorum usus sacrificiorum huius occasionis aditus permissus esse credatur. Dat. prid. Kal. Dec. Constantinopoli, Antonio et Syagrio Coss. .

9. Iidem AAA. Cynegio Pf. P. Ne quis mortalium ita faciendi sacrificii sumat audaciam, ut inspectione iecoris extorumque presagio uane spem promissionis accipiat, uel, quod est deterius, futura sub exsecrabili consultatione cognoscat. Acerbioris etenim imminebit supplicii cruciatus eis, qui, contra uetitum, presentium uel futurarum rerum explorare tentauerint ueritatem. Dat. uIII Kal. Iun. Constantinopoli, Arcadio A. I, et Bautone u. C. Coss. .

 10. Iidem AAA. ad Albinum Pf. P. Nemo se hostiis polluat, nemo insontem uictimam cedat, nemo delubra adeat, templa perlustret, et mortali opere formata simulacra suspiciat, ne diuinis atque humanis sanctionibus reus fiat. Iudices quoque hanc formam contineant, ut, si quis profano ritui deditus templum uspiam uel in itinere uel in urbe adoraturus intrauerit, quindecim pondo auri ipse protinus inferre cogatur; nec non officium eius parem summam simili maturitate dissoluat, si non et obstiterit iudici, et confestim publica attestatione retulerit. Consulares senas, officia eorum simili modo, correctores et presides quaternas, apparitiones illorum similem normam equali sorte dissoluant. Dat. uI Kal. Mart. Mediolano, Tatiano et Symmacho Coss. .

 11. Iidem AAA. Euagrio Prefecto Augustali et Romano Comiti Aegypti. Nulli sacrificandi tribuatur potestas, nemo templa circumeat, nemo delubra suspiciat. Interclusos sibi nostre legis obstaculo profanos aditus recognoscant adeo, ut, si qui uel de diis aliquid contra uetitum sacrisque molietur, nullis exuendum se indulgentiis recognoscat. Iudex quoque  si quis tempore administrationis sue, fretus priuilegio potestatis, polluta loca sacrilegus temerator intrauerit, quindecim auri pondo, officium uero eius, nisi collatis uiribus obuiarit, parem summam erario nostro inferre cogatur. Dat. XuI Kal. Iul. Aquileia, Tatiano et Symmacho Coss. .

12. Imppp. Theodosius, Arcadius et Honorius AAA. ad Rufinum Pf. P. Nullus omnino, ex quolibet genere, ordine hominum, dignitatum, uel in potestate positus uel honore perfunctus, siue potens sorte nascendi seu humilis genere, conditione, fortuna, in nullo penitus loco, in nulla urbe sensu carentibus simulacris uel insontem uictimam cedat, uel, secretiore piaculo, larem igne, mero genium, penates odore ueneratus, accendat lumina, imponat thura,  serta suspendat. § 1. Quod si quispiam immolare hostiam sacrificaturus audebit aut spirantia exta consulere, ad exemplum maiestatis reus, licita cunctis accusatione, delatus excipiat sententiam competentem, etiamsi nichil contra salutem principum aut de salute quesierit. Sufficit enim ad criminis molem nature ipsius leges uelle rescindere, illicita perscrutari, occulta recludere, interdicta tentare, finem querere salutis aliene, spem alieni interitus polliceri. § 2. Si quis uero mortali opere facta et euum passura simulacra imposito thure uenerabitur, ac ridiculo exemplo metuens subito, que ipse simulauerit, uel redimita uittis arbore, uel erecta effossis ara cespitibus, uanas imagines, humiliore licet muneris premio, tamen plena religionis iniuria honorare tentauerit,  is, utpote uiolate religionis reus, ea domo seu possessione mulctabitur, in qua eum gentilitia constiterit superstitione famulatum. Namque omnia loca, que thuris constiterit uapore fumasse, si tamen ea in iure fuisse thurificantium probabuntur, fisco nostro associanda censemus. § 3. Sin uero in templis fanisue publicis aut in edibus agrisue alienis tale quispiam sacrificandi genus exercere tentauerit, si ignorante domino usurpata constiterit, uiginti quinque libras auri mulcte nomine cogetur inferre, conniuentem uero huic sceleri par ac sacrificantem pena retinebit. § 4. Quod quidem ita per iudices ac defensores et curiales singularum urbium uolumus custodiri, ut illico per hos comperta in iudicium deferantur, per illos delata plectantur. Si quid autem  ii tegendum gratia aut incuria pretermittendum esse crediderint, commotioni iudiciarie subiacebunt. Illi uero moniti si uindictam dissimulatione distulerint, triginta librarum auri dispendio mulctabuntur: officiis quoque eorum damno parili subiugandis. Dat. uI Id. Nou. Constantinopoli, Arcadio A. II et Rufino Coss. .



APPENDIX.





EPISTOLA CONCILII CONSTANTINOPOLITANI eCUMENICI AD THEODOSIUM IMPERATOREM.

[1Kb]



 Religionis ac pietatis obseruantissimo, Deique amantissimo imperatori Theodosio, sanctum concilium episcoporum, qui ex diuersis prouinciis Constantinopoli conuenerunt.

Initio quidem nostri ad tuam pietatem scripti, gratias agimus Deo, qui tue pietatis imperium constituit ad communem pacem Ecclesiarum, et sane fidei confirmationem: agentes autem Deo debitas gratias, necessario quoque ea que acta sunt in sancto concilio, ad tuam referimus pietatem; nempe quod ex quo tempore iuxta litteras tue pietatis Constantinopoli conuenimus, primum quidem mutuam inter nos concordiam renouauimus: deinde uero breues etiam pronuntiauimus definitiones, quibus et patrum, qui Nicee congregati fuerunt, fidem confirmauimus; et,  que aduersus eam oborte sunt, peruersas hereses ac prauas opiniones extrema cum exsecratione ac detestatione reprobauimus. Preterea etiam ad recte constituendum et ordinandum statum et disciplinam Ecclesiarum, certos canones statuimus: que omnia huic nostro scripto subiecimus  . Rogamus igitur tuam clementiam, ut per litteras quoque tue pietatis ratum habeatur concilii decretum: ut sicuti litteris, quibus nos conuocasti, Ecclesiam honore prosecutus es, ita etiam finem eorum que decreta sunt, obsignes. Dominus autem imperium tuum in pace et iustitia stabiliat, et producat in multas etates et generationes, atque ad terrenum imperium celestis  quoque regni gaudium et fructum adiiciat. Gratificetur Deus orbi terrarum, ut te, qui reuera pietatis studiosissimus, Deique amantissimus imperator es,  ualentem, omnibusque preclaris rebus florentem et excellentem uideat: id quod sancti etiam ab illo precibus  ac uotis petunt et orant.



.


, , , , , ,  . , . , . , , . , , .






ANNO DOMINI CCCLXXXI-CCCXCuIII.
SANCTUS uIGILIUS, EPISCOPUS TRIDENTINUS ET MARTYR.





PROLEGOMENA. NOTITIA HISTORICA.
Ex Gallandii Bibliotheca. tom uIII, p. X-XII.


I. Pauca sunt admodum, neque usquequaque indubia,  que de rebus gestis sancti uIGILII Tridenti episcopi et martyris, in promptu habentur. Exstant eius Acta, si non omnino primigenia, iudice Papebrochio  ,  tamen primigeniis proxima; que ex ms. codice Treuirensi S. Maximini deprompta euulgarunt Bellandiani  . Neque sane huiusmodi Actis antiquius aut sincerius monumentum occurrit, quo de nostro presule securius aliquid statuamus. Ex his itaque Actis edocemur  , uigilium genere fuisse Romanum, ciuem Tridentinum, atque Athenis liberalibus litteris eruditum. Tridentum autem reuersus, traditur ordinatus dicte ciuitatis episcopus, a primo tertius: successor nimirum Abundantii, quem constat anno CCCLXXXI Aquileiensi concilio interfuisse, aduersus Palladium et Secundianum coacto. Aetatis annum XX egisse uigilium, quo tempore ad episcopalem cathedram fuit euectus, perhibent eadem Acta: quorum tamen auctoritati hac de re fidem detrahit Tillemontius  .  uerum ex eius animo scrupulum eximunt uiri eruditi, Galeardus  et Tartarottus  . Neque enim insolens fuit antiquitus, ut aliquando preter morem Ecclesie receptum, nonnulli eximia pietatis et doctrine laude prestantes, immatura licet etate, ad episcopatum proueherentur. Qua de re complura exstant apud ueteres scriptores exempla. De Gregorio namque Thaumaturgo atque Athenodoro eius fratre tradit Eusebius  , eos tantopere in diuinis eloquiis profecisse, ut ambo adhuc iuuenes, ecclesiarum in Ponto episcopi fuerint constituti: , . Gaudentius preterea, Brixiensis episcopus, qui eadem tempestate floruit qua noster uigilius, Tractatum de sua ordinatione  sic inchoat  : Imperitie mee conscius, et etatis ipsius immature ad sacerdotii dignitatem pudore deterritus, merito silendi licentiam a summis sacerdotibus postulabam. Denique, ut reliqua pretereamus exempla, Remigius ubi uigesimum secundum etatis subiit annum, in urbe Rhemensi, omnium generaliter uotis ad apicem pontificatus non tam electus quam raptus fuit, ut ex Flodoardo erudimur  .

II. Ordinatum fuisse uigilium ab episcopo Aquileiensi eius Acta modo laudata testantur  ; qui sane fuerit ualerianus, Fortunato suffectus anno CCCLXuIII. Porro ualerianus annos XX Ecclesiam Aquileiensem rexisse perhibetur, qui scilicet supremum diem obiit anno CCCLXXXuIII, ut pluribus ostendit u. C. Bernardus de Rubeis  . Cum autem constet  uigilium Abundantio successisse post annum CCCLXXXI, quo is synodo Aquileiensi subscripsit,  ut superius admonuimus; ante annum proinde CCCLXXXuIII ualeriani emortualem consignanda fuerit uigilii ordinatio: secus atque coniecit Tartarottus  . Id uero confirmari posse uidetur ex epistola sancti Ambrosii Mediolanensis, eidem uigilio ad episcopatum recens adlecto inscripta, ut ex ipsius epistole initio liquet. Sic enim loquitur sanctus Doctor  : Poposcisti a me institutionis tue insignia, quoniam NOuUS accitus es ad sacerdotium. Et quoniam te ipsum edificasti, ut oportuit, qui dignus habitus es tanto munere; quomodo et alios edifices, significandum uidetur. In qua quidem epistola cum ante omnia nouum Tridentinum episcopum hortetur Mediolanensis  , ut plebem sibi commissam doceat coniugii copulam non ex alienigenis, sed ex domibus christianis  esse querendam; neque uspiam memoret Theodosii legem ineunte anno CCCLXXXuIII latam, qua Iudeorum cum Christianis coniugia prohibebantur, quamque profecto in medium adduxisse par erat Ambrosio, cui scilicet eadem lex incomperta esse non poterat, ut suam magis admonitionem confirmaret: hinc proinde rite conficitur, Ambrosianam illam epistolam scriptam fuisse ante annum CCCLXXXuIII et fortasse anno CCCLXXXu, ut ex mox dicendis manifestum fiet. Que est sententia cll. uirorum Nourrii  et Bernardi de Rubeis  modo laudatorum. Neque enim peremptorie sunt coniecture, quibus eam infirmare nititur Tartarottus  .

III. Quot Demum annos Ecclesiam Tridentinam rexerit uigilius, definiendum superest ex temporis notatione, quo fuit martyrio sublatus. Porro ex Actis superius excitatis perhibetur  passus beatus uigilius THEODOSII et Honorii Augustorum regnantium tempore, STILICONE consule urbis Rome. Neque aliter legit Bartholomeus Tridentinus  , quem circa medium seculi XIII floruisse nouimus. Intelligimus autem ex Fastis consularibus, Stiliconem semel iterumque consulatum gessisse: primum quidem anno CCCC, deinde anno CCCCu. At uero Theodosius Iunior cuius mentio in Actis, AUGUSTUS creatus est die 10 aut 11 Ianuarii anno CCCCII  , cum nondum uite annum impleuerit, natus nimirum die 10 uel 11 Aprilis precedente anno CCCCI, adeoque ut Actis ueritas constet, in annum CCCCu, quo Stilico secundum consulatum obtinuit, inciderit passio sancti uigilii.  Neque enim cum Papebrochio  sollicitanda est Actorum lectio, qui Theodosii loco legendum Arcadii  existimat, ut sententiam suam statuat, Stilicone primum consule, anno scilicet seculari CCCC passum esse uigilium: eo in primis nomine, inquit  , quod cum non legatur Stilicone II, nulla subsit causa, cur ea mors ad annum CCCCu differatur. Atque in eamdem sententiam iuit Tartarottus  : que quidem nobis haud probatur; quamuis enim in Actis non legatur Stilicone II, attamen secundum Stiliconis consulatum satis euincit imperii augustalis Theodosii Iunioris mentio, quo regnante consul secundo Stilico processisse intelligitur. Cum itaque martyrio fuerit coronatus uigilius anno CCCCu, postquam in episcopatu annos XX transegisset, ut habent pre ceteris eius Acta a Donato Fetio euulgata; cumque preterea ex superius dictis annos natus XX ad ecclesiam  Tridentinam regendam fuerit assumptus: relinquitur, ut ortus fuerit anno CCCLXu, eiusque ordinatio in annum CCCLXXXu inciderit, adeoque anno etatis sue XL martyr e uiuis excesserit. Haud quidem me fugit, doctissimum Mabillonium quoddam ms. exemplar Actorum eiusdem uigilii conspexisse  , sub quorum finem legitur egisse beatus martyr episcopatum in urbe Tridentina XII annos. uerum, preterquam quod facile in numerum annorum error irrepere potuit; quo minus demum hisce Actis fidem adhibeamus, illa potissimum prohibent que hactenus edisseruimus.

Iu. Nunc uero superest, ut de nostri presulis Tridentini litterarum monumentis sermonem habeamus. De his autem sic Gennadius  : uigilius episcopus  scripsit ad quemdam Simplicianum libellum, et epistolam continentem gesta sui temporis apud barbaros martyrum. Quibus sane uerbis presbyter hic Massiliensis innuere uidetur duas uigilii Epistolas de martyrio sanctorum Sisinnii et sociorum: quarum altera inscribitur Simpliciano episcopo Mediolanensi, altera Ioanni episcopo Constantinopolitano, qui pro temporum ratione Chrysostomus fuerit. Et priorem quidem Epistolam primus edidit Lipomanus  , eamque deinceps excuderunt Surius  et Baronius ex uariis codicibus emendatiorem  : posteriorem uero quam idem Baronius intercidisse censuit  , euulgauit Papebrochius ex ms. codice bibliothece uaticane  , alteri adiectam que iamdudum prodierat. Utramque autem Ruinartius inter  Acta martyrum sincera denuo excudendam curauit  .

u. Neque porro illud hic preterire fas est, quod quamuis plerique omnes uiri docti, preeunte magno  Baronio  , ea Gennadii uerba, ad quemdam Simplicianum, de uno Simpliciano Mediolanensi antistite accipienda esse merito existimarint; huic tamen sententie intercessere, primum Labbeus Mireum perstringens  , deinde Natalis Alexander ipsummet annalium ecclesiasticorum parentem aggressus  ; ea scilicet ratione ductus, quod iis uerbis, ad quemdam Simplicianum, alium Gennadius indicarit a Simpliciano episcopo Mediolanensi, cuius capite proxime antecedenti cum laude meminerat. At uirum summum egregie defendit eruditus Tartarottus  ; cuius propterea uerba hic describere iuuerit: »Nimis infirma, inquit, est huiusmodi  argumentatio. Gennadius, ut uidetur, uigilii Epistolas non legerat. Demus etiam legisse:  compertum tamen non habuit, ad eum Simplicianum de quo capite proxime antecedenti mentionem fecerat, priorem missam esse: ideo ad quemdam dixit. Non est igitur, cur ea de causa a priori sententia recedamus: atque uel ob id saltem parcendum uidebatur Baronio, quod is hec in hanc rem habeat  : Sed cum  mentionem habens Simpliciani, non dicat eum Mediolanensis Ecclesie fuisse episcopum, sed QUEMDAM, quasi incertum eius nominis uirum; reuocari posse uidetur in dubium, num hic ille sit Simplicianus antistes, successor sancti Ambrosii: cum presertim precedenti capitulo idem de eodem Mediolanensi episcopo auctor agat, recensens edita ab eo scripta. En preuisam a doctissimo annalium ecclesiasticorum parente critici Galli oppugnationem:  quam tamen ille non adeo inuictam existimauit, ut ob eam rem priori coniecture ualedicendum esse putaret, quam his rationibus fultus probat eodem loco: Primo, quod uigilii epistola in codicibus omnibus inscripta sit, ad Simplicianum episcopum. Secundo, quod licet cuius ecclesie antistes fuerit, minime exprimat; tamen quod eum Patrem appellet, cum episcopi collegas fratres consueuerint nominare, non alium quam Simplicianum, longo senio uenerandum fuisse, suspicari liceat: presertim cum sanctus Augustinus ipse, iam episcopus, ad eumdem Simplicianum scribens libros Questionum, eum, licet tunc tantum presbyterum, Patrem appellet. Tertio tandem, quod constet auctoritate Paulini  , horum martyrum reliquias mox  Mediolanum fuisse translatas. His addi potest, in confesso esse apud omnes, inter Ambrosium, Simpliciani de quo loquimur, alumnum ac in episcopatu antecessorem, et uigilium, mutuum intercessisse  litterarum officium. Huic Alexandri errato facem fortasse pretulit Labbeus  , qui ob id etiam non quidem Baronium, sed Mireum audacie insimulat: quasi uero Mireus omnium primus opinionem illam inuexerit, aut eam attingendo inauditum facinus perpetrauerit.« Huc usque cl. Tartarottus.

uI. Unum adhuc inquirendum superest: quo nimirum tempore ambas illas epistolas scripserit sanctus uigilius. Utramque uero, uel saltem priorem, fuisse ab eo scriptam eodem anno quo passi sunt martyres, cum ex contextu satis intelligimus, tum in primis ex auctoritate Paulini, qui post duos fere menses ab obitu sancti Ambrosii, cum iam Simplicianus Ecclesie Mediolanensi preesset, illuc relatas eorumdem martyrum reliquias refert his uerbis  :  Sisinnii etiam et Alexandri martyrum, qui nostris temporibus, hoc est, post obitum sancti Ambrosii, in Anaunie partibus, persequentibus gentilibus uiris martyrii coronam adepti sunt, quum reliquias Mediolani summa cum deuotione susciperemus, etc. Porro Epistolam 1 de Sisinnii et sociorum martyrio, hac temporis notatione consignat sanctus uigilius  : Dies autem passionis sanctorum, quarto kalendas Iunias, sexta feria, luce nascente. Et in epistola 2 hec tantum habet  : Sexte ferie lux alma processerat. Quibus quidem chronicis characteribus indicatur annus CCCXCuII, quo dies Iu kalendas Iunias in feriam uI incidit, ut post Papebrochium  Pagius  aliique obseruarunt. Sed probe perspexit Tillemontius, quod aliis inuisum: nimirum  , eamdem  temporis notam uigilianam recurrere quoque anno CCCCIII. Hinc Scaliger Baronium corrigens, qui putabat  martyrium sanctorum Anaunensium contigisse anno CCCC, adeoque scriptam eodem anno uigilii epistolam ad Simplicianum, ex ipsius uigilii uerbis que modo retulimus, sic arguit  : Passi ergo sunt anno CCCCIII, cyclo solis XX, quando XXIX Maii erat feria uI. Subditque: At in Annalibus dicitur scripta  anno CCCC Christi. Scripta ergo fuisset triennio ante cedem illorum martyrum. Cui absurditati ipse  non adscribet, certo scio. Belle scilicet. Errauit quidem Baronius Mombritiana editione deceptus, in qua Stiliconis consulatu sanctorum martyrum Anaunensium Acta consignata inuenit. Sed multo fedius peccauit Scaliger  Baronii censor. Primum enim non aduertit uir notam illam uigilii chronicam anno etiam CCCXCuII congruere, quo cyclo lune XuIII, solis XIu, littera dominicali D pascha fuit u Aprilis, atque adeo dies Iu kalendas Iunias seu XXIX Maii incidisse in feriam sextam. Neque aduertit preterea, quod rei caput est, illam nimirum uigilii epistolam fuisse inscriptam Simpliciano episcopo Mediolanensi, qui currente anno CCCC, ut norunt eruditi  , ex hac uita migrauit. Scripta ergo fuisset uigilii epistola, ut suamet uerba reddam Scaligero, triennio post obitum Simpliciani. Cui absurditati ipse non adscribet, certo scio. Hec fusius edisserere libuit, quod impotens censura Scaligeri eiusque pingue mendum aliis hactenus nouerim incomperta.





SANCTI uIGILII EPISTOLAE DUAE.





EPISTOLA PRIMA. AD SIMPLICIANUM EPISCOPUM MEDIOLANENSEM. De martyrio SS. Sisinnii, Martyrii et Alexandri.


I. Domino sancto ac uenerabili Patri, bonis omnibus preferendo Simpliciano, uigilius episcopus Tridentine  Ecclesie, salutem.

Quamuis facta Martyrum mentione, non uerbis merita, sed uerba meritis commendentur; potiusque sit constantie silentio preterire, quibus est probata uirtus: tamen quia me suggerere causas, loca pugnasque martyrii pietas impulit, admonuit debitum, cegit officium; trepidante merore linguam pagine non negaui, quia nec abscondi poterat lucerna sub modio, nec uox pii sanguinis reticeri. Post multos  namque patientie gradus et sedulas pugnas, recens perfidie accessit iniquitas; quia ministri in ecclesiis que nuper fundate fuerant, lacessiti sunt, ac martyrii titulos comparauerunt; parati ad omnia, libenter omnia sustinentes, nulli dantes occasionem, occasione  glorie gloriam meruerunt. Quorum uita, ut summa rerum fastigia referam, propter scientie notitiam, fuit tam sollicitudinis quam propositi singularis: nam omnes liberi nexu coniugii, Deo immaculatas animas, ut sanctas hostias, prestiterunt. Denique primus, uocabulo Sisinnius, nouam Christiani nominis pacem intulit barbare nationi: quam per annorum seriem, quod in se fuit, iugiter custodiuit, nullum consortium pollute hospitalitatis agnoscens,  uelut Loth Sodomis, stupendo timore religionem seruauit: sed ouis tuta [1 1Kb] , quamuis in luporum medio constituta, ouile quesiuit, quod, impensis pusille fidei uotis munificus, primus in illa regione fundauit: cuius minister, si mecum recensere dignaris, per hoc uelut ex debito esse promeruit, senex ut euo, ita merito precesserit.

II. Lector quoque Martyrius, eius adminiculo sociatus, iam nominis pignore commendante eum, religiose professionis exordia post militiam temporalem catechumenus induit. Nam proiecto a se cingulo, reiectoque parentum uel fratrum carnalium cetu, intelligens sese uere lucis auctore Deo gratiam consecutum, inter lectores officio sociatus, diuine laudis canticum auribus primus surde regionis intonuit,  attentus operibus iugiter spiritalibus, lassatus ieiuniis continuis, lectionis sue pedagogus, in lucrandis animabus anxius: quare breui temporis impendio tantum fenus ante premisit, ut illi corona merito crederetur. Quid liberatas animas referam, in sinum Abrahe plena luce profectas, quas perfida superstitiosorum dierum obseruantia, alienato iure nature, crudeli morte damnabat? uerum ille, subductus maternis uberibus lacte turgentibus, peregre enutritus, condecentem semper matri querebat affectum, resurrectionem exemplis predicatam uidentibus oculis dicaturus. Hec sunt pauca de multis.

III. Alexander quoque, Martyrii consanguinitate germanus, tertius trinitatis hostiam complens, parem confessionis ianuam reserauit. Nam patriam, Dei  causa [2 1Kb] peregrinus, parentesque deseruit, comes in probationibus fidus, fide magnanimus, miseratione propensus. Et si testimonio meo utcumque creditur, non sunt, nisi ipsi sibi, altrinsecus preferendi: quos commendari non opus fuit, nisi forte quod decuit. At uero hactenus sunt alleuata fastidia, si adhuc auribus libenter admittis. Nam fumosa gentilitas contra uaporem fidei, zelo diaboli flamma furoris incaluit: exinde iam lentum fomitem serpens, quod opibus, ut dixi, fidei paupertate deuota, primus id loci diaconus ecclesie tabernaculum posuisset. Accessit quoque iuste ad titulos cause, quod condonari hostias diabolo de christiana domo, diaconi fideli ministerio prohiberet, et lustri feralis uexillo preferri uexillum uetuit [3 1Kb] passionis. Nam inuitata sub uno  premio manus, ad sanguinem conuolauit; ac matutinis horis, nimium antecedentis diei uulneribus fatigatum, nec aliter lectulo deprehensum, emerita quiete sepeliuit. Lector quoque haud umquam impiger, et ad ministerium antelucanum seruiebat, cui in sacrificio diaconus famulabatur; et medicinam uulneribus memoratus Martyrius exhibebat, quam opere quo deprehensi sunt, compleuerunt. Siquidem secedens ad hortum lector, qui ecclesie coherebat, captus, uite sue arborem a radice plantauit. Ostiarius etiam passioni adiunctus est: in hospitio deprehensus,  animam suam ut non obtulit, ita non negauit. uerum omnes in unum collecti, per aliquot spatia tracti, Deo animas exspirarunt. Et duorum quidem ductum est corpus exanime: tertio uero quo tenacior uita, ita fuit pena sensibilior: nam uiuus suas spectauit exsequias. Preparatus est de sacris ecclesie culminibus seu trabibus rogus: hec flamma martyres uelauit. Reuerenti autem uoto, cogitamus nobiscum, ut id loci basilica construatur, ubi primum fidei gloriose testimonium meruerunt. Nunc me immeritum, in utroque consortem, paterno amore consolare, et cum eodem [4 1Kb] sanctos apud ipsos exorator accede, quatenus possim die illa fimbriam aut sacerdotum aut martyrum, iam omnibus sepositis, peccator attingere. Salutamus speciali seruitio sanctitatem  tuam: queso, ut merorem meum Domino commendare digneris. Item alia manu. Denegare non potui, quod tuum in nobis erat, gloriosius fieret suscipientis merito, non gratia largientis. Dies autem passionis sanctorum, quarto kalendas Iunias, sexta feria, luce nascente.



EPISTOLA II. AD S. IOANNEM CHRYSOSTOMUM. De iisdem martyribus.

Incipit Epistola sancti uigilii de laudibus beatissimorum martyrum Sisinnii, Alexandri et Martyrii, quorum reliquie per Iacobum uirum illustrem ad Ioannem episcopum urbis Constantinopolitane peruenerunt.

I. Ad sanctas aures nouus caritatis hospes non aliter applicaret, aut uerecundiam primi motus non prouocatus impelleret, uel imbueret ignotus alloquium;  nisi prouocaret et premium. Ab homine itaque apostolico, frater carissime, presentis tenor atque epistole incipiet plenitudo, ut facili confinio intelligas, quod martyrum preconia subsequantur. Iacobus etenim, desideriorum celestium uir fidelis, Comitiuam reclinaturus in Christi comitibus dignitatem, sanctorum recentium et uapore fumantum reliquias postulauit. Reclinaturus dixi, quia deponi non potest, que apud Dominum dignitas cumulatur. Cui ego satis timidus, nec parum prudens cause, mecum dispensatione luctatus, quo minus distributor idoneus, pene dum uereor denegaui: quod semper debere, ut quis feneretur, expendi feceram. Confiteor; multum multorum priuatam timui priuato timore iacturam, nisi ad Iacobum respexissem, sancto  Ioanni per quedam alimenta reuerentie tradituro, ut delegato amore per religiosa uocabula martyrum, deferretur, et iterum sanguine iungeretur, non peregrina germanitas. Hanc quoque inter cetera opinionem fidei libenter accipiens, que bene in meo merore ridebat, tantum distuli, non negaui. Distuli, ut iterum lentitudo mea aperte proderetur, qui sequi meos comites minime meruissem. Confiteor, optaui: sed non est in solo desiderio corona iustitie. Nunc autem si decens ordo grauis non erit auribus sitientibus, a regionis situ uel itineris inchoabo; summa rerum uestigia sine fastidio secuturus, ut procliuius  confluat inundatio meritorum, si ad originem fontis capaci amore peruenias.

II. Positus namque  locus uiginti quinque stadiis a ciuitate diuisus, tam perfidia quam natura angustis faucibus interclusus, uno pene aditu relaxatus  qui resupinus molli dorso, uallo ex omni latere desidente, castellis undique positis in coronam, uicinis sibi perfidia conspirantibus, spectaculi genus exhibet scena nature. Causa loco deerat: sed fuit causa Christus idonea, ut daret diaboli ludus pompam martyrio. Non sit auribus audientis odiosa locorum relatio. Fuit enim sibi semper male socius, concauus in montibus consonus locus: ad quem cum Christi primum militia conscendisset, tubis  sepe excita truculenta gentilitas, emulo furore bellique clangoribus inflammatur. uerum unum genus pugne sanctorum fuit perfectum, omnia sustinere, lacessitos cedere, patienter ferre, passuros priuata mansuetudine furorem publicum refrenare, uincere detrectando: sed predestinata gloria maturi exitus titulis perurgebat, quos debitus ordo pepererat. Nam pretermissis ambagibus et longis anfractibus amputatis  quibus est uirtus nutrita martyrum, damnum laudis ablaturo compendio.

III. Cum adhuc esset in supradicta regione nomen Domini peregrinum, neque ullum signum esset quod  signaculum demonstraret, fuerunt hi tunc numero, nunc merito singulares aduene, tam religione quam gente, a quibus non immerito Deus predicaretur  ignotus, longi temporis quieta conuersatione compositi, dum nulla fidei utilitas titillaret. uerum nunc, si causa in Dominum surgentis odii requiratur,  pacis titulus fuit; quia unus ex his, nomine Sisinnius, utroque grandeuior, in quo esset uel sola uenerabilis senectus, ecclesiam propriis sumptibus eleuauit. Fide ditior quam facultate, locuples spiritu, pauper censu, tradidit ouile pastori. Factus est cuius erat conditor, excubator: sed fuit lupis ouile contrarium. Inuidit ruina diaboli culmen erectum. Hec fuit sors prima martyrii, ut oues dum agnum persequuntur, occiderent. Addita est uelut hostia, illa Deo iustior causa: quod cum lustrale malum circa fines agrorum cuperent ducere scena ferali, ac sata nascentia tam protererent quam fedarent;  Christi quoque germina calcaturi, luctuosis ornatibus coronati, ululato carmine diaboli, diuersarum pecorum pompis erectis in Domini edem uexillis, nuper de sua gente conuersum, uictimas dare cogebant operibus tenebrarum. Quod cum Domini ministri sine suo reatu fieri uix uiderent, quia assistentes ipsi quoque operibus uidebantur communicare confusis; oppignerata sunt illa die sanctorum corpora cedi funeste, dilata tamen palma uictorie.

Iu. Hic conferre, frater, paululum uolo tecum titulos rerum, ne cui pedestre uideatur martyrium esse humilitate susceptum: quia uile putatur bonum omne quod presens est; cum nouum sit atque mirandum, sine inuidia temporis suscitatum, et ita completum,  ut nec ante quid precesserit, nec sequatur; sed sit singulare, quod solum data consummatione conclusum. Ouem qui a predone custodit, puto, non mercenarius, sed Christi ostenditur esse discipulus; et qui fugit, conductitius; qui non deserit, pastor. Qui ponit animam, uiuit; qui seruat, amittit. Nam quid aliud egit Magister et Dominus, nisi ut non derelinqueret desertores; aut Agnus, nisi ut agnam defenderet, ut pro ouibus pia uictima consummaretur? Sed ingressurus passionum portam, post editam multiplicem causam, peregrinam laudem non contraham, neque furabor: quia nec aliena uelle, martyrum est; nec fallere, sacerdotum: nisi quia impossibilem me, ut insequendo ista confiteor referendo, et in hoc minime, quia minora dicturus.

 u. Post uexillum namque diabolicorum lustrorum, quod, ut retulimus, erat indicium glorie mox future, una nocte dilatam ascenditur ad coronam. Nam matutinis horis aurore repente celi umbra cedente, manus inopinata, sed conspirata colligitur, preustis armata sudibus atque securibus, et quod rimantibus diaboli ira telum fecisset; ibique leuitis aliquantis in ecclesia deprehensis, hymnum cantantibus matutinum, fit uasta depopulatio, seua direptio: profanantur omnia tam secreta quam diuina mysteria; fit postremo preda, religio. Ne quis hoc uulgare putet fuisse certamen, cum aut insensibilia idola a sensibilibus diruuntur, aut saxorum moles cum suis molitoribus commouentur; ut de cultore et de colendo incertum habeas, quem iudices duriorem. Petra Christus in  omnibus uexabatur, angularis lapis reprobabatur a gentibus, probandus iterum; mundo sanguine edificaturus ruinam surgentem. Habebat inter ista fides spectaculum suum. Sisinnii tunc diaconi corpus lectulo tenebatur, confossum ac saucium pristinis quoque uulneribus, cum aut ouem ad hostiam reuocare, aut hostia fieri iuberetur, nisi feralibus hostiis consensisset; tuba percussus qua canticum diaboli personabant, non immerito qui sonum fidei primus intulerat: securibus cesus, qui securem ab infecunda gentilitatis arbore defendebat. Ac ne longius protraham confirmata; emerita, ut diximus, lectuli deprehenditur quiete; confessus, credo, ut priuato mysterio ad crucem citius perueniret, paralyticum populum soluturus.

 uI. Per lignum funibus alligatur lector quoque Martyrius: confessor consimiliter et assertor nominis sui; qui canticum nouum, tunc primus, et nunc solus in terra aliena cecinerat; inter strepentes et horridos iubilos pastorales, iam tunc dulcis eloquii redditis Deo laudibus, ut superius memoraui; ac diacono Sisinnio medicinam uel fomenta contulerat, sanaturus dolores, quamuis uulnera suscepturus; reuocans eximiis haustibus animam fugientem, non corpori, sed passioni. uerum sanctus, iam martyrii ad Christum itinere destinato, aque potum, quia uinum passionis uenerat, refutabat, quod uite uerioris fluentis miscuerat calice propinato. In hac itaque cura deprehensus, qui semper de animarum sanctitate  sollicitus, non sibi soli natus, aut soli sibi certe uicturus, in horti qui contiguus iungebatur secreta secessit, hoc est ab ecclesia non recessit. Est enim, sicut melius nosti, hortus ecclesia, sepibus mandatorum plantata uiuentium. Non ingessit corpus, quod negare nolebat: nec temeritatis sumpsit audaciam, confidentia pietatis. Sicut in Africanis regionibus dicitur, qui in ultroneum funus armantur, quod sine timore faciunt, ambiunt pre tumore. Stetit autem martyr futurus, captus, liber; intrepidus, confessus; agens gratias, uulneratus; saucius corpore, mente securus, ceso capite, priuato baptismate, lotus cruore. Nemo illum sequi meruit qui fugere putabatur, unde uana similisque timori est secessisse, religio: sed comprehensi iusta confessio demonstrauit,  quod ille stetit tantum ut uinceret; ille secessit, ut et persecutor in eius gloria deperiret. De horto quo fugerat, Martyrius adducitur. Genus est hoc secessisse mysterii, ut purpureus flos locis uernantibus inquilinus, non immerita tingeretur rosa, nouum precedens martyrem; aut inter albentes liliorum per baptismum comas rigatis omnibus recidiua morte plantatis, uoluntas uite tacita dictaretur. Transfixus etiam slipitibus ducebatur ad idolum: sed ante uictima esse promeruit, quam ad aram diaboli perueniret.

uII. Tertia quoque, Alexandrum honoratura, Domini corona completur. Familiariter inuenit aditum, qui ad Christi ianuas excubabat; quo custode uelum templi tecta gentilium corda diruperant. A multitudine  studiose quesitus, quia zelo fidei satis omnibus notus, captus, non tamen captiuatur; timor, non timuit. Illusus sepe est Christi discipulus, in hocque uiuaciorem penam fecit maior in tormentis martyrialibus labor: ac sic compensaturus dignitatem excessu passionis, sorte promeruit, ut nichil in tribus esset inferius. Nam in ceteris furor tormenta non distulit; hunc lenta in Dominum pena seruauit: sensit se scire quod sustinebat, spectator corporis sui: et quamuis supradictum ex diacono martyrem illata uulnera distulissent, hunc sibi exhibuerunt tormenta custodem. Iunctis namque ac nexis corporibus, ac per publicum tractis more canum, sed non ad uomitum reuersuris, uiuus inter illos Alexander innexis pedibus ducebatur, per scopulos partem membrorum  palpitantium dimissurus, donec ad loci, uite inquam, terminum duceretur. Itum est post hec in religiosa fastigia, hoc est, alta Dei templa; post corpora, strata solo culmina, sacratis facta pyra trabibus, in conspectu Saturni, idoli ueteris tempestate longeua. Premissis in ignem geminis atque germanis ante corporibus, stetit saucius Alexander, iterum confessurus; cui premium uite propositum est, ut uita careret; flammam presentem si uelit euadere, dicat se eorum tenebris consensisse. uerum illi, transuersa tuenti et impiorum munera reprobanti, contra lucem  lux ante oculos fuit; penam timor pene prohibuit: calor fidei repulit flammam: gradus reuerentiam ordo quoque tenuit passionis. Ultimus suscipitur: sed non inter fratres infimus coronatur. Impletum est, fratres, in tribus ministris, nunc uero in celestis letitie conuiuio, mysterium Trinitatis; cum et alii potuissent hostia uiua pati, sorte consimili, nisi cuncta trino perfecta numero censerentur. Fuimus enim inter hec portio forte non minima: et horum causa sumus a gentibus increpati; nec dereliquimus socios: sed electionem habet gradus.

uIII. Multa preterea diebus propinquantibus passionis, non tam demonstrata sunt quam ueritate depicta, que in compendium dimittimus; ut per hec pauca que gesta sunt, plenius mysteria doceamus.  Si tamen mecum patienter relegere relata dignaberis, ab ipsis cunabulis regionis quidem, Sisinnius fuit Cappadox gente uel Grecus, apud uos olim sanguinis primi; fide uelox, spiritu magnanimus, laboris prodigus, ad omnia perseuerans, metam suam palma concludens non sera, [1 1Kb] septima repromissionis sorte uenturus, iunctus semper copula caritatis, pace concordans, diuine frena retinens discipline, iugalis tanti populi domitor, Christi index; postremo futuri gregis aut sanguinis germani  ducatum uie tenens, periculi proculcator audax et auctor agnoscitur, ut secure pone tenus agmina subsequantur. Ita in nostro fidei indice matutino primatus fuit sanguinis et ducatus: qui post demonstratam uiam  duxit ad uitam, aut induxit ad gloriam, seductor salutis, cognitor ueritatis; Propheta testante, [2 1Kb] Et index meus in matutino. Atque ut plus facta mysteria cumularent, et Indici suo non deesset indicium; cum uelut animal traherent sancti Sisinnii corpus exanime, collo erii testis tinnitum concauum ligauerunt, quod uulgus tintinnabulum uocant; insultantes corpori, increpantes morti, exprobrantes non uindicem Christum; et irridentes Domini discipulum, impleuerunt salutare mysterium. Quid enim uoluit sibi ille tinnitus aut sequacibus animalibus utilis sonus, decori quoque congruus, collo suspensus? nisi quod uox ructaret nomen Christi, rauca clamando surdis; et principem, ut gregis, ita gentis, in omnibus approbaret. Primus enim uerbum religiose  uocis increpuit, primus concauis uallibus personauit: adhuc prope brutis animalibus, aut certe pecoribus dux pastus intacti, noui tinnitor auditus, florulente legis ruminator in gentibus.

IX. Ordine proposito, Martyrii sibi quoque consequens nomen, prophetiam quam tenebat impleuit: exposuit uocabuli parabolam, uerus in omnibus reuelator: arrisit quod uocabatur nomen, et meritis cumulauit: statuit natale uocabulum, ut origine, sic passione uenturum. Quid pene conscia horti secreta dissoluam? quod illo se primum contulit, ad quod  iterum martyr intrauit, ianuam paradisi, mundam uoluptatem ac uenerandas sui ueris delicias meditatus; animatum florem, male herentem adhuc spine seculi, locis uirentibus plantaturus; a uirgine demonstratus, cuius erat hortus. Quid me iterum ad mysteria facta reuoluitis? Illa uirgo prodidit, que suos tenere semper optauit: uoluit dimittere quem recepit: cultorem quem probauit, elegit. Iam noti amoris affectu Deum quoque tenuit inuitatum, dicente in Canticis Salomone, Descendat frater meus in hortum suum . Descendit et certe descendit: nam exire noluit quem diues uoluntas adamauit quoque tempore passionis, ut rem notam nostris temporibus exprimamus. In horto cum Iudeis comprehendit Dominum Scariotes. Nemo de tali secessione  discipuli causetur: ita Magister et Dominus inuenitur. Putatus est hortulanus, rigator uiuentium, plantator animarum. Hortus est ergo non fugientis, sed confugientis asylum, intelligentibus horti facient meruisse paradisum.

X. Alexandro uero quod conferre mysterium mortis potuit, qui totum uiuus impleuit; nisi quod ad gentis uitium nomen arrisit; ut Alexandria putaretur Anagnia, priuatis religiosa portentis, numerosa demonibus, biformis Anubibus, idolis multiformis semi-hominibus, quod est legis irrisoribus; plena Isidis amentia, Serapis fuga; blanda postremo inquilinorum mater criminum, quin potius nouerca; uiperarum alumna progenie, per sobolem uenenate gentis, que nescit concipi, nisi patris orbitate letetur; nescit  crescere, nisi morte nascatur; nescit uiuere, nisi nesciuerit matrem; ut in fidei conuersione male sobolis proles, concepta iactura Dei Patris, capite denegato nata, perfossa aluo matris Ecclesie parta, per sanctorum mortem uite sumat originem; sed iam crescit damno fecundior, letho uiuacior, letior post  merorem. Nam planum est et plene perspectum, quod est Scripturis dictantibus reseratum , cuncta uno peccato [1 1Kb] conclusa, ut omnes misericordiam mererentur. Hi sunt centuplicati reditus passionis, quibus suos iam gens illa reatus absoluit: captiuitas liberos fecit, laxauit indulgentia uinculatos. Celum tunc consensit in tenebras, lux inhorruit passione, mentis credo perfidie cecitate confusa.

XI. Crede, frater, oculis fratris. Umbra quedam nigre nubis totam texit siue contexuit regionem; proxima terre fulmina crepuerunt; dirus sepe fragor intonuit; coruscans rutilus plus ignis emicuit: conscium sanguinis diceres celum. Non est ultra post umbram peregrine, ut ita dixerim, noctis, manifestam celare sub nebula ueritatem. Dies quoque  horrorem prodidit passionis, non tantum refugus, sed priuatus. Nam sexte ferie lux alma processerat, semper post Deum amica martyribus: tenens reuerenter partem adhuc dominici corporis, per sanctos alumnos famulis Dei prestitit famulatum, emulante tamen inuidia religionis sorte uentura. Sic se asserit Dominus operibus suis; sic se socium prestat in omnibus, ut equalitate iungatur et tempore. Spectator, confiteor, fui inter ista mysteria, et ad sanctorum cineres excubator: qui particeps esse non merui, sensi ad quod peruenire non potui. uidi, uix hodieque credulus mihi: excedunt facta reuerentiam relata dictorum: unde Dei erit, frater, asserere quod elegit, et testanti testimonium perhibere. Suscipe nunc, frater, trium munera puerorum, aut tres  pueros de camino, anheli ignis adhuc propemodum ambulantes incendia; et nisi inuidus flamme furor semineces suscepisset, historie reuixisset exemplum: ita omnia se pene simili honore pinxerunt: uox, Ros, Numerus, Caminus. uox fidem consonam: Ros, pluuiam; Caminus, pyram; Numerus Trinitatem.




ANNO DOMINI CCCXXXuI.
MONUMENTA uETERA AD ARIANORUM DOCTRINAM PERTINENTIA.





[EPISTOLAE ET DECRETA.]





EPISTOLA PRIMA CONSTANTII AD ATHANASIUM [* 1Kb] . [1Kb]


Constantius uictor Augustus Athanasio.


Diu te iactari uexarique immanibus undarum procellis nostre clamentie humanitas non permisit: nudatum siquidem paternis sedibus bonisque tuis spoliatum, et in inuiis feralibusque locis errabundum nostra indefatigabilis pietas non deseruit. Nam tametsi iampridem supersedi mentis mee propositum ad te scribere, eo quod te ultro aduenturum exspectarem,  et postulaturum malorum tuorum remedium, tamen, quia fortasse uoluntatem propositi tui metus impediuit, ideo litteras munificentie nostre plenissimas ad tuam constantiam misimus, ut secure conspectui nostro quamprimum tuam presentiam offeras, ut uoti particeps, nostramque humanitatem expertus, tuis restituaris. Hac enim de causa dominum meum et fratrem Constantem uictorem augustum pro te adhortationibus conueni, ut tibi ueniendi facultatem daret, quo utriusque nostrum nutu patrie restituaris, et hoc pro pignore nostre gratie habeas.

ohgr


, , , , ,  , , , , , , , , , , , .






EPISTOLA SECUNDA CONSTANTII IMPERATORIS AD ATHANASIUM. [1Kb]


 Et si superioribus litteris significauimus, ut secure ad nostrum comitatum accederes, eo quod maxime cupiamus te ad tuos remittere, tamen etiam has litteras nunc ad tuam soliditatem misimus, quibus adhortamur, ut sine omni diffidentia aut metu publica uehicula ascendas, et properes ad nos, ut, que concupiscis, assequare.

 , , , , , , , , , .






EPISTOLA TERTIA CONSTANTII IMPERATORIS AD ATHANASIUM.


 Cum Edesse commoraremur, presentibus tuis presbyteris, placuit ut misso ad te presbytero, festinares ad nostrum comitatum uenire: ut ubi nostrum uidisses conspectum, statim Alexandriam transires.  Sed quia plurimum temporis intercessit, ex quo litteris nostris acceptis non uenisti, ideo te nunc  denuo admonitum uolumus, ut uel nunc saltem quam celerrime ad nos te conferas, quo tu ita patrie tue restituaris, et nos tuis precibus frui possimus. Ad pleniorem autem cognitionem Achitam diaconum ad  te misimus, a quo discere licebit et mentis nostre uoluntatem, et te assequi posse que uotis optas.





EPISTOLA PRIMA CONSTANTII AD CLEROS ALEXANDRINOS. [1Kb]


uictor Constantius, Maximus, Augustus, episcopis et presbyteris catholice Ecclesie, salutem.


Non est derelictus a Dei gratia reuerendissimus Athanasius, tametsi ad breue tempus humane probationi subiectus fuerit: iustum enim debitumque iam ab omnia ferente et sustinente Prouidentia calculum retulit, eo quod et uoluntate Optimi, et iudicio nostro, patriam et ecclesiam, quam antea diuino nutu possedit, recipiat: ad quem congruentia enim a nostra humanitate perferri oportet: adeo ut omnia, que antea contra eos, qui cum eo communionem celebrarunt,  decreta fuere, obliuioni tradi uelim; omnisque deinceps suspicio contra aboleatur; et immunitas, quam olim habuere ipsius clerici, firma illis et rata  conseruetur. Quin et hoc quoque eius gratia adiici, equum arbitrati sumus, ut apud uniuersos sacri ordinis uiros promulgetur, cunctis qui Athanasio adhesere datam esse securitatem, siue episcopi, siue clerici sint. Abunde enim argumenti erit, unumquemque eorum probi animi esse, uel eo solo quod Athanasio consociati fuere. Quicumque enim meliori et iudicio et factione huius communionem elegerunt, hos omnes iussimus ad exemplar superioris Prouidentie, et secundum nostram uoluntatem, ut gratia ab optimo Deo tributa securiter perfruantur. Deus uos seruet.

, , , .


, , , , ,  , , , , , , , , , .






EPISTOLA SECUNDA EIUSDEM AD EOSDEM. [1Kb]


uictor Constantius, Maximus, Augustus, populo Alexandrie catholice ecclesie, salutem.


Cum ante oculos habeamus uestram in omnibus disciplinam, et nequaquam inscii simus uos iam pridem episcopali prouidentia destitutos, decreuimus Athanasium episcopum, uirum apud omnes rectitudine morumque probitate clarum, ad uos remittere. Hunc igitur si libenter et decenter receperitis, eumque ad Deum fusis precibus opitulatorem adhibueritis, concordiam et uobis decoram et nobis gratissimam simul pacemque perpetuam et ecclesie legem conseruabitis. Absurdum enim est discordiam aut seditionem inter uos agitari, et alienum hoc ipsum est a nostrorum temporum integritate. uolumus igitur et hoc uitium prorsus a uobis abesse, et uos in uestris  precibus perpetim illo , preside et opitulatore apud Deum uti, et in eo studio solito more perseuerari; ut tali proposito, uestro omnium ore celebrato, Gentiles, qui etiamnum idolorum erroribus inherent, ad sacre religionis cognitionem promptissime decurrant.

Rogat suscipi Athanasium.---Quapropter denuo uos admonemus, ut superioribus dictis acquiescentes, episcopum suffragio Optimi, et nostra uoluntate, huc remissum, libenter suscipiatis, eumque ab animis sententiisque uestris indissolubilem putetis: id enim uos decet, et nostre mansuetudini congruum est. Ad omnem siquidem conturbationis et seditionis materiam exstirpandam, qua cupidi malorum libenter utuntur, nostris apud uos iudicibus per litteras iniunximus,  ut, quotquot seditiosos inuenerint, penis suppliciisque legum cerceant. Omnia igitur ista pre oculis habentes, et nostram cum optimo Deo coniunctam sententiam, curamque uestram simul et concordie, penamque in immodestos constitutam, congrua decentiaque sacre religionis legibus seruantes, predictum Athanasium cum omni reuerentia et honore colite, uestrasque preces cum eo et pro nostra et pro cuiusque uite sanctitate Deo omnium parenti offerte.

, , ,


, , , , , , , , . ,  , , , , , , , , .

, , , , , , , , , ,  . , , , , , , .






EPISTOLA EIUSDEM AD NESTORIUM.


uictor Constantius Augustus Nestorio, et eadem forma Augustamnice, Thebaidis, et Africe prefectis.


Si quid unquam ad noxam contumeliamue eorum, qui Athanasio communicarunt, decretum inuenitur, id omnino deleri uolumus. Nam et officium quod antea habuerunt eius clerici, iterum eosdem habere uolumus. Hoc enim decretum obseruari iubemus, ut restituto Athanasio sue ecclesie, communicatores illius idem habeant officium quod antea possederunt, quo et ipsi se gaudeant prorsus restitutos esse.

, , , .


, , , , , , , .






EPISTOLA QUARTA EIUSDEM AD ATHANASIUM. [1Kb]


uictor Constantius Augustus Athanasio salutem.


uotum meum fuisse ut omnia ex sententia fratri meo Constanti procederent, neque uel tuam conscientiam  latet. In quanto autem merore fuerim, cum didicissem eum a quibusdam impiis sublatum esse, facile iterum tua prudentia diuinauerit. Ceterum quia nonnulli sunt in hoc luctuoso tempore, qui te terrere satagunt, ideo has litteras tue firmitudini porrigendas censuimus, quibus tibi auctor sum, ut, quemadmodum episcopum decet, ea que ad sacram religionem pertinent, populos doceas, tuisque consuetis precibus uaces, neque uanum rumorem ferentibus credas, quicumque etiam fuerint. In nostro autem animo fixum est, ut secundum nostram uoluntatem perpetuo in sede tua episcopus maneas. Diuina prouidentia te plurimis annis conseruet, parens carissime.

, .


, ,  , , , . , , , , , , , , , , , , , , , , .







ANNO DOMINI CCCXXXuII.
EPISTOLA IMPERATORIS CONSTANTINI IUNIORIS AD ALEXANDRINOS. [1Kb]

Constantinus Cesar populo catholice ecclesie Alexandrine salutem.


Neque uestram sacram mentem latere arbitror, ideo Athanasium adorande legis interpretem in Gallias missum esse, ne quo tempore sanguinolentorum hostium feritas sacro eius capiti quam maxime immineret, implicitusque malorum collimitio, aliquid intolerandum, et cui remedium nullum esset, pateretur. Ad hanc igitur feritatem eludendam, tot faucibus inhiantium subtractus, ut sub me ageret iussus est. Atque ita in hac urbe commoratus est, ut omnibus rebus necessariis abundaret, tametsi eius reuerenda uirtus, diuina ope fretus, onera asperioris fortune uilipenderet. Iam cum imprimis uestre in Deum pietati, suisque sedibus hunc episcopum dominus  noster et pater Constantinus restituere uellet, et humana sorte preuentus, antequam hoc uotum impleret, requieuerit; ego mihi conuenire puto, ut, suscepta uoluntate sacre memorie imperatoris, id ipsum adimpleam quod ille non potuit. Cum igitur Athanasius ad uestrum conspectum penetrauerit, tunc demum intelligetis quante apud nos reuerentie fuerit. Neque id mirum uideri debet, si quid huiusmodi in eius gratiam fecerim; ad hoc enim faciendum meam mentem et uestri desiderii imago, et species tanti uiri instigauit. Diuina prouidentia uos seruet, dilecti fratres. Datum Treueris Xu calendas Iulias.

.


, , , , , , , .  , , , , , , , , , . , . .







ANNO DOMINI CCCXLIX.
[1 1Kb] EPISTOLA URSACII ET uALENTIS AD ATHANASIUM. 


Domino et fratri Athanasio episcopo Ursacius et ualens episcopi salutem.

Nacti occasionem per fratrem et compresbyterum nostrum Museum istuc ad tuam dilectionem euntem, chare frater, eius opera admodum te ex Aquileia salutatum uoluimus, optamusque te saluum nostras epistolas perlegere: cuius rei fiduciam nobis daturus es, si tu quoque in scribendo uices obseruaris. Scire enim te uolumus, pacem tibi nobiscum esse, et communionem ecclesiasticam intercedere: cuius rei  fidem esse uolumus nostram istis litteris inscriptam  salutationem. Diuina prouidentia te conseruet, dilecte frater.






ANNO DOMINI CCCLu.
[2 1Kb] EPISTOLA CONSTANTII AD EUSEBIUM. 


Constantius uictor ac triumphator semper Augustus Eusebio episcopo.

Metiri facile posse, rei magnitudine commonente, grauitatem tuam, omnibus ad meam diligentiam pertinentibus preferre me coram religione superna, quod precellit, et in meo animo preeminere confido, tamen id prudentie tue, documentis etiam frequenter emissis, compertum, cum perspicias, id me agere noctibus  ac diebus, quod ad uenerabilem cultum proficere posse confido. Quid enim mihi gratius esse aut utilius, quam Deo animum deuouisse: usque adeo, ut huius modi studio facilitatem omnem sentiam esse obnoxiam? Itaque ecclesias uenerabiles ex intimo mentis affectu semper intueor, earumque unitatem omnibus salutarem cupio recuperare ac firmiter obtinere: ob quam causam conuentum sanctorum episcoporum in Mediolanensi placuit fieri ciuitate, eos uel maxime qui alibi gesta possint facile reuelare, ; in diuersis quippe prouinciis episcoporum sunt coacta concilia, sed quid per singulos concordi unanimitate decreuerunt prudentissimi episcopi, in synodo Mediolanensi perspicue declaratum est. Denique uenientes pauci de prouinciis singulis  uoluntate communi unanimes protulerunt, et iuxta uenerationem legi debitam firmauerunt. Quod ergo religioni  fuerat consentaneum, eorumdem placito corroboratum est; ut ad sanctitatem tuam quatuor de consortio suo censuerint esse mittendos, pariter commonentes se id sequi grauitatem tuam, quod ad utilitatem Ecclesie non abhorret. Nos certe qui esse Dei famulos gloriamur, hortamur pariter ac monemus, ut consensui fratrum tuorum adherere non differas. Confidimus quippe, cum hoc fuerit factum, unitate firmissima posse ecclesias gratulari. Deus te semper tueatur multos annos, frater carissime atque amantissime.






ANNO DOMINI CCCLIX uEL CCCLX.
EPISTOLA CONSTANTII AD SYNODUM ARIMINENSEM.  Constantius monuit ne quid de orientalibus, qui seorsim conuenirent Seloucie, definire presumerent.

uictor Constantinus  Maximus triumphator semper Augustus episcopis.

Continent priora instituta, uenerabiles, sanctimoniam  legis rebus ecclesiasticis niti: satis superque perspeximus litteris ad nostram  prudentiam datis, iisdem oportere operam dare: cum profecto et episcoporum id officio congruat, et salus omnium longe lateque populorum hoc fundamine roboretur. Sed res admonuit instituta rursus exsistere . Non enim aliquis definita geminari superfluum iudicabit, cum  rebus consueuerit admonitio augere cumulum diligentie. His ita se habentibus, de fide atque unitate tractari debere cognoscat sinceritas uestra, et operam dari ut ecclesiasticis rebus ordo competens prebeatur. Discurret namque cunctorum posteritas ubique populorum, et concordia fida seruabitur, cum penitus amputatis nec huiusmodi questionibus cunctis sectando commouerit,  res ista non debet ita intentionem animi  propagare. Non enim de orientalibus episcopis in concilio uestro patitur ratio aliquid definiri. Proinde super his tantum que ad uos pertinere cognoscit grauitas uestra, tractare debebitis, et completis celeriter uniuersis, consentiente consensu, decem mittere ad comitatum meum, ut prudentie uestre prioribus litteris intimauimus. Predicti enim poterunt omnibus, que eisdem orientalibus proposuerint, respondere, uel tractare de fide, ut exitu competenti omnis questio terminetur, et ambiguitas sopiatur. Que cum ita sint, aduersus orientales nichil statuere uos oportet, aut si aliquid uolueritis contra eosdem predictis absentibus definire, id quod fuerit usurpatum irrito euanescet effectu. Non enim  illa uires habere poterit definitio, cui nostra statuta testantur iam nunc robur et cupiam  denegari. Que cum ita sint, moderatione religionis uenerabilibus antistitibus consentanea debetis ueneranda perficere, ut id quod religio postulat, explicetur, et quod audiri prohibet ratio, nullus usurpet. Diuinitas uos seruet per multos annos, parentes karissimi. Dat. uI kal. Iunias, Eusebio et Hypatio coss.





[1 1Kb] EPISTOLA PRIMA ARIMINENSIS SYNODI AD CONSTANTIUM. [1Kb]


 Dei iussui, tuoque pio edicto parentes que olim dogmatibus tradita ita esse, ut tradita sunt, nostris suffragiis stabilienda iudicauimus. Nam Ariminum ex omnibus ad occidentem positis ciuitatibus in unum  conuenimus, ut fides catholice Ecclesie cognosceretur, et qui alterius opinionis essent, manifesti fierent. Ibique post longam deliberationem optima uisa est ea fides, que hactenus usque a priscis temporibus perdurauit, quam et prophete, et euangeliste, et apostoli per Dominum nostrum Iesum Christum predicarunt, qui est tui imperii custos, et tue ualetudinis defensor. Statutum est igitur, ut eam retinentes coleremus, et colentes usque ad finem conseruaremus. Indecens enim et nefarium, aliquid ex recte et iuste decretis, et ex Nicee publice cum illustrissimo principe Constantino patre tuo per accuratam deliberationem constitutis immutare uelle, in quibus tanta doctrina est et prudentia, ut ea ubique  depredicata ad omnium aures animosque peruenerit, que sola hostis et interfectrix Ariane hereseos, et per quam non illa sola, sed relique hereses sublate sunt: in qua certe et addere aliquid, temerarium est; et auferre, periculosum: quorum si alterutrum fiat, erit hostibus quidlibet agendi libera facultas.

De damnatione Ursacii et ualentis.---Atque ea de causa Ursacius et ualens, iampridem socii et astipulatores Ariani dogmatis, a nostra communione, sententia data, segregati fuere: quam ut denuo recuperarent, de peccatis suis, in quibus se conscios agnoscebant, penitentiam ueniamque postularunt ut eorum syngraphe testantur: et ob id illis uenia gratiaque delictorum facta est. Hec autem  per id temporis facta sunt, cum Mediolani synodus in consessum ibat, presentibus ibidem Romane Ecclesie presbyteris: fuitque proinde nobis persuasissimum, iniquum esse, cum imperator Constans ab obitu suo dignus omni memoria hanc fidem omni cura et diligentia conscriptam promulgarit, tum demum ex quo ille baptizatus, ex hominibus in requiem sibi debitam translatus est, aliquid noui in ea fide moliri uelle, et tot sanctos confessores et martyres huius placiti scriptores auctoresque contemnere, qui pro ueteri lege, rituque Ecclesie, in ea sententia permansere: quorum fidem Deus per Dominum Iesum Christum in tempora tui imperii contulit: per quem ita late regnas, ut etiam nostro orbi imperes.

De inconstantia Ursacii et ualentis.---uerum  denuo miseri isti deplorati animi, nefario ausu, impie sententie sese precones ostendunt, et omnia ueritatis decreta conuellere nituntur. Eo enim tempore, quo pro tuo edicto synodus cogebatur, ipsi fraudis sue consilia denudarunt: conati enim sunt per uafriciem et tumultum, cum sociis istius factionis, Germinio, Auxentio, Caio, contentiones discordiasque seminantibus, nouas res facere. Quorum doctrina una eademque omne genus blasphemiarum superat. Ubi autem uiderent, non esse ibi homines eiusdem studii, neque illorum prauis sententiis astipularentur, in nostrum consilium se transtulerunt, ut uiderentur aliud quippiam scribere: sed ipsi non ita diu postea animum suum ostenderunt. Ne igitur res ecclesiastice in easdem molestias  cadant, neue turbatio et tumultus denuo omnia inuoluat et confundat; constanter uisum est, olim decreta pro legitimis inconcusse seruanda, et istos a nostra communione submouendos esse.

De legatione ad Constantium missa.---Atque ideo legatos nostros ad tuam equitatem misimus, qui tibi sententiam synodi ex epistola ostenderent: idque legatis nostris ante omnia mandatum est, ut ueritatem priscis et iustis rerum allegationibus probarent, et tue sanctitati ostenderent, quod non, quemadmodum Ursacius et ualens inquiunt, pax futura sit, si aliqua ex rebus iustis subuertantur. Nam quomodo pacifice agere poterunt, qui pacem tollunt? sed potius inde contentionem turbationemque  tum reliquis ciuitatibus, tum Romane urbi oborituras esse. Quapropter supplicamus tue humanitati, ut benignis auribus et sereno uultu nostros legatos intuearis, neque ad contumeliam mortuorum aliquid noui induci permittas, sed nos sinas in institutis decretisque maiorum permanere, quos magno ingenio, prudentia, et Spiritu sancto omnia fecisse asseuerauimus. Certe res noue quas isti moliuntur, credentibus incredulitatem, incredulis credulitatem inducunt.

Episcopi petunt missionem.---Iterum te nostris supplicationibus conuenimus, ut iubeas episcopos peregre commorantes, quos et grauitas etatis et paupertas affligit, quam facillime in patriam deduci; ne ecclesie, absentibus episcopis, deserte relinquantur.  Id quoque nostris precibus addimus, quo nichil desit rerum priscarum, nichilque exuberet, sed omnia firma maneant, usque a temporibus beati patris tui in hodiernum diem obseruata; ne nos posthac uexari, et a nostris diecesibus segregari permittas; sed ut episcopi cum suis populis pacem ad preces cultusque diuinos et otium habeant, orantes pro tuo imperio, salute, et pace, quam tibi in perpetuum diuinitas largiatur. Nostri porro legati subscriptiones, salutationesque episcoporum afferunt, qui tuam sanctitatem de hac causa ex ipsis sacris litteris edocebunt.

 , , , ,  , , , , , , , , . , , ,  , . , , . , , , , , . , .  , , , , , , , , , , , , ,  , , , , , , . , , , , , , , , ,  . , , , , , , , , , , , ,  , , , , . , , , , , , , , , , ,  , , , , , , .






[1 1Kb] EPISTOLA CONSTANTII AD EAMDEM SYNODUM. Episcopos Arimini suum ab expeditione barbarica reditum exspectare iubet imperator. [1Kb]


Constantius uictor et triumphator Augustus, omnibus episcopis, qui sunt Arimini coacti, salutem.


Quamquam uestre sanctitati minime obscurum est, nos maximam curam diuine et uenerande religionis Christi semper habuisse: tamen uiginti episcopos, quos uestra prudentia ad legationem uestram obeundam misistis, hoc tempore ad nostrum conspectum admittendi, otium non erat; nam expeditio, quam contra barbaros in presentia suscipimus, nos districtos tenet: et par est  ut ei, qui sit sacrosancte religionis negotia tractaturus, animus ab omni cura et perturbatione liber sit. Proinde episcopis mandauimus, ut Hadrianopoli nostrum reditum exspectent: uti, cum ea que ad rempublicam pertinent, rite procurata fuerint; illa deinceps, que sint nobis proposituri, diligenter audire expendereque  possimus. uestre autem grauitati interea ne molestum sit eorum reuersionem exspectare; ut cum redierint, nostraque retulerint ad uos responsa, illa que sint ex usu Ecclesie catholice futura, possitis ad exitum perducere.

, , , .


, , , , . , , , , ,  .






EPISTOLA SECUNDA SYNODI ARIMINENSIS AD CONSTANTIUM. Petit synodus ueniam Arimino discedendi ante hiemis asperitatem. [1Kb]


 Tue clementie litteras accepimus, imperator sanctissime, ex quibus didicimus, tibi, propter necessaria reipublice negotia, eo tempore non satis suppetiuisse otii legatos nostros in conspectum tuum admittendi, nobisque in mandatis dare, ut illorum reditum usque eo exspectemus, quoad tua prudentia  intellexerit ea, que sint a nobis conuenienter maiorum nostrorum institutis decisa decretaque. Ceterum iam per hasce litteras confitemur, tibique confirmamus, nos a nostro proposito et sententia nequaquam discessuros: legatis etiam nostris idem imperauimus. Quamobrem rogamus te, ut placido uultu litteras hasce, a nostra modestia ad te perscriptas, legendas cures: quin etiam ea, que nostris legatis obeunda imposuimus, equi bonique consulas. Illud preterea tua benignitas ista nobiscum intelligit, quam tristis et acerba res sit, tot ecclesias, in tuis istis beatissimis temporibus, episcopis suis destitutas esse: et propterea tuam clementiam iterum obtestamur, imperator augustissime, ut ante hiemis asperitatem  nobis ad nostras Ecclesias  reuertendi facias potestatem, quo possimus Deo Patri omnipotenti, et Domino ac Saluatori nostro Christo Filio eius unigenito, pro tuo regno consuetas preces cum populo fundere, sicut et ante semper fecimus, et adhuc facere non desistimus.

 , , ,  , , , , , , , , ,  , , , , .







ANNO DOMINI CCCLXu.
[1 1Kb] EPISTOLA EPISCOPORUM ITALIAE ILLYRICIS DE FIDE NICAENA SUSCEPTA GRATULANTIUM.


Dilectissimis fratribus per Illyricum fidem paternam retinentibus, episcopi Italie, in Domino eternam salutem.


Diuini muneris gratia est, ut secundum apostolum omnes unum sapere, omnes unum confiteri ceperimus: et quantum ad Italiam pertinet, cum [2 1Kb] fidei paterne, hoc est apud Niceam scripte se reddidit,  fraudem quam passa est apud Ariminum recognoscens, Illyricum etiam Deum clementi nutu respexisse gaudemus, et consortio infidelitatis, quo grauabatur, abiecto, ea que sunt recte sententie probare cepisse, gratulamur. Nostram igitur, dilectissimi fratres, unam eamdemque accipite firmam subscriptione sententiam. Niceni tractatus aduersus Arium, Sabelliumque, cuius Photinus partiaria hereditate damnatur, decreta seruamus. Ariminensis concilii statuta  quorumdam tergiuersatione corrupta, consensu omnium prouinciarum iure rescindimus; quorum etiam exemplaria transmittenda censuimus, ut nec in fide retinenda, nec in confutando Ariminensi concilio aliqua uideretur [3 1Kb] condescensio.

Quicumque igitur nostre unanimitatis optat habere consortium, quicumque indiuiduam pacem nobiscum habere desiderat, que sunt nostre sententie, comprobare  festinet, et fidei nobis memorate subscriptionem, et rescissionem Ariminensis concilii sine ambiguitate mittendo. Id certe petimus, quod complurium harum prouinciarum porrigimus ipsi consensum. Auctores autem heresis Ariane uel Aetiane ualentem et Ursacium, ceterosque eorumdem consortes, non nunc esse quod manifestari apud Illyricum ceperunt, sed olim condemnasse, manifestum est.





[1 1Kb] EPISTOLA SYNODI SINGEDUNENSIS AD GERMINIUM SEMIARIANUM. *


Domino religiosissimo fratri Germinio, ualens, Ursacius, Gaius et Paulus, salutem.


Cum de spe et salute sollicitudo incumbit, magis laudandi esse debent qui solliciti sunt, quam reprehensionem aliquam sustinere. Salus autem ac spes principaliter in fide catholica consistit: et ideo [2 1Kb] quamuis conuentione ad omnes nostros fratres et cepiscopos nostros ualente et Paulo admonita noluerit, ad id quod rumor [3 1Kb] latitat de te respondere, domine religiosissime, tamen quia litteris tuis testificatus es, te in eadem caritate perseuerare, et paratum esse  illibatam dilectionem habere erga nos ostendere; propterea in unum apud [4 1Kb] Singedimum congregati, iterum his commonefacimus sanctitatem tuam, ut omni occasione ambigui exclusa, digneris rursus rescribere nobis, si a fide catholica, que Arimini a sancto concilio exposita confirmataque est, cui etiam uniuersi Orientis episcopi consenserunt, sicut iam professus es te non recessurum, apertus [5 1Kb] queritur significes. Est autem hoc, sicut in ea cautum est: Similem dicimus Filium Patri secundum Scripturas, non secundum substantiam, aut per omnia, sed absolute. Si enim hec expositio immutata fuerit, manifeste quondam Basilii perfida assertio, propter quam  synodus facta est, qua etiam merito damnata est, reparabitur. Dignare igitur hoc quod queritur, euidenter litteris tuis declarare: non dixisse, aut dicere, uel dicturum, similem esse per omnia Filium Patri, excepta innatiuitate, ne quod perlatores litterarum Iouianus diaconus et Martyrius subdiaconus uerbo deprecationis sue, ante predictos dominos meos fratres, et cepiscopos nostros ualentem et Paulum asserebant, magis credibile esse uideatur, quia per omnia similem esse Filium Patri profitearis. Si enim  sic te, sicut optauimus, sentire scriptis tuis manifestaueris, querelam pro iniuria a quibusdam clericis tuis Palladio et Gaio fratribus et cepiscopis nostris factam, licet nolueris, sicut prima conuentione admonitus es, exquirere, ad [1 1Kb] estimationem tuam pertinet, illis scilicet prestantibus pro sua temeritate rationem. Hec per Secundianum presbyterum, Pullentium lectorem, et Candidianum exorcistam transmisimus caritati tue, decimo quinto Calendas ianuarii, Gratiano nobilissimo P. et Dagalaifo consulibus, exemplum penes nos retinentes.





[1 1Kb] EPISTOLA GERMINII SEMIARIANI ADuERSUS ARIANOS. 


Dominis fratribus religiosissimis Rufiano, Palladio,  Seuerino, Niche, Heliodoro, Romulo, Muciano, et Stercorio, Germinius in Domino salutem.

uitalis nunc militantis in officio sublimis prefecture relatione comperimus, desiderare sanctitatem uestram significari uobis aperte, quid est quod de fide nostra ualenti, Ursacio, Gaio et Paulo displiceat. Necessarium duxi his litteris patefaciendum sanctitati uestre, et id quod in [2 1Kb] uobis ipsis ab initio esse confido, dicere, nos hoc quod a patribus traditum accepimus, et diuinis scripturis, quod semel didicimus et quotidie docemus, Christum Dei Filium Dominum nostrum per omnia Patri similem, excepta innatiuitate, Deum de Deo, lumen de lumine, uirtutem de uirtute, integrum de integro, perfectum de perfecto, ante secula et ante uniuersa, que intelligi uel dici  possunt, genitum, cuius natiuitatem nemo scit nisi solus Pater, ipso Filio asserente: Quia nemo nouit Filium nisi Pater, neque Patrem quis nouit nisi Filius, et cui uoluerit Filius reuelare : per quem facta sunt omnia, sine quo factum est nichil , secundum diuinas uoces ipsius Saluatoris nostri Filii dicentis: Pater meus usque modo operatur, et ego operor . Et iterum: Quecumque enim Pater facit, hec et similiter Filius facit . Et iterum: Ego et Pater unum sumus. Et iterum: Qui me uidit, uidit et Patrem. Et iterum: Quo modo Pater uitam habet a semetipso, ita dedit et Filio uitam habere in semetipso . Et iterum: Sicut Pater suscitat mortuos et uiuificat, ita et Filius [3 1Kb] quod uult, uiuificat. Et iterum: Creditis in Deum, et in me credite . Et iterum:  Neque enim Pater iudicat quemquam; sed omne iudicium dedit Filio, ut omnes honorificent Filium, sicut honorificant Patrem. Et iterum cui Pater dixit: Faciamus hominem ad imaginem et similitudinem nostram : nec dixit, ad imaginem tuam, uel ad imaginem meam, ne aliquam dissimilitudinem in Filii sui diuinitate demonstraret, sed propterea coniunxit ad imaginem et similitudinem nostram, ut Filium suum sibi similem per omnia Deum manifestaret. Iterum Euangelista: uidimus gloriam eius, gloriam quasi unigeniti a Patre, plenum gratia et ueritate . Et Apostolus ad Corinthios: In quibus  Deus huius seculi excecauit mentes infidelium, ut non refulgerent illuminatione euangelii glorie Christi, que est imago Dei . Et iterum idem Apostolus: Et transtulit nos in regno Filii caritatis [4 1Kb] , in quo habemus redemptionem et remissionem peccatorum, qui est imago Dei inuisibilis, primogenitus omnis creature . Et iterum idem Apostolus: Hoc enim sentite in uobis quod et in Christo Iesu, qui cum in forma Dei esset, non rapinam arbitratus est, se esse equalem Deo, sed semetipsum exinaniuit, formam serui accipiens, in similitudinem hominum factus . Quis non intelligat, quia quemadmodum secundum serui formam uera fuit caro nostra in Christo, ita et in Dei forma uera sit diuinitas Patris in Filio? Et iterum: uidete ne quis uos seducat per philosophiam et  inanem fallaciam, secundum traditionem hominum, secundum elementa huius mundi, et non secundum Christum, quia in ipso habitat omnis plenitudo diuinitatis corporaliter . Si ergo omnis plenitudo diuinitatis inhabitat in Christo, iam non ex parte similis, et ex parte dissimilis, sicut nunc asserunt, qui propter contentionem sue libidinis retrorsum abeuntes, semetipsos a nobis [5 1Kb] auertunt.

Nam quod putant se pro magno de diuinis scripturis proferre, ut dicant, Christum facturam et creaturam: e contrario nos secundum scripturas dicimus, et uiam, et ianuam, et lapidem offensionis, et petram scandali, et fundamentum, et brachium, et manum, et sapientiam, et uerbum, et agnum, et ouem, et pastorem, et sacerdotem, et uitam, et diem, et alia. Sed  hec omnia sic intelligimus et dicimus, ut uirtutes et operationes Filii Dei intelligamus, non ut diuinam eius ex Patre natiuitatem huiuscemodi nominibus comparemus, quia ex nichilo omnia per Filium facta sunt, Filius autem non ex nichilo, sed ex Deo Patre est genitus.

ualentis uafricies notata.--- Miror autem predictum ualentem aut oblitum esse, aut certe subdole dissimulare, quid in preteritum gestum definitumque sit. Nam sub bone memorie Constantio imperatore quando inter quosdam ceperat esse de fide dissensio, in conspectu eiusdem imperatoris presentibus Georgio episcopo Alexandrine ecclesie, Pelusinorum,  Basilio episcopo tunc Anquiritano, presente etiam ipso ualente et Ursacio, et [1 1Kb] in ea prauitate, post habitam usque in noctem de fide disputationem, et ad certam regulam perductam, Marcum ab omnibus nobis [2 1Kb] eiectum fidem dictasse, in qua fide sic conscriptum est: Filium similem Patri per omnia, ut sancte dicunt, et docent scripture: cuius integre professioni consensimus omnes, et manu nostra subscripsimus. Si autem nunc aliquid spiritus huius mundi suggerit, ex aperto adhuc scire non possumus. Nam, ut nos professi sumus de scripturis, per omnia similem Filium Patri excepta innatiuitate, exponant et illi de scripturis, quemadmodum parte similis  sit, parte dissimilis. Et ideo, fratres dilectissimi, hec intrepidanter et sine mora uestre dilectionis ad conscientiam, per Cyriacum officialem, cuius prima inuenta occasio est post Carinium diaconum, quem ad uos misi, professionem destinaui, ut per uestram quoque uigilantissimam deuotionem apud Deum, uniuerse fraternitati intimetur, ne quis [3 1Kb] fallacia diaboli laqueis ignorans implicetur. Iam uestre est unanimitatis rescribere mihi, quid uobis sanctus Spiritus suggerat. Sane intimo caritati uestre, me huic epistole, propterea quod manus dolerem, subscribere non potuisse: subscribendum autem mandasse fratribus et compresbyteris nostris Innocentio, Octauio, et Catulo.






ANNO DOMINI CCCLXX.
CONSTITUTIO uALENTINIANI IMPERATORIS AD DAMASUM PAPAM.



 Ut ecclesiastici et continentes de uiduarum bonis nichil uel testamento, uel donatione ualeant percipere.

Imperatores ualentinianus, [a 1Kb] ualens et Gratianus augusti ad Damasum episcopum urbis Rome. Ecclesiastici aut ex ecclesiasticis, uel qui [b 1Kb] continentium se uolunt nomine nuncupari, uiduarum ac pupillorum domos non adeant; sed publicis [c 1Kb] exterminentur iudiciis, si posthac eos affines eorum uel propinqui putauerint deferendos. Censemus etiam, ut memorati nichil de eius mulieris, cui se priuatim sub pretextu religionis adiunxerint, liberalitate quacumque uel [d 1Kb] extremo iudicio possint adipisci: et omne  in tantum inefficax sit, quod aliqui horum ab his fuerit derelictum, ut neque per subiectam [e 1Kb] personam ualeant aliquid uel donatione uel testamento percipere. Quin etiam si forte post admonitionem legis nostre, aliquid iisdem ee femine uel donatione uel extremo iudicio putauerint relinquendum, id fiscus usurpet. Ceterum si [f 1Kb] earum qui uoluntate percipiunt, ad quarum successionem uel bona iure ciuili uel edicti beneficiis adiuuantur, capiant ut propinqui. [g 1Kb] Lecta in ecclesiis romanis Iu Kalendas Augusti ualentiniano et ualente tertio Augustis consulibus.






ANNO DOMINI CCCLXXuIII uEL CCCLXXXI.
EPISTOLA ROMANI [a 4Kb] CONCILII SUB DAMASO HABITI AD GRATIANUM ET uALENTINIANUM IMPERATORES.



 Ut exsecutioni prospiciant legis, qua sanxerant, ut de religione religionis pontifex cum consortibus iudicaret, et ut sacerdos nulli usquam profani iudicis sententie facile subiaceret.

1. Ut quod imperatores iam sponte concesserant, effectu non careat.---Et hoc glorie uestre, clementissimi principes, pietatisque est illustre documentum, quod innumeri fere ex diffusis Italie partibus  ad sublime sedis apostolice sacrarium congregati, cum quereremus quid pro ecclesiarum statu poscendum esset a uobis, nichil melius potuimus reperire, quam quod spontanea uestri prouidentia contulistis. uidemus quod nec rogandi iam pudor esse debeat,  nec a 1Kb] impetranda beneficia iam uestra sint, et imperialium series decretorum pro nobis ambiat. Nam quod ad equitatem petitionis attinet, iam dudum meruimus impetrare que poscimus: quod uero ad necessitatem spectat orandi, ita impetratorum caremus effectu, ut iterum impetrare cupiamus. Quod quidem, clementissimi principes, hominum perditorum exponit amentiam, uestre autem iustitie munus accumulat, ut in Ecclesia uestra beneficia sepius conferantur.

2. Lex de causa religionis iudicandi potestatem Rom. pontifici tribuens. --- Namque a principio, diuino repleti spiritu, et sanctorum Apostolorum, quorum habetis in uestro honore suffragium, seruantes in dominica religione preceptum, statuistis ad redintegrandum corpus Ecclesie, quod furor Ursini, qui honorem arripere est conatus indebitum, diuersas secuerat in partes, ut auctore [b 2Kb] damnato, ceterisque, quos ad turbarum sibi incentiua sociauerat, sicut  oportebat, a perditi coniunctione diuulsis, de reliquis ecclesiarum sacerdotibus episcopus Romanus haberet examen: ut et de religione religionis pontifex cum consortibus iudicaret, nec ulla fieri uideretur iniuria sacerdotio, si sacerdos nulli usquam profani  iudicis, quod plerumque contingere poterat, arbitrio facile subiaceret.

3. Legis huius laus. --- Preclara ista plane et religiosis principibus digna sententia, que diuino ministerio plurimum deferat, nec pateat errori. Quid enim dignius, quam ut is demum iudicet de sacerdotis errato, qui uel interne conscientie fauorem sine periculo suo parere se non posse cognoscat; seque reatu implicet, si absoluat indignum, uel si damnet innoxium; qui postremo dum iniuriam religionis ulciscitur, non eam in lateribus [c 1Kb] innocentium, sed accusati querat in moribus? Quam multos etenim sepe patuit, quos absoluerint iudicia, ab episcopis esse damnatos, et quos iudicia damnauerint, absolutos? ut melior eorum sit causa, qui non secularia iudicia, sed diuina pensantes, abstulerunt supplicium suum, ne uexarentur innoxii, quam qui uitam suam tormentis innocentium probauerunt. Compluria  texeremus, tranquillissimi principes, nisi esset iniuria asseri magis decreta imperialia, quam teneri.

4. Ut eadem lex firmetur. Ursinus motus occulte ciet. --- Sed quoniam, licet iamdudum uestre clementie iudicio [d 1Kb] relegatus Ursinus, per eos quos  illicite sacrilegus ordinauit, uilissimum quemque, occulte licet, sollicitare conatur, eoque exemplo nonnulli episcopi, qui male ecclesiis incubant, usu temeritatis sue et profani conspiratione contemptus, ne adquiescant Romani sacerdotis iudicio, lacessunt; ita ut etiam qui se intelligunt pro meritorum suorum ratione damnandos, uel damnatos esse uiderunt, redempta uulgi multitudine, iudices suos terrore mortis exagitent, contemptisque cognitoribus uel fugatis, illicitum obtineant sacerdotium: idcirco statuti imperialis non nouitatem, sed firmitudinem postulamus. Indignum quippe est, ut conuentus quisque adhibita manu eo sit munitior, quo flagitiosior fuerit.

5. Episcopi depositi ecclesias retinent.---Sicut  [a 2Kb] Parmensis episcopus, deiectus iudicio nostro, ecclesiam tamen retinet impudenter. Damnatus eque Florentius Puteolanus, postea quam deiectus est, cum aures tranquillitatis uestre inquietasset, atque huiuscemodi rescriptum [b 1Kb] meruisset, ut si iudicio sacerdotum in urbe Roma fuisset depositus, ne uocem quidem in iudiciis proferre deberet, post sextum annum repsit ad ciuitatem, tenuit ecclesiam, multas in oppido Puteolano, de quo deiectus fuerat, seditiones insolentia concitauit.

6. Restitutus causam dicere iussus preceptum eludit. ---Per Africam quoque Restitutum nomine causam dicere apud episcopos iussit uestra clementia.  Debuit adquiescere: sed idem seua et insolentium manu a cause dicende necessitate diffugit.

7. Claudianus pseudepiscopus Donatista Rome nefanda audet.---Per Africam rursum sacrilegos rebaptizatores nutu Dei precepistis [c 1Kb] expelli: sed ab expulsis Claudianus est ordinatus, et ad perturbandam urbem Romam quasi [d 1Kb] episcopus destinatur. Qui contra Scripture precepta diuine, contra iura euangelica, uacuos omnes mysteriorum, atque, ut eius uerbum exprimamus, paganos [e 1Kb] fuisse uel preteriti temporis dicat episcopos, uel presentis. Quem quidem iussit tranquillitas uestra Roma pulsum patriam repetere propriam. Sed contemptis iudiciis, et quidem sepe constrictus, residet tamen, sollicitans pretio frequenter pauperiores, et redemptos  rebaptizare non ueretur. Spoliat magis eo quod fuerant consecuti, quam tribuit quod manifestum est bis non posse conferri.

8. Ursinus Isaacum subornat Damasi accusatorem.--- Sic denique factio profecit Ursini, ut Isaac [f 1Kb] Iudeo subornato, qui facto ad synagogam recursu celestia mysteria profanauit, sancti fratris nostri Damasi peteretur caput, sanguis innocentium funderetur, componerentur doli, quibus diuino plane instinctu prouidentia uestre pietatis occurrit, spoliaretur prope ecclesia omnibus ministeriis, ea fraude uidelicet, ut dum causam dicit qui in omnes iudex fuerat constitutus, nemo esset qui de lapsis, uel certe de factiosis posset episcopatus inuasoribus iudicare.

 9. Damasus insons probatur: Isaac calumnie penas luit. Iudicio ecclesiastico resistens quo pacto cercendus. --- Quia igitur uestre iudicio tranquillitatis probata est innocentia memorati fratris nostri Damasi, integritas predicata est, Isaac quoque ipse, ubi ea que detulit probare non potuit, meritorum suorum sortem [a 1Kb] tulit: quesumus clementiam uestram, ne rursus in plurimis causis uideamur onerosi, ut iubere pietas uestra dignetur, quicumque uel eius, uel nostro iudicio, qui catholici sumus, fuerit condemnatus, atque iniuste uoluerit ecclesiam retinere, uel uocatus [b 1Kb] a sacerdotali iudicio per contumaciam non adesse, seu ab illustribus uiris prefectis pretorio Italie uestre, siue a uicario accitus ad urbem Romam ueniat: aut si in longinquioribus  partibus huiusmodi emerserit questio, ad metropolitani per locorum iudicia deducatur examen: uel si ipse metropolitanus est, Romam necessario, uel ad eos quos Romanus episcopus iudices dederit, contendere sine dilatione iubeatur: ita ut qui depositi fuerint, ab eius tantum ciuitatis finibus segregentur, in qua gesserint sacerdotium, ne rursus impudenter usurpent quod iure sublatum sit. Certe si uel metropolitani, uel cuiusce alterius sacerdotis suspecta gratia uel iniquitas fuerit, uel ad Romanum episcopum, uel ad concilium certe quindecim [c 1Kb] episcoporum finitimorum ei liceat prouocare. Quicumque  uero ita meruerit excludi, sileat et quiescat; et si Dei iudicium non ueretur, minus tamen peccare uel necessitate cogatur: ut saltem de cetero pacifici atque concordes serenitati uestre congruas apud Dominum nostrum referre gratias possimus.

10. Damaso uti licuisse iure, quo sacerdotum causa iudiciis sacerdotum attribuitur.---Memoratus frater noster Damasus, quoniam in sua causa uestri tenet insigne iudicii, non fiat inferior his, quibus etsi equalis est munere, prerogatiua tamen apostolice sedis excellit, ut iudiciis publicis [d 2Kb] uideantur esse subiecti, quibus sacerdotale caput lex uestra summouit. In quo post sententiam non uidetur declinare iudicium, sed delatam a uobis honorificentiam flagitare. Nam quod ad leges publicas pertinet, que  potest esse uita munitior, quam uestra clementia qua innititur [e 1Kb] iudicata? Quod uero ad predicandam episcopi conscientiam [f 1Kb] , seuerioribus se dedit ipse iudiciis sacerdotum, a quibus non nominis, sed etiam morum ratio pensatur, ne quis iterum calumniator exsistens, dum memoratum conatur appetere, uirum quidem ipsum non queat ledere, quem innocentia sua munit; religioni tamen fiat iniuria in uexationibus ministrorum.

11. Ut episcopus Romanus aut apud suum aut apud imperiale concilium se defendat. Iudici facta inquirere, non de iis sententiam ferre liceat. A tormentis abhorret  sacerdotis religio. --- Accipite aliud quoque, quod uir sanctus uestre magis conferre pietati, quam sibi prestare desiderat, nec derogare cuiquam, sed principibus arrogare; quoniam non nouum aliquid petit, sed sequitur exempla maiorum: ut episcopus Romanus, si concilio eius causa non creditur, apud concilium se Imperiale defendat. Nam et Siluester papa a sacrilegis accusatus, apud parentem uestrum Constantinum causam propriam prosecutus est. Et de Scripturis similia exempla [a 1Kb] suppeditant: quod cum a preside sanctus apostolus uim pateretur, Cesarem appellauit, et ad Cesarem missus est . Certe prius examinet causam uestra clementia,  et si emerserit questio, interroganda distinguat: ut quemadmodum dudum estis censere dignati, factorum a iudice ratio queratur, non arbitrium sententie uindicetur. Ita enim fiet, ut nulli perdito uel infami aut accusandi summi sacerdotis, aut testificandi in eum facultas pateat illicita: si quidem non modo in episcopum, sed ne in presbyterum quidem, accusationem facile suscipiendam, nisi idoneis testibus, lectio sancta prescribat . Neque enim uel inimico, uel calumniatori, uel istiusmodi uiris, quales nuper insimulatores patuit exstitisse, tribuenda misericordia est, quorum uita non mereatur fidem, tormenta abhorreat religio sacerdotis.






ANNO DOMINI CCCLXXX.
[b 1Kb] RESCRIPTUM GRATIANI AUGUSTI AD AQUILINUM uICARIUM URBIS, Quo id omne prope conceditur, quod superiori epistola petitum est.




Gratianus et ualentinianus Augusti Aquilino uicario.


1. De neglectis preceptis Gratianus queritur. Edicta aduersus Ursinum iam ad Simplicium data. --- Ordinariorum sententie iudicum, aut que temporum limes, aut contumacie pronuntiatio, aut habitum coram [c 1Kb] patribus sanxit examen, nec a mediocri auctoritate labefactari atque conuelli, nec a potentioribus, nec impudentibus pertimescunt. Nostra precepta, per uestram negligentiam destituta, que tandem poterit firmare sententia? quam quidem, dum despicitis, non excitetis ut longe tolerantie in desperatos sumat effectum, et officium metus cogat agnosci. At nonne absurdius est quod Ursini iussit amentia, quam quod serenitas nostra mitibus persuasit [d 3Kb] edictis, ut omnes qui impios cetus profanata religione  tentarent, uel ad centesimum Urbis milliare pellerentur, ubi pertinax furor ab obsequentibus  destitutus in eius tantum perniciem rueret, qui solus erraret; et ut condemnati iudicio recte sentientium sacerdotum, reditum postea uel ad ecclesias quas contaminauerant non haberent, uel redintegrationem iudicii frustra a nobis impudenti peruicacia precarentur? Repetat laudanda et spectata tua sinceritas, quales ad uirum clarissimum Simplicium quondam uicarium [e 1Kb] litteras clementia nostra transmiserit, et desinat iterationem sperare mandati: quia pigendus mansuetudinis nostre pudor est instaurare preceptum.

2. Ecclesiam turbant, Ursinus, Parmensis episcopus, Florentius Puteolanus. --- Ursinum quidem Gallia cercet, et ne motus aliquos inquietos exerceat cohibet [f 1Kb] Agrippina secessio: quem tamen ipsum per  occursantes [g 1Kb] obtundentem sepius, quam monentem, ad hoc ut sequentes abiiceret, audiuimus. Isaacem  remotus Hispanie angulus titulo damnationis inclusit, non bene capiti [1 1Kb] consultum, si quid turbarum uesanus agitauerit. Parmensis episcopus eo perniciosior, quod inclyte urbi [a 1Kb] magis proximus, et imperitorum multitudinem magis exagitat, et Ecclesiam, de qua iudicio sanctorum presulum deiectus est, inquietat, inanem uidelicet gloriam sententie grauioris exspectans. Quem, si quid decessor tuus deuoti uigoris habuisset, protinus ultra fines debuisset extrudere. Et Florentius Puteolanus, post damnationem quam recto iudicio conuictus accepit, mansuetudinem nostram inquietare conatus, dignum tulit in progressione responsum. Post [b 1Kb] quintum decimum annum Ecclesiam, de qua extrusus fuerat, rursus contaminare conatur: congressiones illicitas facere molitur,  egentemque consilii multitudinem, perditi animi persuasione deprauat. Nostrorum uidelicet iudicum socordia fretus, qui priuate gratie imperialia precepta condonant, et religionem, quam nos iure ueneramur, quam fortasse ipsi negligunt, inquietari patienter accipiunt.

3. Claudianus Donatista.---Claudianus etiam ab his, qui contra diuina precepta [c 1Kb] uitia religionis instaurant, ab his, inquam, quos expelli iusseramus, accitus, quasi parum facinoris aggressus esset, si in Africa perstitisset, Rome sese dicitur [2 1Kb] intimasse: falsusque preceptor uel expertes [3 1Kb] adhuc deuio profanare mysterio, uel iam initiatos ex integro nititur flagitio maiore corrumpere: cum religionis sanctissime disciplinam non cumulet iteratio, sed euertat.  Quem nos Claudianum dissimili pena ac meruit prosequentes, repetere tantummodo patriam hactenus, remota seueritate, precepimus. Sed residere etiam nunc dicitur imperitos sollicitans, et cassam omnino mercedem requirens, perdit animas corporum redemptorum.

4. Damasi innocentia ualentiniano I probata. --- Hinc illi insectatores sanctissime sedis, non solum Dei numine, quod satis erat, sed etiam iudiciorum examine exploratum mentis sanctissime uirum, ut  etiam diuo patri ualentiniano est comprobatum, turpissimis calumniis episcopum Damasum inquietare non ueriti, postquam desperauerunt posse percelli, populum pro quo ille diuinitati obses est inquietant. Sed hactenus stertit iners dissimulatio iudicantium, nec est admonere necesse, quo possit sanctio contempta procedere: hactenus, inquam, stertit apparitorum supina desidia.

5. Turbarum auctores ult. C. millia ab Urbe pellendi. --- Post hec nisi omnes, ut nominatim iussionis nostre summa complectitur, uel quos turbas istiusmodi molientes sanctorum episcoporum concilia consensu ostenderint, ultra centesimum milliarium ab Urbe depuleris, atque earum ciuitatum finibus extorres esse preceperis, quarum plebem uel ecclesias,  uel per se, uel per simile sui uulgus exercent, preter estimationis iniuriam, cuius apud bonos non leuis iactura est, piaculum neglecte sanctionis incurres.

6. Iudiciorum ecclesiasticorum ordo, quo contumaces reprimantur. --- uolumus autem, ut quicumque iudicio Damasi, quod ille cum consilio quinque uel septem habuerit episcoporum, uel eorum, qui catholici sunt, iudicio uel concilio condemnatus fuerit, si [d 1Kb] iniuste uoluerit ecclesiam retentare, ut qui euocatus ad sacerdotale iudicium per contumaciam non iuisset; [e 1Kb] aut ab illustribus uiris prefectis pretorio Gallie atque Italie, siue a proconsulibus, uel uicariis, auctoritate adhibita, ad episcopale iudicium remittatur, uel ad urbem Romam sub prosecutione perueniat: aut si in longinquioribus partibus alicuius  ferocitas talis emerserit, omnis eius cause dictio ad metropolite in eadem prouincia episcopi deducatur examen; uel si ipse metropolitanus est, Romam necessario, uel ad eos quos Romanus episcopus iudices dederit, sine dilatione contendat; ita tamen ut quicumque [f 1Kb] deiecti sunt, ab eius tantum urbis finibus segregentur, in quibus fuerint sacerdotes. Minus enim grauiter meritos cercemus, et sacrilegam pertinaciam lenius quam meretur ulciscimur. Quod si uel metropolitani episcopi uel cuiuscumque sacerdotis  iniquitas est suspecta, aut gratia: ad Romanum episcopum uel ad concilium quindecim episcoporum finitimorum accersitum liceat prouocare: modo ne post examen habitum quod definitum fuerit integretur.

7. Qui aduersus episcopum non facile audiendi. --- Iam uero illud, quod in negotiis quoque rerum minorum  et in leuibus cause dictionibus animis nostris iustitia naturalis inseruit, multo diligentius in causis iustissimis uolumus conualescere: ne facile sit cuiquam predito notabili prauitate morum, aut infami [a 1Kb] calumnia notato, personam criminatoris assumere, aut testimonii dictionem in accusationem episcopi profiteri [b 1Kb] .






ANNO DOMINI 381.
EPISTOLA [a 1Kb] AQUILEIENSIS CONCILII AD GRATIANUM IMPERATOREM.



 Ne Ursinum sibi patiatur obrepere, sed importunissimi hominis abiectione paci Ecclesie prospiciat.

Imperatoribus clementissimis et principibus Christianis, gloriosissimis ac beatissimis Gratiano, ualentiniano, et Theodosio sanctum concilium quod conuenit [b 1Kb] Aquileie.

I. Imperiali decreto Ariana lues compressa. --- Prouisum est quidem, clementissimi principes, uestre tranquillitatis [c 2Kb] statutis, ne Arianorum perfidia ulterius possit latere uel serpere. Etenim effectum concilii decretis putamus minime defuturum. [d 1Kb] Nam quantum ad partes spectat Occidentis, duo tantum [e 1Kb] reperti sunt, qui auderent profanis et impiis uocibus obuiare concilio, [f 1Kb] uix angulum Ripensis Dacie turbare  consueti.

II. Ne sinat imperator Ursinum sibi obrepere. --- Aliud est quo magis angimur, de quo, quoniam conuenimus, fuit [g 1Kb] rite tractandum, ne totum corpus  posset Ecclesie toto orbe diffusum et uniuersa turbare. Nam licet frequenter [h 1Kb] compererimus Ursinum non potuisse obrepere pietati uestre, quamuis quietum nichil esse patiatur, et inter tot bellicas necessitates obreptio importuna tentetur: tamen ne sancta mens uestra animique tranquillitas, que omnibus consulere gestit, importuni hominis simulata adulatione flectatur, deprecandos uos et obsecrandos, si dignanter ducitis, estimamus: non solum precauentes futura, sed etiam preterita, que iam ipsius temeritate gesta sunt, perhorrescentes. Nam si aliquam uiam nactus fuerit audacie, quid non ille confundat? Sed si unius [i 1Kb] miseratio inflectere potest; multo magis uos precatio omnium moueat sacerdotum. Quis enim nostrum ei communionis  societate iungetur, cum indebitum sibi gradum usurpare conatus sit, nec iure ad eum potuerit peruenire; et quem importune affectauit, importunissime repetere moliatur?

 III. Ursinus Arianis copulatus.---Turbarum toties damnatus, [a 1Kb] incedit adhuc quasi preteritis non perhorrescendus exemplis. [b 2Kb] Quid quod, plerique sicut in hoc concilio cognouimus et uidimus, cum Arianis copulatus atque coniunctus erat eo tempore, quo turbare Mediolanensem Ecclesiam cetu detestabili moliebantur, cum [c 1Kb] ualente nunc ante synagoge fores, nunc in Arianorum domibus, miscens occulta consilia, et suos eis iungens; et, quoniam ipse aperte in eorum congregatione prodire non poterat, instruens et informans quemadmodum pax Ecclesie turbaretur? [d 1Kb] Quo furore sperabat, quod eorum posset fautores et socios emereri.

Iu. Deuitandus est.---Cum igitur scriptum sit,  Hereticum post unam correptionem deuita ; cum et alius uir sancto locutus Spiritu dixerit, declinandas huiuscemodi bestias , nec salutatione recipiendas atque congressu: quomodo fieri potest, ut eum quem societati eorum insertum uidimus, non etiam assertorem perfidie iudicemus? Quod etiamsi deforet, tamen totius orbis Romani caput Romanam Ecclesiam, atque illam sacrosanctam fidem Apostolorum ne turbari sineret, obsecranda fuit clementia uestra; inde enim et in omnes uenerande [e 1Kb] communionis iura dimanant.  Et ideo petimus et rogamus, ut [1 1Kb] obripiendi ei adimere dignemini facultatem.

u. Ut importunissimi hominis abiectione paci Ecclesie consulatur. --- Scimus clementie uestre sanctum pudorem. Ne auditu uestro indigna ingerat, non aliena ab officio et nomine sacerdotis interstrepat, non inuerecunda uobis loquatur, quem cum habere oportuerit testimonium etiam ab iis qui foris sunt, , quali testimonio et ciues proprii prosecuti sint, clementia uestra meminisse dignetur. Pudet enim dicere, inuerecundum est recensere, quam [f 1Kb] turpis fama eum conuicio sauciauerit. Quo saltem pudore perstrictus conticescere debuisset: et si haberet aliquam conscientiam sacerdotis, pacem Ecclesie concordiamque ambitioni sue et studio  preoptaret. uerum longe alienus ab omni uerecundia, per abscisum hominem Paschasium signiferum furoris sui missis litteris, ferit turbas, gentiles quosque ac perditos homines concitare conatur. Oramus ergo, ut iam et populo Romano, qui post relationem prefecti Urbis [g 1Kb] pendet incertus, et nobis sacerdotibus securitatem interdictam importunissimi hominis abiectione tribuatis: quo impetrato, apud Deum omnipotentem Patrem, et Christum [h 1Kb] Dominum eius filium, gratias iugi continuatione celebremus.






ANNO DOMINI 385.
[a 2Kb] EPISTOLA MAXIMI IMPERATORIS AD SIRICIUM PAPAM.



 Maximus catholice fidei curam pollicetur. Spondet et Agricii, quem Siricius ad presbyterii gradum indebite  prouectum scripserat, causam in synodo examinandam esse. Suum denuo profitetur pro catholica  fide studium: ac mittit gesta, quibus recens prodita sunt Manicheorum seu Priscillianistarum scelera.

uictor Maximus perpetuus triumphator Augustus domino uere sancto [a 1Kb] apostolico uiro Siricio episcopo salutem.

I. Siricii littere ipsius dignitati congrue.---Accepimus litteras Sanctitatis tue, que nobis fuere gratissime, queque plane et nomini sacerdotis, et dignitati Urbis splendidissime conuenirent. Fidei uero catholice, de qua clementiam nostram consulere uoluisti, quo maius circa me et speciale iudicium diuinitatis experior, hoc me confiteor curam habere maiorem; qui uidelicet ad imperium ab ipso statim salutari fonte conscenderim, et cui in omnibus semper conatibus atque successibus Deus fautor adfuerit,  cuiusque hodie et, ut spero, perpetuo protector et custos esse dignetur, pater carissime.

II. Agricii causa in Gallicano conuentu diiudicanda. --- Ceterum de Agricio, quem indebite ad presbyterii gradum conscendisse commemoras, quid religioni nostre catholice possum prestare reuerentius, quam ut de hoc ipso, cuiusmodi esse uideatur, catholici iudicent sacerdotes? Quorum conuentum ex opportunitate omnium uel qui intra Gallias, uel qui  intra quinque prouincias [b 1Kb] commorantur, in qua elegerint urbe constituam, ut iisdem residentibus et cognoscentibus, quid habeat consuetudo, quid legis sit, iudicetur. Hec enim, que libris sunt asserenda et maiorum nostrorum religiosissimis constitutis, ipsi possunt melius adstruere qui norunt.

III. Ceterum id nobis animi et uoluntatis esse profitemur, at fides catholica, procul omni dissensione submota, concordantibus uniuersis sacerdotibus et unanimiter Deo seruientibus, illesa et inuiolabilis perseueret. Nam noster aduentus ita inquinata aliqua et sceleratorum labe polluta deprehendit et reperit, ut nisi nostra prouisio atque medicina, que ex Dei summi timore ueniebat, his opem celeriter attulisset, ingens profecto diuulsio atque perditio fuisset  exorta, et uix sananda postea uitia concreuissent.

Iu. Manicheorum infanda scelera. --- Ceterum quid adhuc proxime proditum sit Manicheos [c 1Kb] sceleris admittere, non argumentis, neque suspicionibus dubiis uel incertis, sed ipsorum confessione inter iudicia prolatis, malo quod ex gestis ipsis tua sanctitas, quam ex nostro ore cognoscat; quia huiuscemodi non modo facta turpia, uerum etiam feda dictu, proloqui sine rubore non possumus. Manu Imperatoris, Diuinitas te seruet per multos annos.





EPISTOLA MAXIMI IMPERATORIS AD uALENTINIANUM AUGUSTUM.




 ualentinianus iunior Augustus, Iustina matre, que Ariane heresi erat addicta, instigante, Mediolani S. Ambrosium, et ceteros Catholicos acriter insectabatur: qua re cognita, Maximus ualentinianum hortatur, ut paternam imitatus religionem, a ui ecclesiis et sacerdotibus inferenda abstineat.

Nisi clementie nostre circa serenitatem tuam fides simplex esset, et gratia plena concordie, confido etiam, quod commoda rationibus meis esse possent hec, que nunc agi dicuntur in partibus  tranquillitatis tue, catholice legis turbatio atque conuulsio. Quid enim tam optandum possit esse ei, si quis esset inimicus, quam aduersus ecclesias Dei, hoc est, aduersus Deum ipsum, et aliqua moliri, et ubi error excusabilis non est, ibi uelle peccare? Sed quoniam serenitati nostre et in Deum religio maior, quam uiolari etiam ab inimicissimo quoque non optabile nobis arbitramur, et circa serenissimam iuuentutem tuam tam arcta nostri cura, tam sedula est, ut recte facta magis nos sua, quam errata delectent;  idcirco perennitatem tuam credidimus commonendam, ut introspecta ratione nominis summi, et maiestatis ipsius considerata potentia, quid agere debeas, solida mente perpendas. Audiui enim  nouis clementie tue edictis ecclesiis catholicis uim illatam fuisse, obsideri in basilicis sacerdotes, mulctam esse propositam, penam capitis adiectam, et legem sanctissimam sub nomine nescio cuius legis euerti. Hoc quam graue sit, poteris intueri, si Dei  magnitudinem uolueris cogitare. Erubesco, si quam crediderit serenitas tua adstruere uellem rationem, et Dei agere causam. Quid enim si hoc solum esset? Si enim iam per tot secula coalita et confirmata mutare, paruamne excitare discordiam uideretis? ipsis humanis legibus in hac mortalitate habet nostra reuerentiam consuetudo, et in re iam uetusta atque usitata aliquid nouum fecisse, reprehensio est. Italia omnis atque Africa hoc sacramento credunt, hac fide gloriantur Gallia, Aquitania, omnis Hispania,  Roma ipsa uenerabilis, cuius etiam in hac parte principatus est, quod Deum sicut sequi uoluit, agnouit. Confitebor ipse quod non sine merore dictum est, solum dissentiebat Illyricum; utinam quod errasset, non exstaret exemplum! Utinam illud incolume Ariane legis Mursinense oppidum permaneret, et non ad iudicium quondam erroris miseri concidissent, quia ipsos erudisset auctores, ne precipua irati numinis ultione procumberent: periculose, mihi crede, diuina tentantur. uenerabilis memorie D. ualentinianus pater clementie tue, hac fide fideliter imperauit. Nihil ille attingere uoluit, quod bene constitutum uidebat. Hi certe sub eodem episcopi iam fuerunt. Que tanta mutatio, ut qui antea sacerdotes, nunc sacrilegi iudicentur? Iisdem certe preceptis,  iisdem sacramentis dicati, eadem fide credunt, qui ante crediderunt. An putat uenerabilis mihi serenitas tua conceptam semel in animis hominum religionem, quam Deus ipse constituit, posse conuelli?  quante ex hoc discordie excitabuntur! quante contentiones oborientur! quam crebre ac pestifere seditiones! quanta et que peruenientia ad Deum uota iustorum! cum inter christianos  quedam persecutionis imago nascatur. uideris in quam partem hanc sedulitatem nostram interpreteris. Nullo certe maiori genere curam meam circa clementiam tuam probare tibi possem, quam si te horter, ut desinas. Puto enim recognosces, quod nemo hoc suaderet inimicus. Hec amabiliter a nobis dicta esse opto ut intelligas, spero quod credas: unde equum admodum est, ne sancto numini dicata conuellas. Italiam omnem, et uenerabilem Romam, ceterasque prouincias suis ecclesiis, suis sacerdotibus reddas, neque te medium interseras, cum fas sit  iustius eos, qui a catholica Ecclesia Arianorum interpretatione discesserint, errorem suum uera religione mutare, quam recte sentientibus suam immittere prauitatem.





[a 2Kb] EPISTOLA uALENTINIANI IMPERATORIS AD PINIANUM.

Qua Sirici Romanii antistitis electionem approbat.


[1 1Kb] Abe, Piniane carissime nobis.


Populum Urbis eterne gaudere concordia, et optimum eligere sacerdotem, populi Romani esse  credimus instituti, et nostris gratulamur aduenire temporibus. Proinde quoniam religiosum Siricium  antistitem sanctitatis sic preesse sacerdotio uoluerunt, ut Ursinum improbum acclamationibus [2 1Kb] uiolarent; nostro cum gaudio memoratus episcopus ipse permaneat, Piniane carissime ac iucundissime: si quidem magnum innocentie et probitatis exemplum  est, in una acclamatione et ipsum eligi, et ceteros improbari. Data [3 1Kb] uII Kalendas Martii.





SERMONUM ARIANORUM FRAGMENTA ANTIQUISSIMA IN RESCRIPTIS MEMBRANIS REPERTA ET NUNC PRIMUM CUM IDONEIS REFUTATIONIBUS EDITA [a 1Kb] .

*



FRAGMENTUM PRIMUM.


Nuper me, carissime frater, de calumniatoribus admonendum censuisti [b 1Kb] aduersus fidem nostram,  que est uera, dicentibus, quomodo uos unum Deum dicitis esse, et iterum, filium habere Christum adseritis? Necesse, si filium habet Deus, et uxorem  habet [1 1Kb] , aut certe femininus est, et aliunde concepit et genuit filium. Ecce uos dicitis iam plures deos; quomodo nos insultatis, quod deos dicimus esse [a 8Kb] ?

Hec nobis [2 1Kb] opponere sacrilegos, a uobis didicimus. Quapropter necessarium arbitrauimus [3 1Kb] et illorum occurrere errori, et tuam instruere sanctitatem de spe nostra, quam gerimus. Nec enim potuimus amplius contradicere, desiderante [4 1Kb] sanctitate tua uere fidei conscriptam accipere instructionem: non tamen ex nobis, sed secundum diuinarum scripturarum traditionem, per gratiam Dei omnipotentis, auxiliante domino nostro Iesu Christo, subministratione spiritus sancti, qui diuidet [5 1Kb] gratias sine hesitatione credentibus Deo per Christum [6 1Kb] . Presumpsimus  itaque orationibus tuis confidentes, bonum esse quoque desiderium Sanctitatis tue probantes; cui, adnuente Domino, satisfacere festinauimus, carissime frater: quoniam sepius suggerente atque frequentius importuno, iam amplius dissimulare non potuimus: non sublimitate sermonis, uel composite orationis uerbo confidentes, quorum omnino studium non habuimus [b 2Kb] ; sed ad misericordiam Domini confugientes, ad cuius gloriam loqui proposuimus, credentes ei qui dixit: Dilata os tuum, et ego adimplebo eum [7 1Kb] . Et iterum dicente propheta: Dominus dauit [8 1Kb] uerbum euangelizantibus uirtute multa. Et iterum: Non uos estis qui loquimini, sed spiritus Patris uestri. Loqui itaque et nos sacrilegorum [9 1Kb] permouit insultatio: tue quoque caritatis compulit importunitas.  Qui autem dedit os ad loquendum, potens est et nobis orationibus tuis subministrare uerbum, ut gratia  ipsius canfoti oportune [10 1Kb] ad communem loquamur utilitatem, et gloriam eiusdem factoris nature nostre. Nam sancte ac diuine Scripture profundos atque infinitos habentes in se thesauros, lucentes non requirunt; dicente Domino: Scrutamini Scripturas, quoniam in ipsis uitam eternam putatis habere. Et he sunt que [11 1Kb] testimonium perhibent de me. Et non uultis uenire ad me, ut uitam eternam habeatis? Et iterum: Qui credit in me, sicut dixit Scriptura, flumina [12 1Kb] de uentre eius fluent aque uiue. Ait autem et hoc Dominus noster iehsu Christus: Ego sum lux huius mundi: qui sequitur me, in tenebris non manet, sed habebit lumen uite. Hunc sancti prophete solem iustitie pronuntiauerunt. Hic est itaque sol iustitie Christus Filius Dei. Hic [13 1Kb] est lumen uerum, quod illuminat  omnem hominem, ueniens in hunc mundum; quod tenebre non comprehenderunt. Hic in mundis cordibus lucet, limpido autem uidetur oculo animi in unigeniti singulare atque incorruptibile [14 1Kb] propria natura, qui omnibus cupientibus euidentissime [15 1Kb] ostendit unius ueri Dei scientiam dicens ad Iudeos: Quomodo potestis credere, gloriam ab inuicem accipientes? et gloriam ab uno Deo non queritis. Et iterum ad patrem ait: uenit hora; honorifica filium tuum, ut et filius honorificet te; sicut dedisti ei potestatem omnis carnis, ut omne quod dedisti ei, det illis uitam eternam. Hec est autem uita eterna, ut cognoscant te solum et uerum Deum, et quem misisti Iesum Christum [c 7Kb] . Cognoscere itaque necessarium est eos, qui uolunt esse christiani, unum uerum Deum, qui est sine initio ingenitus  solus; et unigenitum filium eius in sua propria ac singulare genita natura uerum Deum obedientem [16 1Kb]  atque subditum [a 2Kb] uoluntate atque natura ingenito Deo patrique suo. Quia igitur diximus secundum Scripturarum traditionem unum uerum Deum, sicuti et est secundum ueram rationem unus Deus uerus [b 1Kb] , unus rex, unus dominus, unus creator et opifex uniuersitatis. Quia solus igitur sine initio eminentem [1 1Kb] possidens potestatem, solus non eget aliquid [2 1Kb] , solus non est sub lege alterius, neque exspectat mandatum; solus non habens superiorem [3 1Kb] , si se nec equalem nullius fecit; qui est totus non natus Deus, totum natum filium fecit; per quem omnia creauit, sicut scriptum est: Omnia per illum facta sunt, et sine illo factum est nichil: creator creatorem, Deus Deum totius creature subiacentem et obtemperantem in omnibus mandatis suis. Hunc non proficientem in  posterum, sed statim perfectum, sicut diximus: qualem potuit totam uirtutem et totam sapientiam in substitutione filii consignans, sicuti scriptum est, quem Pater consignauit Deus. Inde etiam imaginem Dei inuisibilis hunc Apostolus predicat, inuisibilem suam uirtutem siue sapientiam ostendentem Deum in substantia Filii. Ergo quantum potuit Deus uirtute et sapientia ostendit in Filio: unde Apostolus Dei uirtutem et Dei sapientiam docet esse filium: non illam [4 1Kb] igitur, que in inuisibile Deo est, sine initio  uirtutem siue sapientiam [c 1Kb] ; sed sedentem in dextris Dei, ut esset a Patre accipientem, Filium dilectionis Dei, quem diligit Deus. Nihil illum fraudauit, cui omnia tradidit, sicuti Euangelium predicat: Pater diligit Filium, et omnia tradidit in manu eius. Filius etiam omnia suscipiens a Patre, super omnes, ante omnia, cum omnibus patrem adorat. Hunc igitur suscipimus per Scripturas Deum esse totius creature: natum subditum Deo non nato [d 1Kb] : dominum totius creature natum, ministrum uero Domini non [5 1Kb] nati: regem totius creature natum sub potestate regis [6 1Kb] non nati; lumen uerum natum, subiacens lumini non nato inaccessibili: sapientiam natam obtemperantem in omnibus solo [7 1Kb] sapienti non nato: creatorem natum sub creatore non nato: pastorem  bonum totius creature, natum agnum Dei non nati: uitam natam uiuificantem totam creaturam uolente Patre, subiacentem [8 1Kb] solo uiuo sine initio Deo, sicuti dicit Filius: Sicuti Pater habet uitam; in semetipso habet et non accepit; ita et Filio dedit uitam [9 1Kb] habere in semetipsum [10 1Kb] incomparabilem in sua impropria nata substantia; sicuti Pater in sua non nata substantia, incomparabilis esse dignoscitur. Unum ergo et unum [11 1Kb] confitemur Deum, non duos Deos [e 2Kb] : non enim dicimus duos non natos, aut duos patres . . . . .



FRAGMENTUM II.


. . . beneficia Christi adiuuantem orationem credentium, et interpellantem pro hisdem gemitibus inenarrabilibus, et adducentem sanctos [1 1Kb] ad Filium, perducendos per Filium ad Patrem. Sicuti dicit sanctus apostolus Paulus: Nullus potest dicere Dominum Iesum, nisi in spiritu sancto. Et filius designat: Nullus potest uenire ad Patrem, nisi per me. Necesse est ergo nos hanc trinitatem confiteri. Spiritus sanctus Filium magnificat, sicut Filius dicit: Ille me honorificauit, quia de meo accipiet, et annuntiabit uobis. Et Filius Patrem honorificat, sicuti dicit: Ego te honorificaui super terram; manifestaui nomen tuum hominibus quos mihi dedisti. Hic ergo Spiritus manet in uniuersis sanctis, sicuti dixit Filius: Ego rogabo  Patrem meum, et alium aduocatum dabit uobis, ut uobiscum sit in eternum, spiritum ueritatis, quem mundus accipere non potest; quoniam non uidet eum, neque nouit illum: uos autem agnoscitis eum, quia apud uos manet, et in uobis est. Manet ergo, sicuti diximus in uniuersis sanctis non diuisus, sed integer: nec enim diuidi potest illa natura: qui enim compositus non est ex membris, nec diuidi potest, sed integer in omnibus perseuerat. Nam Spiritum sanctum Deum non dicimus [a 3Kb] , quia nec Scriptura dicit; sed subditum Deo filio [b 1Kb] , et mandatis illius filii in omnibus obtemperantem, sicuti Filius Patri. Et quemadmodum Pater totam uirtutem et totam sapientiam et  bonitatem in substitutionem Filii consignauit, ita et Filius totam uirtutem et totam sapientiam in Spiritu sancto, Patre iubente, monstrauit. In illo itaque Spiritu sancto arcangeli [2 1Kb] et angeli, et omnes uirtutes spiritales, et omnes sancti adorant Filium, et per Filium Patrem. Ita enim et Filius post resurrectionem mysterium tradens salubre Trinitatis discipulis suis dicit: Data est mihi omnis potestas in celo et in terra. Euntes docete omnes gentes, baptizantes eos in nomine Patris et Filii et Spiritus sancti: docentes eos seruare omnia que mandaui uobis: et ecce ego uobiscum omnibus diebus usque ad consummationem seculi [c 1Kb] .



FRAGMENTUM III.

. . . . Pater singularis, simplex Spiritus, solus bonus,  solus habens immortalitatem [d 1Kb] et lumen habitat inaccessibile [3 1Kb] ; ita et filius in sua unigenita natura, quam a Patre accepit, singularis est. Omnia que post illum et per ipsum prouidentia Dei facta sunt, incomparabile [4 1Kb] eminentia melior est; ita ut nichil eorum que per ipsum facta sunt comparari possit ad eum; quia Deus est omnium, uiuificans omnia uoluntate Patris. Hic ad patrem suum non comparatur [e 1Kb] , a quo ut sit uita omnium consecutus est: neque ad illum, sicut diximus, aliud quidquam comparari posset, que ut essent et ut uiuant, per ipsum uoluntate Dei consecuta sunt: quorum prior est Spiritus sanctus paraclitus [f 1Kb] , prouidentia Dei per  Christum factus [a 1Kb] melior et maior ceteris omnibus, in tertio loco post Patrem et post Filium in sanctis Scripturis pronuntiatur. Hic Spiritus in tertio loco singularis atque solus in sua singularitate dinoscitur. Tales [1 1Kb] neque ad Christum Filium Dei factorem nature sue comparari posset [b 1Kb] : neque ad  de ceteris, qui per illum prouidentia Dei ut essent acciperunt [2 1Kb] , comparatur aliquid: singularis est enim sanctificans uirtus. Hic Spiritus non est Deus [c 1Kb] nec Dominus, quoniam nec creator: nec enim eorum que non erant, ut essent, aliquid fecit, nec facere potest; quoniam non est Deus, sed minister Christi Filii Dei sui [d 1Kb] : in hoc ministrans, ut ea que per Christum uoluntate Dei facta sunt rationabilia sanctificet, et illuminet, et doceat, et mandata  Christi retinere commoneat, et omnibus credentibus gratiam diuidat: adiuuat infirmitatem orationis nostre, et pro nobis postulat gemitibus [e 1Kb] inenarrabilibus [3 1Kb] , et nutu Christi remittit [4 1Kb] peccata penitentibus, et adducit ad ueram et certam scientiam Christi. Hic a se non loquitur, sed [5 1Kb] quecumque audierit, loquetur [6 1Kb] , et docet, et futura annuntiat credentibus.  Hic Christum dominum et Deum suum profitetur esse dicens: Dixit Dominus Domino meo [f 1Kb] : sede ad dextram meam, donec ponam inimicos tuos scabellum pedum tuorum. Et iterum ad Christum Deum suum dicit idem Spiritus: Sedis [7 1Kb] tua Deus in seculum seculi; uirga equitatis uirga regni tui; dilexisti iustitiam . . .



FRAGMENTUM Iu.

. . . . ut cognoscat mundus quod diligo patrem [8 1Kb] ; et quomodo mandatum mihi dedit Pater, sic facio. Illud itaque quod sepius dictum est, ego in Patre et Pater in me, non unam substantiam, sed duo significat, Patris ingenitam et Filii unigenitam [g 1Kb] , et ideo intelligitur Filius in sinu Patris quod sentitur in caritate [h 1Kb]  atque in potestate illius qui omnia tenet: ipse autem est infinitus: hic et illum circumtenet. Ille [9 1Kb] uero omnium, que post illum et per ipsum facta sunt, a Patre accipiens potestatem [10 1Kb] , circumtenet uniuersa. Non est igitur unus et ipse Pater et Filius: qui circumtenet, et qui circumtenetur [i 1Kb] ; ingenitus, et unigenitus; genitor, et qui genitus est; qui mandat, et  qui mandatum accipit et obtemperat; qui dat, et qui datum suscipit; qui iubet et qui iussionem [1 1Kb] obtemperat; qui mittit, et qui mittitur; qui uisus est, et quem nemo uidit hominum nec uidere potest; qui impassibilis est, et qui pro nobis passus est; qui resurrexit a mortuis, et qui eum resuscitauit Pater; qui ascendit super celos Filius, et qui numquam descendit Pater; qui sedet in dextera Dei, et qui iussit eum in dextera sua sedere Pater; Filius qui negauit se scire diem illam [a 1Kb] , et Pater qui in sua posuit potestate; qui iudicaturus est Filius, et qui neminem iudicat Pater, sed omne [2 1Kb] iudicium dedit Filio [b 1Kb] . Noli ergo errare; non est unus et ipse Pater et Filius, neque duo equales secundum alii [3 1Kb] erroris assertionem, sed unus et unus [4 1Kb] Pater. Est enim ingenitus  solus et sine initio [5 1Kb] , et non sunt duo sine initio dii, aut duo equales, aut duo patres, aut duo fratres, aut duo filii; sed unus ingenitus Deus, omnipotens Deus, qui solus est et dicitur uerus, et solus  bonus, et solus habens immortalitatem [c 1Kb] , et lumen habitans inaccessibile [6 1Kb] . Solus igitur in sua singularitate tales [7 1Kb] est, et alter non est tales sine initio [8 1Kb] Deus [d 1Kb] , et omnitenens, et solus auctor omnium. Deus etiam est et Filius Dei unigenitus natura, uoluntate Dei et Patris sui uerus inuertibilis, sed unigenitus creatus et factus et genitus [e 1Kb] ab ingenito Deo, Deus omnium que post illum et per Iesum facta sunt prouidentia Dei et patris eius. Pater autem et Filio Deus est, cuius et auctor est, et omnium; et ideo solus uerus Deus [f 1Kb] , quia Dei Deus est [g 2Kb] , et tenet Filium in sua potestate, et omnia subiecit sub pedibus eius secundum Apostolum, et dedit illi nomen quod est super omne nomen. Et ideo Pater unus Deus, qui neque potestatem, neque ut esset ab alio  accepit, sed est quod erat sine initio ingenitus [h 1Kb] , omnitenens Deus. Hunc igitur sancte Scripture pronuntiant unum Deum et Dominum, et unum bonum [i 1Kb] , et solum habentem immortalitatem  [a 1Kb] , et lumen habitantem inaccessibile [1 1Kb] . Non quia Filius non sit Deus nec Dominus, sed quia Pater et Filio [2 1Kb] Deus est [b 1Kb] , et omnium; Filius autem Deus est unigenitus et Dominus omnium que per ipsum facta sunt, et bonus, et benignus, immortalis etiam et immutabilis natura. Sed hec omnia a Patre consecutus est, et in omnibus obediens inuenitur Deo Patrique [3 1Kb] suo. Non itaque dicuntur Pater et Filius unus Deus [c 1Kb] , sed Pater solus dicitur unus Deus, qui et Filio Deus est, sicut dictum est, et omnibus: Filius autem Patri non est Deus, sed omni creature Dominus et Deus est Filius: Patrem autem adorat, et petet [4 1Kb] et colet [5 1Kb] , et gratias agit, et debitor est, quia propter ipsum et uiuere se declarat, et omnem accepisse potestatem ab eo gloriatur in celo et in terra, secundum  euangelicam traditionem, ubi refertur iehsu ad samaritanam mulierem dicens: Nos adoramus quod scimus, uos autem adoratis quod nescitis [d 1Kb] . Et orantem Christum Patrem suum frequenter ostendit euangelica traditio; et gratias agentem Patri suo, et dicentem manifestat: Gratias tibi ago, Pater, quoniam exaudisti me, et ego scio quia semper me exaudis. Ergo semper adorat, quia semper sibi exaudientem Patrem profitetur. Aduerte itaque euangelicum sensum, quoniam gratias aget [6 1Kb] manifeste iehsu propter eos qui adstabant; sicut ipse declarat dicens ad Patrem suum: Etenim ego scio quia semper me exaudis; sed propter eos qui adstant dico, ut sentiant quia tu me misisti. Attende itaque studio, et uide [7 1Kb] salubrem traditionem quod Christus cognosci uult quod est, non dicatur quod  non est: qui enim dicit Christum quod non est, preuaricat notitiam eius qui est. Noli itaque errare: non enim illi qui unum et ipsum pronuntiant Patrem Iesu Christo maiorem, cognoscunt Patrem ipsius, secundum Domini et Saluatoris nostri Iesu Christi sententiam dicentis: Si diligeretis me, gauderetis utique,  quia uado ad Patrem, quoniam Pater meus maior me est [e 1Kb] . Cum hac igitur scientia Patris et Filii et Spiritus sancti hanc, que in presente psalmo [f 1Kb] promittitur, habitationem in tabernaculo Domini et in monte sancto eius requiem oportet nos studio requirere: quoniam que sine macula anima est, illam que in excelsis [8 1Kb] ducit potest ambulare uiam, de quo superius tradidimus, et limpido et simplice oculo et illud potest iter celebrare, et ea que preparata sunt semper intuere [9 1Kb] bona, secundum quod dictum est: Ubi est thesaurus tuus, ibi erit et cor tuum. uidet [10 1Kb] etiam semper largitorem bonorum Deum, sicut dictum est: Beati mundo corde, quoniam ipsi Deum uidebunt. Hoc est itaque quod dictum est, qui ingreditur sine macula et operatur iustitiam. Instruxit quales [11 1Kb]  debet esse qui ad eorum, que in celis preparata sunt, bonorum possessionem festinet: deinde uelut grados [12 1Kb] tradet [13 1Kb] mandata, quoniam qui in altum ascendunt, per grados ascendere uidentur; et primum super proximiorem ascendens gradum, in sequentem accedet: deinde tertiarium et quartum, quousque ad destinatum perueniat, quod sine labore facere non potest. Itaque qui in excelsis habitationem apprehendere desiderant, labores pietatis atque sudores cum omne [14 1Kb] studio instare debent, ut ad destinatum peruenire possint. Post immaculata igitur scientia pietatis facta anima [15 1Kb] in operibus bonis adornare atque instruere eam debent qui eum, qui [16 1Kb] in excelsis ducit, celebrare cupiunt iter; secundum quod dictum est: Sic luceat lumen uestrum coram hominibus,  ut uideant uestra bona opera et glorificent Patrem uestrum, qui in celis est. Secundum hanc sequentiam respondens Dominus, exponet [17 1Kb] et qui desiderat in excelsis habitare, qualis debeat esse, uel quid operare [18 1Kb] , dicens: Qui ingreditur sine macula et operatur iustitiam, loquens ueritatem in corde suo.  Adhuc et in hoc sequenter docet per ordinem ut primum in se et in corde suo confirmet ueritatem, et quasi radicem mittens comprobaret, ut iustus secundum Apostolicam doctrinam inueniatur dicentem sic: Corde creditur ad iustitiam, ore autem confessio fit ad salutem. Et ideo ait: Loquens ueritatem in corde suo, qui non egit dolum in lingua sua. Nec enim oportet eum, qui celestia desiderat bona, dolum loqui; neque quecumque sibi libet narrare, sed ueritatem scrutinatam atque probatam in corde per labia emittere ad salutem et sibi et audientibus. Hoc enim et apostolus docens ait: Nullum uerbum malum de ore uestro procedat, sed si quid bonum sit ad edificationem fidei, ut det gratiam audientibus. Prouenit enim, ex quibus negligenter sine sollicitudine qui [1 1Kb] loquitur,  nocere animam proximi: et ideo seruare atque mensurare debet sermones suos qui uult in celis habitare; sicut dictum est in centesimo et undecimo psalmo: Iucundus homo qui miseretur et commodat, disponet sermones suos in iudicio. Et Dominus iehsu docens in Euangelium [2 1Kb] ait: Ex uerbo tuo manifestum quia iusto [3 1Kb] sine dolo et hypocrisi iustificaueris [4 1Kb] ; et ex uerbo tuo manifestum, quod doloso et prauo damnaueris. Hac [5 1Kb] de causa seruare et mensurare sermones nostros docemur, ut nos doceamus proximum. In tabernaculum Domini cupientes ingredi non faciemus nec in uerbo nec in ficto proximo malum, secundum quod dictum est, et non fecit proximo suo malum. Oportet autem illum, qui illam beatam uitam consequi desiderat, eos quos circum se habet instructos  in disciplina Dominica habere, ne ab aliquo super eos improperium accipiat. Consueuerunt [6 1Kb] enim homines, quando aliquos uident ineruditos et indisciplinosos esse, improperare eis qui circa se uel sub se eos habent. Est enim secundum ueritatem improperium eis, qui instruere debent, si lasciui uel indisciplinosi, qui sub manu eorum sunt, inueniuntur; eo quod minus constringantur ad disciplinam, sicuti dictum est, improperium Patri Filius non eruditus. Docet itaque hoc uerbum cupientes . . . . . . . .



FRAGMENTUM u.

lege. . . . rum deitatis non uiderunt sed. . . . carnalibus [7 1Kb] oculis uiderunt et in. . . et ipse. . . ima  hoc uerbo asserente: Qui uidit me, uidit et eum qui me  misit Patrem, secundum ill . . igitur erra. . . . . si quis uidit Filium in corpore humano, talem estimat et patrem corporalem; quod est horribilis impietas. Nam secundum uerum sensum si uoluerint suscipere hoc, qui uidit Filium missum a Patre et operantem Patris mandata, hic uidit Patrem, hoc est cognouit. . . sunt lumen . . . . non. . . . . . Nam si quis Filium Dei, hoc est Iesum, in sua propria singulare natura et dignitate quam a [8 1Kb] Patre genitus accepit, ac n. . . . . Iudeis . . . . adseren- . . . . nominibus nominatum Patrem et Filium, ex his que superius dicta sunt, hic uero in lumine Dei . . . . sepius dictis Iudeis secundum. . . . . prophetam . . . . Ecce ponam in Sion lapidem effusionis et petram [9 1Kb] scandali, et qui credit in eum non confundetur.  Et iterum: Qui cadit super lapidem hunc, confrangitur; super quem autem ceciderit, conquassabit eum. Et iterum: Ecce hic positus est ad ruinam et resurrectionem multorum. Manifestum est igitur, quia ad resurrectionem credentium qui non confundentur: ad ruinam autem eorum qui non credent, qui scandalizantur ex ipsius doctrina cum Iudeis, non recte tractantes, ipsi comminutabuntur [10 1Kb] . Dominum Iesum igitur Christum Filium Dei qui uiderunt, dupliciter uiderunt; carnalibus [11 1Kb] oculis corpus uiderunt humanum, oculo autem animi per opera Deum cognouerunt, Dei Filium. Cum igitur dicit: Qui me uidit, uidit et eum qui me misit Patrem, quod est tale; quod qui uidit opera Filii et per opera dealitatis cognouit uirtutem, ipse uidit, hoc est cognouit qui me misit et mandauit mihi  hec opera magis, aut qui operatur [12 1Kb] per me [a 1Kb] . Qui ergo uiderunt [fiunt] uidentes, cognouerunt et uiderunt inluminati a Filio et instructi eum, qui illum misit, Patrem; secundum ipsius Filii assertionem dicentis. . . . .



FRAGMENTUM uI.

. . . . . . uel uotum faciendi habuerint, promoueri [13 1Kb] a Deo non possunt. Sed alias [14 1Kb] fere quinquaginta questiones uanissimas et inutilissimas sibi adauxerunt [15 1Kb] ; que non eos ad regnum Dei et Christi eius perducunt, sed in ima gehenne demergunt. Sed nos unde egressi sumus, illuc redeamus. Causa nobis [16 1Kb] maxime est aduersus eos qui se dicunt orthodoxos, qui ecclesias  nostras inuaserunt, et more tyrannico obtinent [b 1Kb] ,  dicentes equalem esse Filium per omnia et in omnibus Deo Patri, et Spiritum sanctum equalem esse per omnia et in omnibus Deo Patri et Deo Filio: et hec ipsa assertio eorum una est de fere tringinta sectis [a 1Kb] eorum. Et quia non se Filius equalem Patri dixit, sed consentientem se Patri confirmauit [b 1Kb] , ipse filius nobis adaperuit dicens: Qui Filium [1 1Kb] non honorificat, non honorificat Patrem [c 1Kb] qui misit illum. Sicut enim Pater habet uitam in semetipsum [2 1Kb] , ita dedit Filio uitam habere in semetipso: et potestatem dedit illi iudicium faciendi: ac si dixisset, Deus non genitus genitor meus, qui est et fuit Deus sine initio, uiuus, potens, bonus, sapiens, perfectus, sempiternus, qui est sine initio et sine fine, me ante omnia uoluit esse uiuum, potentem, bonum, sapientem,  perfectum, sempiternum . Et talem possibilitatem tribuit in me, in quo uoluit me esse, ut possem omnes uoluntates et dispositiones et imperia eius implere: et sic compleui et compleo semper: nam uolente et iubente Patre ego innumerabilis spiritus uiuos, uirtutes et dominationes sempiternas [4 1Kb] creaui: sed et ipsum Spiritum sanctum qui est ante omnia et maior omnibus creationibus, et cetera celestia et terrestria uisibilia et inuisibilia tempora et secula, uolente  Patre et iubente, ego creaui [e 68Kb] : et nulla fuit discrepantia inter Patrem iubentem et me perficientem [5 1Kb] :  sed quemadmodum Pater uoluit, difiniuit [6 1Kb] , iussit mihi; sic et ego uolens et potens sine ullo impedimento et discrepantia omnia perfeci: sed et cetera omnia que postmodum facta sunt, siue diluuium, siue incendium Sodome et Gomorrhe, et cetera omnia que semper fiunt et reguntur, iubente Patre, quia filius hominis est. Nolite mirari hoc, quia ueniet hora in qua omnes qui in monumentis sunt, audient uocem filii Dei: et procedent qui bona fecerunt in resurrectionem iudicii. Ac si dixisset [7 1Kb] , Nolite increduli esse, quia uidetis me carnem esse, et putatis me hominem tantummodo esse: uidebitis enim uos omnes, qui putatis me hominem tantummodo esse, non solum Deum uiuum esse, sed etiam omnes mortuos uiuificantem: et in gloriam eternam ingredientes iustos  bonos et fideles, malos autem et impios, fures et latrones, et eos qui diffiderunt [8 1Kb] ueritati, crediderunt autem iniquitati, qui doctrinam meam abiecerunt, et suam statuerunt, iusso [9 1Kb] Patris mei per me ab angelis meis mittentur, in metallum ignis [10 1Kb] eterni. Luce clarius nobis patefecit Dominus noster et Deus iehsu Christus Filius Dei Patris omnipotentis illud quod dixerat superius: Amen, amen dico uobis, non potest Filius a se facere quidquam, nisi ante uiderit Patrem facientem [f 1Kb] : quecumque enim Pater facit, hec eadem facit Filius. Similiter nichil Filius sibi presumere, sed omnia imperata patris facere [g 1Kb] .

Iterum dicamus pauca aduersus Macedonianos [h 1Kb] ,  qui dicunt Filium similem per omnia et in omnibus Patri, et nullam esse differentiam inter Patrem et  Filium [a 1Kb] : et aduersus eos qui se dicunt orthodoxos esse, qui Filium equalem Deo Patri per omnia et in omnibus mortifere defendunt: quia de Patre et Filio conuenit illis, et de Spiritu sancto dissentiunt; quia isti et Spiritum sanctum per omnia et in omnibus cequant Patri et Filio; Macedoniani autem Spiritum sanctum iussu Patris per Filium creatum defendunt, et nuntium et ministrum Patris [b 1Kb] eum esse predicant, sicut et nos [c 1Kb] . 



FRAGMENTUM uII.

. . . . . manupositionibus suis preponunt Patrem Filio, dum dicunt: Deus maxime, mundi conditor et effector, Deus et Pater Domini nostri Iesu Christi. Item, Deus clarioribus clarior, celsis celsior, potentium  uirtus prepotentior, Deus in precipuis, in summis summus, in singulis singularis. Item nullo modo preponunt in scriptis suis Patrem Filio; insuper et damnant, qui preponunt Patrem: et tam [1 1Kb] ipsi preponunt Patrem Filio in symbolo, dum dicunt: credis in Deum Patrem omnipotentem, creatorem celi et terre? credis et in Iesu Christo Filio eius [2 1Kb] ? Item nullo modo preponunt Filio Patrem in scriptis suis: insuper damnant omnes, qui preponunt Patrem Filio: et tamen ipsi in benedictionibus suis preponunt Patrem Filio, dum dicunt: Deus et Pater Domini nostri Iesu Christi, qui te regenerauit ex aqua, ipse te linet Spiritu sancto, et cetera. Nullo modo preponunt Patrem Filio in scriptis suis; insuper omnes, qui preponunt Patrem Filio [d 1Kb] , condemnant; et tamen ipsi preponunt Patrem Filio in oblationibus suis dicentes [e 1Kb] : Dignum et iustum est nos tibi hic et ubique gratias agere, Domine sancte omnipotens Deus: neque est alius, per quem ad te aditum habere, precem  [3 1Kb] facere, sacrificationem [4 1Kb] tibi offerre possimus, nisi per quem tu nobis misisti, et cetera. Item: Dignum et iustum est, equum et iustum est, nos tibi super omnia gratias agere, Domine sancte pater omnipotens eterne Deus, qui incomparabili tue bonitatis honestate lucem [5 1Kb] in tenebris fulgere dignatus es, mittens nobis Iesum Christum suspitatorem [6 1Kb] animarum nostrarum, qui nostre salutis causa humiliando se ad mortem [7 1Kb] usque subiecit, ut nos ei quam [8 1Kb] Adam amiserat immortalitati [9 1Kb] restitutos, efficeret [10 1Kb] sibi heredes et filios: cuius benignitati [11 1Kb] agere gratias, tue tante magnanimitati [12 1Kb] quibusque [13 1Kb] laudibus nec sufficere possumus, petentes de tua magna et flexibili pietate accepto ferre sacrificium istud, quod tibi offerimus stantes [14 1Kb] ante conspectum tue diuine pietatis, per Iesum  Christum Dominum et Deum nostrum, per quem petimus et rogamus. Nullo modo preponunt.



FRAGMENTUM uIII.

. . . Patrem et Filium, hoc est inter lumen natum et inter lumen non natum. Nos uero Christiani, quibus impositum est falsum nomen Arianos [f 1Kb] , sic credimus et honorificamus, ut supra scriptum est: quia Deus Pater omnipotens ipsum Filium ante omnia [g 1Kb] uoluit esse, et est et permanet: et quia Deus Pater omnia et nos creauit per Filium, quia pater iussit Filio, et statim Filius fecit: regimur a Patre per Filium, quia pater iussit Filio, et Filius regit nos. Pater dedit legem Moysi per Filium, prophetas instruxit per Filium, quia Pater iussit Filio, et legem dedit et prophetas instruxit: redemit nos Pater, et remisit nobis peccata per Filium, quia Filius iussu Patris et redemit nos et remisit nobis peccata: dedit nobis Pater Spiritum sanctum per Filium, quia Pater iussit Filio, et statim Filius dedit nobis Spiritum  sanctum: exaudiuit [1 1Kb] nos Pater et miseretur per Filium, quia genua et ceruicem flectimus Patri per Filium: suscitauit Pater templum Filii sui per Filium, quia Pater iussit Filio ut susciperet corpus, deponeret, iterum reciperet tertia die et rediret ad Patrem. Suscitaturus est Pater omnes mortuos per Filium, quia Pater iussurus est Filio ut suscitet omnes mortuos: iudicaturus est Pater omnes uiuos et mortuos per Filium, hoc est bonos et malos, iustos et iniustos, quia Pater iussurus est Filio ut suscitet omnes mortuos, et iudicet [2 1Kb] uiuos et mortuos, hoc est bonos et malos, iustos et iniustos: daturus est Deus Pater iustis uitam eternam, iniustis penam perpetuam per Filium, quia Filius iussu Patris dabit uitam eternam iustis, penam perpetuam iniustis. Et  ideo nos Ecclesia Dei sancta et Christi eius omnes primitias Patri damus, sequentias uero Filio; sicut etiam Paulus apostolus hec omnia breuiter definiuit dicens: Etsi sunt dii aut domini siue in celo siue in terra, nobis unus est Deus pater, ex quo omnia, et nos ex ipso: et Dominus iehsu, per quem omnia, et nos per ipsum [a 1Kb] . Nam de his, qui se dicunt orthodoxos esse, qui Filium per omnia et in omnibus cequant [3 1Kb] Deo patri, et Spiritum sanctum per . . . . . . .



FRAGMENTUM IX.

. . . ria nos infamant. Sed Macedoniani post hec omnia corrigunt se, et dicunt: Filium similem per omnia et in omnibus Deo Patri esse dicimus [b 142Kb] : his, autem qui dicunt esse differentiam inter lumen natum et inter lumen non natum, non communicamus,  quia nullam differentiam esse inter Deum natum et inter Deum non natum dicimus: equalis [4 1Kb] honore, equales uirtute Soziphanes [c 1Kb] princeps eorum scripsit. Ob hoc etiam coguntur a nobis, ut ostendant nobis si scripta sunt de Patre ea que scripta sunt de Filio [d 1Kb] : dicant et ostendant de Scripturis si Pater a Filio ante secula natus sit, et omnia iusso [5 1Kb] Filii Pater fecerit, omnia et regat: aut si Deus Pater omnipotens minister nuntius et sacerdos sit Filii sui: aut  si iussu Filii Pater corpus ex uirgine accepit deposuit, et recepit: aut si Deus Pater rogauit Filium, et accepit Spiritum sanctum, et dedit, donauit, misit Spiritum sanctum Apostolis: aut si iubente Filio suscitaturus est Pater omnes mortuos, et iudicaturus est uiuos et mortuos, hoc est bonos et malos, iustos et iniustos. Scriptum est in Euangelio: Sic enim dilexit Deus hunc mundum, ut Filium suum unicum mitteret, ut det animam suam pro seculi uita [6 1Kb] ; ut omnis qui crediderit in eum, non pereat, sed habeat uitam eternam. Nec enim misit Deus Filium suum in hunc mundum ut iudicet mundum, sed ut saluetur mundus per eum. Item in Euangelio: Pater diligit Filium, et omnia dedit in manus eius. Item in Euangelio: Sicut enim Pater habet uitam in semetipso, sic dedit et Filio uitam  habere in semetipsum, et potestatem dedit ei iudicium faciendi. Item in Euangelio: Quia discendi [7 1Kb] de celo, non ut faciam uoluntatem meam, sed uoluntatem eius, qui me misit, Patris [e 1Kb] : Hec est autem uoluntas eius, ut omne quod dedit mihi Pater, non perdam nichil ex eo, sed resuscitem [8 1Kb] nouissima die. Item in Euangelio: Hec est enim uoluntas Patris mei, qui me misit, ut omnis qui uidet Filium, et credit in eum, habeat uitam eternam: et resuscitabo ego eum . . . . . . .



FRAGMENTUM X.

. . . . . . . Deus Filium suum mittens in similitudinem carnis peccati, et de peccato damnauit peccatum. Item Paulus apostolus: Ad [9 1Kb] ubi uenit plenitudo temporis, misit Deus Filium suum factum per mulierem. Et alia millia talia Scriptura diuina nobis  tradidit. Ostendant nobis [f 1Kb] ergo Macedoniani, dicunt Filium per omnia et in omnibus equalem esse Deo Patri, et hi etiam qui se dicunt esse orthodoxos, qui non solum Filium cequant Patri, sed etiam Spiritum sanctum per omnia et in omnibus cequant Patri et Filio, si alicubi scriptum est: Sic enim dilexit Deus hunc mundum, ut Patrem suum mitteret [g 1Kb] , ut det animam suam pro seculi uita [10 1Kb] ut omnis [11 1Kb] , qui crediderit in eum, non pereat, sed habeat  uitam eternam: non enim misit Filius Patrem suum, ut iudicet mundum, sed ut saluetur mundus per eum. Ostendant nobis scriptum esse: Confiteor tibi, Fili, domine celi et terre, quia abscondisti hec a sapientibus et prudentibus et reuelasti ea paruulis. Ita, Fili, quia sic placuit bona uoluntas tua ante te. Legant si nobis scriptum est: Filius diligit Patrem, et omnia dedit in manus eius. Probent nobis, scriptum est: Sicut enim Filius habet uitam in semetipsum, sic dedit Patri suo habere uitam in semetipsum: et potestatem dedit ei iudicium faciendi. Aut si poterint ostendere scriptum, Quia discendi [1 1Kb] de celo, non ut faciam uoluntatem meam, sed uoluntatem eius qui me misit filii mei: hec est enim uoluntas eius, ut omne [2 1Kb] quod dedit mihi filius, non perdam  nichil ex eo, sed resuscitem eum in nouissima die. Item legant nobis: Omnis [3 1Kb] qui audit Filium et didicit, uenit ad me; non quia Filium uidit quisquam, nisi qui est ex ipso, hic uidit Filium. Ostendant nobis, scriptum est: Mea doctrina non est mea, sed eius, qui me misit, Filii mei. Aut probent nobis scriptum esse: Propterea Filius meus diligit me, quia pono animam meam, et iterum sumam illam. Nemo tollit illam a me, sed ego ponam eam a memetipso: potestatem habeo ponendi eam, et potestatem habeo sumendi eam; hoc enim preceptum a filio . . .



FRAGMENTUM XI.

. . . . . . . . . Item in psalmo: Beati qui habitant in domum tuam [4 1Kb] ! in secula seculoram laudabunt te. Item in Euangelio: Ut [5 1Kb] omnis qui crediderit  in eum, non pereat, sed habeat uitam eternam. Sic enim dilexit Deus hunc mundum, ut Filium suum unicum mitteret; ut omnis qui crediderit in eum, non pereat, sed habeat uitam eternam. Item in Euangelio: Qui unico credit Filio, habet uitam eternam: qui non credit Filio, non uidebit uitam, sed ira Dei manebit super eum. Item in Euangelio: Respondit iehsu et dixit ei: Omnis qui bibet de aqua hac, sitiet iterum: qui autem biberit de aqua, quam [6 1Kb] ego dabo ei, non sitiet in [7 1Kb] eterno; sed erit et fons aque salientis in uitam eternam. Item in Euangelio: Qui metet, mercedem accipit; et qui congeret, fructum in uitam eternam. Item in Euangelio: Amen, amen dico uobis, quoniam qui uerbum meum audit, et credit ei qui me misit, habet uitam eternam; et iudicium [8 1Kb] non ueniet, sed transiet  de morte in uitam. Item in Euangelio: Dicit ergo iehsu,  Amen, amen dico uobis, non Moyses dedit uobis panem de celo; sed Pater meus dat uobis panem de celo illum uerum. Ille est enim panis qui discendit [9 1Kb] de celo, et uitam dat huic mundo. Dixerunt ergo ad eum; Domine, da nobis hunc panem. Et dixit eis iehsu: ego sum panis uite; qui uenit ad me, non esuriet; et qui credit in me, non sitiet umquam.

Item in euangelio: Hec est autem uoluntas Patris mei qui me misit, ut omnis qui uidit filium et credit in eum, habeat uitam eternam; et ego resuscitabo eum in nouissima die. Item in Euangelio: Amen, amen dico uobis, qui credit in me habet uitam eternam. Item in Euangelio: Ego sum panis uiuus, qui discendi [10 1Kb] de celo, ut si quis manducauerit ex hoc pane, uiuat in eternum. Item in Euangelio: Qui manducat hunc panem, uiuit  in eternum. Item in Euangelio: Qui manducat meam carnem et bibet [11 1Kb] meum sanguinem, habet uitam eternam. Item in Euangelio: Qui sunt ex omnibus [12 1Kb] meis . . .



FRAGMENTUM XII.

. . . . . Tollite portas principes uestri; et eleuamini porte eternales, et introiuit [13 1Kb] rex glorie. Quis est iste rex glorie? dominus fortis et potens, dominus potens in prelio. Tollite portas principes uestri, et eleuamini porte eternales, et introiuit rex glorie. Quis est iste rex glorie? dominus uirtutum, ipse est rex glorie. Item Paulus apostolus: imitatores mei estote, fratres, et conspicite eos qui ita ambulant: quos sepe dicebam uobis, et nunc etiam flens dico, inimicos crucis Christi: quorum finis erit interitus; quorum Deus uenter, et gloria in confusionem ipsorum: qui terrena sapiunt:  nostra uero conuersatio in celis est; unde et salutarem exspectamus dominum nostrum Iesum Christum, qui transfigurauit [14 1Kb] corpus humilitatis nostre [15 1Kb] conformatum corpori [16 1Kb] glorie sue, secundum operationem, ita ut possit illi subiicere omnia. Item in Euangelio: Cum uenerit Filius hominis in maiestate sua, et omnes angeli cum eo, tunc congregabuntur omnes gentes ante eum; et segregauit eos, quemadmodum pastor segregat oues ab [17 1Kb] hedis [18 1Kb] ; et statuet eos ad dexteram suam, hedos autem ad sinistram. Tunc dici rex eis qui ad dexteram sunt, uenite benedicti Patris mei; percipite regnum paratum uobis ab origine mundi. Esuriui enim, et cibastis [19 1Kb] me; sitiui [20 1Kb] , et potum dedistis mihi; nudus fui, et cooperuistis [21 1Kb] me; infirmus fui, et uisitastis me; in carcere fui, et uenistis ad me. Tunc respondebunt  dicentis [22 1Kb] : Domine, quando te uidimus esurientem,  et cibauimus? uel sitientem, et potum dedimus? aut quando te uidimus hospitem, et collegimus te? aut nudum, et cooperuimus te? aut quando te uidimus infirmum, et uisitauimus te? aut in carcere, et uenimus ad te? Quibus respondit rex dicit [1 1Kb] : Amen dico uobis, quamdiu fecistis uni ex his fratribus minimis, mihi fecistis. Tunc dicit his qui ad sinistram [2 1Kb] sunt: Recedite a me, maledicti, in ignem eternum, quem parauit Pater meus diabolo et angelis eius. Esuriui enim, et non dedistis mihi manducare; sitiui, et non dedistis mihi potum; hospes eram, et non recepistis; nudus fui, et non uestistis me; infirmus fui, et non me uisitastis; in carcere fui, et non uenistis ad me. Tunc respondebunt . . . . .



FRAGMENTUM XIII.

 . . . . . admodum qui in principio Euangelii uerbum Deus esse predicatur apud Deum. Propter hec que superius antedicta sunt, et quando piis pium sensum propter eum tradidit, tunc procedens modicum, dicit: Et uerbum caro factum [3 1Kb] est, et habitauit in nobis, et uidimus gloriam eius, gloriam tamquam unici a Patre, plenum glorie et ueritatis. Ipsum igitur uerbum Deum, ut non estimes hunc innatum Filium unigenitum Dei, certissime et manifestissime ostendit Spiritus sanctus per beatissimum Ioannem, simul et modum humanitatis manifestissime adnuntians, obstruit os eorum qui dicunt eum animam cum corpore assumpsisse [a 2Kb] . Ait: »Et uerbum caro factum est, et habitauit in nouis [4 1Kb] :« hoc est carnem induit, non quia immutauit ipse uerbum Deus in  naturam [5 1Kb] carnis, sed carnem suscepit et habitauit in nobis, hoc est in carne nostra, et in ipsa passus est impassibilis uerbum Deus; et corruptelam sustinuit incorruptibilis Deus, ut nos ad incorruptibilitatem commutet. Non autem dealitas ipsius uerbi  mortua, aut corruptionem sustinuit; sed separatio paulisper a corpore dealitatis, corruptio eius corporis cognoscitur. uerbum autem Deus nichil passus est, nisi iniuriam tantummodo propter nos. Si enim morientibus nobis nostre anime non moriantur, sed recessio animi a corpore corruptela hominis [6 1Kb] nostri fit, multo magis dealitas unigeniti Dei non moritur; sed quando uoluit, nutu Patris ultro mortuus est; hoc est a corpore recessit, et separatio eius mors eius dicitur [b 1Kb] [7 1Kb] . Post tertiam autem diem resumpsit iterum paterna uoluntate corpus; et resuscitauit eum [8 1Kb] ad incorruptionem; et ascendit cum eo super celos; et habet eum gloriosum templum sanctum uiuum; et in ipso corpore, in quo saluauit genus humanum, in ipso in dextera uirtutis Dei adoratur  ab [9 1Kb] omnibus. Eorum igitur certam notitiam disce a beatissimo et primo martyre dealitatis Christi Stephano dicente: uideo, inquit [10 1Kb] , celos apertos, et Filium hominis stantem ad dexteram uirtutis Dei. Filium hominis corpus quod . . . . .



FRAGMENTUM XIu.

. . . . . ministerii ad edificationem corporis Christi, uidentibus discipulis ascendit. Ascendit autem cum corpore ad suum Patrem, ubi erat antea; et munus acceptabile obtulit Patri nostrum corpus; et recipiens ad dexteram sedem suam; uenturus inde iterum cum gloria et uirtute iudicare uiuos et mortuos, et reddere unicuique secundum opera eius. Misit nutu Patris Spiritum sanctum discipulis suis, sicuti promisit dicens: Si ascendo ad Patrem, mitto uobis Spiritum  ueritatis. Set [11 1Kb] hunc Spiritum oportet nos necessarie [12 1Kb] confiteri, qui sumus ueritatis defensores, tertium post Patrem et Filium natura [c 1Kb] et ordine, et eumdem in natura et dignitatem [13 1Kb] possidentem. Hic est primum et maius Patris per Filium opus [d 1Kb] , creatum  per Filium [a 1Kb] , natura sanctum, sanctificantem possidens [1 1Kb] uirtutem, ut sanctificet simpliciter credentes in Patrem per Filium Dominum et Deum nostrum Iesum Christum: et ut doceat et commoneat et illuminet animas eorum, et diuidat gratias, et ad scientiam ueritatis omnes ducat et adducat ad Filium. Hic Spiritus sanctus non Deus [b 1Kb] neque Dominus [c 1Kb] , non creator neque factor [d 1Kb] , non colendus neque adorandus [e 1Kb] , per diuinas annuntiatus agnoscitur Scripturas; sed Spiritus sanctus, qui que [2 1Kb] facta sint, per Filium sanctificat, et illuminat, et consolatur, et interpellat gemitibus inenarrabilibus pro nobis; et adiuuat infirmitatem orationis nostre, et adducit ad Filium Dei perducendos ad Patrem. In isto Spiritu et angeli adorant Filium, et arcangeli [3 1Kb] et omnes  inuisibilium et celestium nature [4 1Kb] in isto adorant Filium, et per Filium, Patrem: et in ipso Spiritu [5 1Kb] sanctificate [6 1Kb] omnes rationabiles creature accedent [7 1Kb] ad Filium Dei, et per ipsum glorificant Patrem: et ipse Spiritus sanctus ante omnia et pro omnibus et super omnia et cum omnibus Filium adorat ipse solus [f 1Kb] sine mediatore, per quem factus est ante omnia: sicuti et Filius ante omnia et pro omnibus, et cum omnibus, et super omnia Patrem adorat, et gratias agit sine mediatore, solus condigne [8 1Kb] , qui genuit illum ante omnia. Et sicuti Filius a semet ipso facit nichil, sed . . . . . .



FRAGMENTUM Xu.

. . . . . et regantur, non uiuet in eternum, sed potius damnabitur in metallum ignis eterni. Hoc etiam  tenore credimus solum Deum Patrem [g 1Kb] omnipotentem omnia creasse et regere uniuersa: legem tradidit, Spiritum sanctum dedit et dat semper sanctis, prophetas instruxit: templum, quod Filius sumpsit de  Maria uirgine et in cruce dimisit, Pater suscitauit: mundum sibi reconciliauit, peccata dimisit et dimittit [9 1Kb] quotidie, omnes mortuos resuscitaturus, et omnes uiuos et mortuos iudicaturus, bonis et fidelibus requiem et gloriam eternam daturus, malos et perfidos in gehennam [10 1Kb] missurus: primum quia ipsum Filium sciens, potens, uolens ante omnia creauit, fundauit, genuit, fecit [h 1Kb] , secundum quod ipse Deus Pater omnipotens uoluit, definiuit, iussit Filio, ut per ipsum omnia creata, facta, fundata, nata, substiterunt et reguntur iussu Patris: per Filium legem tradidit: Filius Spiritum sanctum dedit et dat semper sanctis: prophetas instruxit: templum suum, quod sumpsit ex Maria uirgine et in cruce dimisit, ipse Filius suscitauit: mundum Patri suo et sibi reconciliauit:  peccata dimisit et dimittit quotidie, omnes mortuos suscitaturus et iudicaturus omnes uiuos et mortuos: bonis et fidelibus requiem et gloriam eternam daturus: malos et perfidos in gehennam missurus. Unum autem imperium et unam potestatem sic dicimus esse, quia secundum Patris imperium Filius omnia perficit: sed et Spiritui sancto, angelis et hominibus ea imperat Filius facere secundum quod Pater uult et iubet Filio, ut Filius imperet ceteris omnibus. Eos autem, qui dicunt, quotiens Scriptura diuina [11 1Kb] Iesum Christum commemorat, hominem tantummodo significat, corpus et animam non Deum, et ex eo esse Iesum Christum ex eo quod de Maria natus est, antea non fuisse, sicut Photinus et antecessores eius asseruerunt, a communione  nostra alienos habemus: Unum autem Deum et Patrem omnium sic dicimus et credimus, ut istum Spiritum sanctum, quem tertio loco a Patre post Filium in symbolo et in baptismo tradimus; non  esse Deum creatorem [a 127Kb] dicimus, quia nichil ab illo et per illum creatum est; quia omnia a Patre per Filium creata sunt; neque ipsum regere . . . . .



FRAGMENTUM XuI.

. . . . . prouisor omnium, iudex et dispensator, Deus quia omnia creauit et construxit: qui fecit omnia ex nichilo. Iterum idem ipse Athanasius antiquorum profert memoriam ac Dionysi episcopi, ut ostendat ante esse Patrem, quam Filius generaretur [b 1Kb] , dicens: Ita Pater quidem, Pater et non Filius; non quia factus est, sed quia est; non ex aliquo, sed in se permanens: Filius autem et non Pater, non quia erat, sed quia factus est; non de se, sed ex eo, qui eum fecit, Filii dignitatem sortitus est [c 1Kb] . Deinde ipse Athanasius: »Non enim se erigit Filius contra Patrem,  neque putat paria esse cum Deo [d 1Kb] : cedit autem Patri suo, et fatetur; docens omnes quia Pater maior [e 1Kb] : maior autem non uastitate neque magnitudine [1 1Kb] [f 1Kb] , que quidem corporum propria sunt, sed perpetuitate [g 1Kb] et inenarrabili eius paterna ac generandi uirtute [2 1Kb] : ut quia ipse quidem sempiternus est, et in se plenitudinem habens, et a nullo uitam habens.« Similiter etiam Bithenus episcopus [h 1Kb] et cognitus [3 1Kb] ad Papam [i 1Kb] : »Ergo Filium genitum dicimus: Filius autem ingenitus numquam fieri potest. Solum autem Patrem scientes ingenitum de sanctis Scripturis: ueneramur autem Filium, quia [4 1Kb] apud nos certum est hanc eius gloriam ad Patrem ascendere.« Et post pauca idem: »Cum ergo maiorem  se Pater [5 1Kb] ostendat certum esse quia non solum operationem [6 1Kb] creature, sed quia ingenitus est.« Similiter idem ipse in alia epistola: »De Patre autem et Filii diceris sicut scis superna baculum est ambulare [7 1Kb] .« Ergo uere primum deprecamur Dominum, ut ueniam mihi tribuat propter necessitatem; et ita de his incipiam, non de plurimis questionibus, neque per circuitum, sed per compendium.



FRAGMENTUM XuII.

» . . . . . [i 1Kb] significatione ignis, in se ignem habens, et in igni ignis manens. Nam cum sit in eo splendor lumine [8 1Kb] nature, calor uirtus urendi, mobilitas estuandi, totum [9 1Kb] tamen ignis est, et hec uniuersa  una natura est.« Item Hilari: »Omnium ergo suorum quis [10 1Kb] Pater esto.« Item Hilari [k 1Kb] : »Quero utrum alterius generis Deus sit, qui in forma Dei Deus maneat, et secundum consignatas consignantesque species in signaculis cernimus cum impresso plumbo ferrum et gemma cere specie uel concaue [11 1Kb] in se imago signata.« Item Hilari [l 1Kb] : »Quero itaque nunc, utrum diuisio ac separatio sit, cum ignis ex igne est; numquid absciditur natura? aut non sequitur natura, ne sit cum accenso lumine ex lumine?« Utile existimauimus hec pro Patre exerere comparationis exempla: nec mentiri [12 1Kb] de professione sua existimaretur, cum diuine professionis intelligentiam et [13 1Kb] aliqua naturalia creaturarum exempla  prestarent [1 1Kb] : »Sed quia simpliciorum fidem [2 1Kb] furor hereticus turbaret, ut id de Deo credi non oporteret [3 1Kb] , quod difficile, nisi per corpoream comparationem [4 1Kb] , possit intelligi; idcirco secundum [5 1Kb] illud Domini dictum, Quod de carne nascitur, caro est; quod autem de Spiritu, spiritus est; quia Deus spiritus est [a 1Kb] , et de Deo natus est.« uanissimus Hilarius circumuenit mentes innocentium; et quod Dominus de baptizatis et de his qui spiritualiter nascuntur dixerat, ille de natiuitate Filii Dei asseruit scriptum esse [b 1Kb] . Sed ipsa lectio necat Hilarium, dicente Scriptura diuina: »Noli mirari, quia dixi tibi, Oportet uos nasci denuo.« uideant ergo et intelligant.



PRIMUS CAPITULUS [6 1Kb] FIDEI CATHOLICAE [c 2Kb] .

 Confitemur, credimus, tenemus, Deum Patrem omnipotentem sine initio [7 1Kb] esse [d 33Kb] innascibilem, impartibilem, inuertibilem, et immutabilem esse, summum, altissimum, incomparabilem et omnium Deum; et quod sciens, potens, uolens, ante omnia secula et tempora, et ante omnia omnino Filium sibi creauit [e 1Kb] , fundauit [f 1Kb] , genuit, fecit: et manet ipse Filius impartibilis, immutabilis, cum Deo Patre in sempiternis seculis sine fine [8 1Kb] . Et quia uolente et definiente, iubente Deo Patre omnipotente, per  Filium unigenitum Deum Spiritum sanctum, cetera omnia celestia et terrestria, uisibilia et inuisibilia, creata, facta, nata, fundata, constituta, fincta [9 1Kb] , condita, substiterunt. Et quod filius in principio, et ante quam descenderet in Maria uirgine [10 1Kb] semper obediens fuit Deo et Patri suo [g 1Kb] . Et quia disponente et definiente Deo Patre [11 1Kb] omnipotente, per Filium omnes prophete dixerunt aspirati, quod ipse Filius uenturus esset mittendus a Deo Patre illuminator et Saluator generis humanis: et quod ex uirgine esset sumpturum templum, id est carnem, ut Filius Dei omnipotentis [12 1Kb] propter carnis assumptionem Filius hominis et homo pronuntiandus esset, id est Filius Dauid, quia ex semine eius carnem accepit. Et quia mittente Deo Patre Filius in hoc mundo [13 1Kb] uenit, ut  per suam doctrinam et passionem [14 1Kb] et mortem crucis, et tertia die resurrectionem [15 1Kb] , et ascensionem in celis [16 1Kb] cum carne [17 1Kb] illuc, unde [18 1Kb] sine carne descenderat: ut per bonum [19 1Kb] baptismi omne [20 1Kb] genus hominum in se integra fide credentium saluaret, quos etiam Ecclesia [21 1Kb] cognominauit. Et hoc docuisse Dominum et Deum nostrum Iesum Christum in terris, secundum quod illi [22 1Kb] Deus Pater iussit in celis. Et summum sacerdotem esse Filium Deo Patri [h 1Kb] , et mediatorem esse inter Deum Patrem  omnipotentem et omnem creaturam: et ipsum esse, per quem reconciliati sumus Deo Patri. Credimus etiam quod Filius postulat a Patre suo: petit etiam et rogat pro omnibus sanctis et penitentibus: et quod gratias egit agit [1 1Kb] Filius Deo et Patri suo: et quod omnium orationes siue gratiarum actiones Deo et Patri per Filium offeruntur: et quod iubente Deo Patre, Filius eius ad dexteram suam sedeat [a 1Kb] , et interpellat Patrem suum pro nobis: et omnia omnino Deum Patrem Filio subiecisse credimus. Et si omnia Deus Pater Filio subiecit, et Spiritum sanctum subiecit [b 1Kb] . Si autem Spiritus sanctus Filio non est subiectus, non omnia Deus Pater omnipotens Filio suo subiecit. Sed et illud quod scriptum est: Pater Filio subiecit; diligit Filium, et omnia dedit  in manus eius; et omnia mihi tradita sunt a Patre meo; sic credimus esse: in quo Pater genuit Filium, dixit ei, scito te creaturum omnia, recturum, et omnibus dominaturum, ut ego uoluero, definiuero, iussero tibi. Sed et Filius libentissime hoc ipsud quod a se neque est neque aliquid facit [c 1Kb] , sed Dei opificium in sua natura claritatis sine dubio ostendit, ministerium suum cum ceteris creatis exhibens, Dei prouidentia hominibus deseruiens, uelut gigans exsultans, currens uiam ab Oriente usque ad Occidentem, nature sue claritatis omnibus portans lumen; ut respiciens ad eum omnis homo rationabilem habens intellectum, gratias agat Deo, qui preparauit huius claritatem ad lucem uite humane. Etenim cum hominem aliquem uideris preparantem lumen nocte sera, numquid  illo [2 1Kb] lumini gratias agis secundum rationem iustitie? Non, sed ei qui preparauit lumen [d 1Kb] . Secundum hanc itaque iustitie rationem, uel naturalem utens intellectum [3 1Kb] , solum opificem huius et largitorem magnificare debes; et ei, qui tibi condonauit huius luminis uisum, gratias agere debebis; ut et tu quemadmodum sol exhibet tibi deseruitionis ministerium, secundum Dei prouidentiam, quorum [4 1Kb] debitor  es, gratiarum actiones largitori tuo reddas, qui solem propter tuum constituens beneficium posuit in celo, ita ut luceat super terra. Ita est itaque quod dictum est: Sole, [5 1Kb] posuit tabernaculum suum; et ipse tamquam sponsus procedens de thalamo suo, exultauit ut gigas ad currendam uiam: a summo celo egressio eius; et occursus eius usque [6 1Kb] ad summum eius; et non est qui se abscondat a calore eius. Tu itaque si permanens in erroris tui [7 1Kb] ignorantia, negas unius Dei esse opificium, hanc que uidetur creaturam [8 1Kb] , et secundum insipientie tue impietatem plurium [9 1Kb] deorum [e 1Kb] , qui non sunt, esse affirmas opus; euidentissime ipsa creatura, aspectu [10 1Kb] nature sue, erroris arguit insipientiam; cum inuicem ordinem custodiens, et temporum propria obseruans, et se [11 1Kb] inuicem  succedens, et tamquam ex unanimitate, secundum unius Dei prouidentiam [12 1Kb] , usum ministerii sui hominibus exhibens. Manifestum est itaque quia qui creauit celum, ipse creauit et luminaria in celo; ipse quoque et terram creauit, et uniuersa que sunt super terram. Huius autem indicium euidentissimum hoc est, quod ea que . . . . .



FRAGMENTUM XuIII.

». . . Natiuitas eius ante eterna tempora est. Si aliquid in rebus est, quod anteuenit eternitatem, erit aliquid profecto quod sensum eternitatis excedat. Tua enim res est, et unigenitus tuus est: non portio, non protensio, non secundum efficientiarum opinionem nomen aliquod inane; sed Filius, Filius ex te Deo Patre, Deus uerus, et a te in nature tue unitate genitus;  post te ita confitendus, ut tecum: quia eterne originis sue auctor eternus es. Num dum ex te est, secundus a te est, dum uero tuus est, non [f 1Kb] es separandus ab eo: quia nec sine tuo [13 1Kb] confitendus es aliquando; ne aut imperfectus sine generatione, aut superfluus post generationem [14 1Kb] arguaris«. Item Phebadi aquitane socio [15 1Kb] Hilari. » [g 1Kb] Qui ergo probauerit sine uerbo, sine ratione, sine sapientia,  sine uirtute, sine spiritu, aliquando Patrem fuisse, his probauit Filium cum Patre et in Patre ante omne principium non fuisse. Et tamen nescio, si his uirtutibus carens, possit Deus dici. Non modo enim Deus, qui in sua sempiternitate perfectus est, sed ne creatura quidem illa secundum genus suum inconsummata constauit [1 1Kb] . Non potest quid esse, si non sit; non autem erit, si illi defuerit quod esse debebit. Totum igitur defuit Patri, si aliquid defuit. Totum defuit autem, si Filius suus, hoc est uirtutum suarum plenitudo, initium non caret [2 1Kb] . Et necesse est hanc opinionem in alterutram blasphemie partem profane [3 1Kb] sacrilega definitione transire. Aut enim Pater credendus est cum Filio suo initium fuisse sortitum, quia sine Filio suo, hoc est sine  uirtutibus fuisse non potuit; etenim [4 1Kb] huic illorum initio nescio quis tertius Deus: aut si solus Pater sine initio dicitur, utique [5 1Kb] ad Filii generationem imperfectus fuisse dicendus est. Imperfectus enim, si ceperit habere quod ante non habebat, et habere tamen debuit. Denique habere uoluit [6 1Kb] semper, qui semper debuit esse perfectus; quia non accipit augmentum quidquid occupauit totum.« Item Ambrosius [a 1Kb] quemadmodum confirmauit suprascripta Hilari et Phebadi. »Dicit aliquis, quomodo generatus est Filius? quasi sempiternus, quasi uerbum, quasi sapientia, quasi splendor lucis eterne [b 1Kb] : quia splendor operatur, ut nascitur. Apostoli istud exemplum est, non [7 1Kb] meum. Noli ergo credere quod iuerit uel momentum aliquod quod fuerit sine sapientia Deus,  aut sine splendore lux.« Item Ambrosius [c 1Kb] : »Accipe aliut quod clareat; Filium sempiternum Apostolus dixit, quod sempiterna eius uirtus sit atque diuinitas.« Item Phebadius [d 1Kb] : »Hic blasphemie estus, hic [8 1Kb] totus [9 1Kb] sacrilegus dolor, quod in Patre et Filio recipitur Deus unus.« Item Phebadius: »Pater Deus et Filius Deus, Spiritus sanctus Deus, et hec omnia unus Deus.«



FRAGMENTUM XIX.

. . . . . . . . tre et exterminabitur malum a uobis. Item in  Deuteronomium [10 1Kb] : Describet sibi Deuteronomium istum [11 1Kb] in libro leuitis [12 1Kb] et sacerdotibus, ut sit cum eo; et leget eum omnes dies uite sue, ut discat metuere Dominum Deum suum, et obseruare omnia precepta eius, et iustitias has facere, ut non exaltetur cor eius a fratribus suis; sed non transgredietur a preceptis dextra uel sinistra, ut sit longeuus in principatu suo ipse et Filius [13 1Kb] . Item in Deuteronomium: Et non solis uobis ego dispono Testamentum hoc et maledicta, sed et his qui comitantur uobiscum hodie in conspectu Domini Dei uestri, ut his qui non uobiscum hodie. Item in Deuteronomium: Et dicent omnes gentes terre, quare fecit Dominus sic terre huic? que est hec ira furoris ingens? Et dicent, propter quod dereliquerunt Testamentum Domini Dei patrum suorum, quod disposuit  patribus ipsorum, cum eduxit illos de terra Aegypti. Et euntes seruierunt diis alienis, et adorauerunt eos quos non nouerant, et non permanserunt ad Dominum Deum suum. Et iratus furorem [14 1Kb] Dominus super terram illam, induxit super eam secundum omnia maledicta Testamenti, que scripta sunt in hoc libro. Et abstulit eos Dominus a terra eorum in furore et ira et exacerbatione magna nimis: et proiecit eos in terram aliam; et cetera. Hoc ius diuinum, has Scripturas sanctas defendit Constantinus senior dicens [e 1Kb] : »Licet me sublimissimum atque omnium dominum me sentiam, mortalem me esse cognosco, et quandoque huius regni gloriam relicturum [15 1Kb] intelligo.« Querenda igitur fama eterna, ac [16 1Kb] sublimia illa que ab eterno Domino et a sublimi Deo descendunt [17 1Kb] ; que diuine  legis [18 1Kb] promittunt: quod sacra Filii Dei pollicentur; que post huius uite decursum ab ipso Filio Dei sponsore exhibentur. Breuis igitur huius temporis gloria deponatur, ut per fidem sine fide possideatur, quo [19 1Kb] ipse secundum sacram Dei legem post uinculi mortem daturam [20 1Kb] immortalitatem post breuissimam uitam sine fine polliceri [21 1Kb] ; et cetera. Hoc ius diuinum, has Scripturas sanctas defendit Constantius scribens ad sanc [f 1Kb] . . . . . . . . . .



FRAGMENTUM XX.


. . . . . . . . . . . . [a 1Kb] prophetas Dei. Et cum audissent pseudoprophetas qui erant cum Ochusia [1 1Kb] filium Achab, qui fuerat doctor eorum Gamarias [2 1Kb] de monte Ephrem, et ipse fuit frater Sedecie, suasit Ochodiam regem Gomorre et occidit Micheam. Et cognouit Bechira, et uidit locum Esaie et prophetarum qui cum illo erant; ipse enim habitabat in Beclem; et abiit Hierosolymam, et coniuncti sunt et ipsi Asamar. Et factum est cum uenisset Salmanassar rex Assyriorum, et accepisset Samariam, et abduxisset nomen. . . . . . . . . . . . . . dixit . . . . . . . bus in carcerem, et perduxisset eos in montem Medor. . . . . . . . . . . . . . . ad flumen Gozan, Bechira fuit iuuenior, et fugit et peruenit Hierosolymam in  diebus Ezecie regis Iude: non ambulabat in. . . . . . . . . . Samarie patris sui, quoniam timebat Ezeciam. Et inuentus est in tempore Ezecie loquens uerba iniustitie in Hierusalem, et s. . . . . . . . . . . . . . . . . a pueris. . . . . . . . . . . . in regione Beclem. Et contempsit Bechira Esaiam et prophetas qui cum eo erant dicens, quoniam Esaias et prophete, qui cum illo sunt, prophetabant in Hierusalem. . . . . a ciuitatis Iudee, quoniam deseruntur, et in filios Iudee et bon. . . . . . . . . quoniam captiui ducuntur. Et inde, domine rex quoniam galea grec. . . . . . . per ferrum deduceris: ipsi prophetauerunt in Israhel et in Iuda et in Hierusalem: et ipse Esaias dixit se plus quam Moysen prophetare. Dixit enim Moyses quoniam homo non potest uidere Deum;  dixit autem Esaias uidi Deum, et ecce uiuo. Tu, rex, intellige quoniam mendax est: et ecce Hierusalem Sodomam dixit, et principes eius et Iudee et Hierusalem populum Gomorre nominabit [3 1Kb] . Et cum in multis detraxit Esaie et prophetis, et supersedit Beliac in corde Manasse, et corda principum Iude et Beniamin et spadonum et consiliariorum [4 1Kb] regis. Et placuerunt eis sermones Bechire, et mandauit rex, et apprehenderunt Esaiam. Fuit enim Beliac bilem habens in Esaiam propter quod in se ostenderit Samel, et quoniam ipse nuntiauit aduentum Dilectissimi de septimo celo et Transfigurati; quem eius et discensum et formam in qua transfiguraretur esse  hominis, et persecutionem quam passurus est, et contumeliam quam. . . . . . . . . .



FRAGMENTUM XXI.

. . . . . . . . . . . . . . filios uoci Michee et reliquis prophetis, dicens in eo, in quo prophetiam meam audistis: uidi angelum gloriosum non secundum gloriam angelorum, quos ego semper uidebam, sed claritatem magnam et sanctam habentem, quam ego claritatem exponere non possum. Et accessit et tenuit manum meam, et dixit: Et quis es tu, et quod tibi nomen est, et quo me tolles? accepi enim uires loquendi cum eo. Et dixit mihi: Cum te imposuero et ostendero tibi uisionem, propter quod [5 1Kb] ad te missus sum, tunc intelliges qui sim, nomen autem meum non dicam tibi, eo quod  reuertaris in carnem. Cum enim sustuleris te, tunc uidebis. Propter hoc enim missus sum ut ueniam. Simpliciter mihi respondet et ait mihi: Et maius me uidebis. Hilariter simpliciter loquitur tu. . . [et eminent] iorum ipsius maiorum uidebis. Propter hoc enim missus sum a septimo celo, ut [6 1Kb] omnia tibi ostendam. Et sustulit me, et ascendi ego ipse in primum solidamentum, et ibi uidi Samel et fortitudinem eius: et fuit in eo bellum grande, et angeli Satane simul inuidentes; sicut enim susus [7 1Kb] sic et in terra. Et dixi angelo, qui fuit mecum: Quid est bellum hoc, et que inuidia hec? et dixit mihi: Sic est ex qua [8 1Kb] oculum factum [9 1Kb] est, usque nunc est, sic erit bellum quoad usque ueniat quem uisurus est, et emundabit eum. Et postea posuit me super solidamentum; et fuit celum, et uidi ibi sedem in medio,  et ad dexteram eius et ad sinistram angeli erant; angeli ad sinistram [10 1Kb] , qualis [11 1Kb] ad dextram [12 1Kb] : ad dextram enim claritatem magnam [13 1Kb] habuerunt: et laudabant omnes una uoce: et sedes erat in medio, et a sinistra postea benedicebant. Fuit autem uox a sinistro, non sicut nec minus erat illis similis; et rogaui angelum qui me ducebat, et dixi ei: Cui mittunt angeli hymnos [14 1Kb] ? et dixit mihi: Glorie sedentis septimi celi, qui est perpetui seculi, et dilecto eius a quo missus sum ad te. Et imposui me secundum celum, et fuit altitudo celi qualis a celo usque ad terram et ad firmamentum: Et uidi ibi quomodo uideram in primo celo angelos dextros et sinistros et sedes medias. . . . . . . .
[3Kb]




SERMONUM ANTIQUORUM RELIQUIAE EX ALIO PALIMPSESTO BIBLIOTHECAE AMBROSIANAE. *



FRAGMENTUM I. INCIPIT SERMO III a 1Kb]


Dominus noster iehsu Christus ipse est fundamentum, ipse perfectio, ipse angularis. A terra est et a celo: de celo enim descendit Deus, et hominem assumpsit de terra, et sociatus est homini. Ecce de celo, ecce fundamentum, ecce angularem. Hic bene complacuit in hominibus: et his, qui de terra sunt, dedit Spiritum sanctum de celo; ut et superiores et inferiores unam faceret Ecclesiam; hoc est diuinitati humanitatem, diuinitatem humanitati permiscens [b 1Kb] . Cum autem fundamentum audieris, Dominum intellige: ipsum [1 1Kb] enim fundamentum demensus est. Lapides qui super edificantur, parem fundamento debent habere mensuram, ut edificandi [2 1Kb]  usibus conueniens fiat . . . . .



FRAGMENTUM II. EX SERMONE u.

. . . . . quam per speculum intuemur, in eamdem imaginem reformati de gloria in gloriam. Sicut enim aliquis regalia uestimenta, purpuram et diadema et cetera similia inspicit, et uarietatem miratur, subtilitatem, gratiam, pulchritudinem pretiosorum [3 1Kb] lapidum, et insatiabiliter aspiciens delectatur; uel quemadmodum [4 1Kb] . . . . [5 1Kb] aspicit . . . . . uo [6 1Kb] remota et celestem imaginem Christi feruentem habentem [7 1Kb] in nobis et intelligentes pulchritudinem ineffabilis luminis intuentur: quemadmodum reformantur de gloria in gloriam, uarietatem et pulchritudines diuersas, que lingua carnali narrari non possunt, imo nec intellectu comprehenduntur, quanta sint que fiunt in hoc mundo cum sanctis. Ipse enim parabole imagines  quedam sunt: diuina enim ab his qui experti sunt agnoscuntur, et ab his in quibus oportuit ueritate aspiciuntur. Ita igitur debes intelligere aut audire, id est ultra tuam scientiam, ultra sensum; quamdiu res ipsa mysterii gratiam [8 1Kb] in mentem tuam infundat. Etenim [9 1Kb] purpura et regalia uestimenta lucrum nullum nec uitam tribuunt uidentibus, preter id solum quod delectantur aspectu: diuina autem gloria et celestis imaginis pulchritudo uitam prestat eternam, caritatem ueram, cordis puritatem, cibum celestem. Qui igitur hoc intuentur lumen diuinum, in sua corda splendificans, nullis rebus occupantur terrenis; sed prorsus connexi sunt illi pulchritudini. Sicut enim paruulus matrem suam aspiciens in manibus se gestantem, gaudet et letatur, quoniam  uitam lactis sumit ex ea, et in eam aspicit; ita et uerum lumen habentes in se, attendentes ad hoc, requiescunt et gaudent gaudio quod non potest enarrari: ex ipso enim indiscunt [10 1Kb] immortalem escam, et in ipso uiuunt uitam ueram in seculo. Explicit sermo u.



FRAGMENTUM III. INCIPIT SERMO uI.

Quam dispensationem habet Christi aduentus? Primum ut mundam redderet naturam Adam, et hereditatem celestem donaret Spiritus sancti. Magnum igitur beneficium generi dedit humano, redimendo nos de carcere tenebrarum, et demonstrando uiam uite, et ianuam docendo [11 1Kb] qua de uinculis exiretur, cum dicit: Petite et dabitur uobis, pulsate et aperietur uobis. Per hanc enim ianuam liberantur uolentes querere et pulsare, et in ipsa duplicem gratiam  consequentur, quod et anima liberetur grauissimis uinculis mortis atque peccati, et quod semetipsa recipiet, et cogitationes suas, et celestem regem Christum tamquam sponsum secum habitantem [a 1Kb] . . . . . . . .



FRAGMENTUM Iu. INCIPIT HOMILIA [1 1Kb] XXIu.

Interrogatio seniorum quorumdam, si uere in resurrectione omnia membra resurgunt. Responsio. Deo omnia sunt possibilia, et ita promisit: hominis autem infirmitas et cogitatio, quasi impossibile huic apparet [2 1Kb] . Quemadmodum enim de limo terre accipiens, et quasi quamdam aliam construxit naturam, dissimilem a terra; et plurima faciens genera ut . . . . capillos et pellem et ossa et neruos; quemadmodum  autem acus in ignem mittitur, mutat colorem et transfiguratur . . . . quamuis soluatur, tamen stabilis est; ita in resurrectione omnia membra resurgunt, et capilli non disperient, iuxta quod scriptum est, et omnia efficiuntur lucida, et omnia in igne et in lumine tinguntur et transfigurantur: sed non, sicut quidam dicunt, quod soluantur et ignis efficiantur etiam, et non stabit natura. Petrus enim, Petrus est; et Philippus, Philippus: et unusquisque in propria natura et substantia permanet, sicut et in plenitudine Spiritus. Si autem . . . . . .



FRAGMENTUM u. EX HOMILIA XXXIII.

. . . . . . . . . quemadmodum si sit ciuitas deserta aut diruta, et uoluerit quis restaurare eam; prius ea  que remanserant [3 1Kb] uel corruerant, destruet ad purum; et sic incipit ponere fundamenta, et erigere fabricam; et tamen domus necdum est perfecta. Similiter et qui paradisum uoluerit fabricare in locis desertis et abditis, primum incipit mundare, et sepem circumdare, et aquales distinguere; deinde plantare, ut post multum tempus afferat fructus paradisus. Ita et uoluntas hominum preuaricatione exasperata et deserta et spinosa facta est. Dixit enim ei Deus: Spinas et tribulos proferet tibi terra. Oportet igitur, ut quis laboret et opere multo requirat, et ponat fundamentum, donec ueniat in cor eius ignis celestis, et mundet omnes spinas. Tunc demum incipiet sanctificari. Explicit homilia XXXIII.



FRAGMENTUM uI. INCIPIT HOMILIA XXXIu.


Omnes rationabiles creature  integre et simplices a creatore create sunt: que quidam [4 1Kb] ex eis in mala conuerse  sunt per liberi arbitrii uoluntates; et erunt hec [5 1Kb] . uoluntate enim propria auersi [6 1Kb] sunt a sancto et integro cogitatu. Hoc enim intelligimus, quia a fabricatore malum nichil constat esse creatum. Iudicem itaque dicimus Deum mittentem Satanam in ignem. Sunt enim quidam hereticorum dicentium [7 1Kb] esse materias sine initio [8 1Kb] , et materie radicem, et uirtutem radicis unius esse uirtutis. Aduersus hec habes rationabilem responsionem . . . . . .



FRAGMENTUM uII. EX HOMILIIS INCERTIS.

. . . . . . . . . . . . Oleum letitie pre consortibus tuis, et multam ac uariam escam spiritalem et celestem, incorruptam, glorificam, et uestem celestis luminis . . . . in his enim uita, non in corpore. Qui autem remanserit  in propria natura . . . . . . . . corrumpetur et morietur . . . . . . . . Anima quando in sola propria natura remanserit, et non participauerit diuine nature, id est gratie, morte eterna morietur in penis, quia digna non est effecta eterne uite particeps esse. Sicut enim infirmantis corpus cum escam non poterit accipere uel potum, desperantes [9 1Kb] de eo plangent eum omnes proximi uel karissimi amici uel dilecti eius . . . . . . . . ascendet enim super te celestis agitator, et fiet anima tua tota oculus, et tota lumen. Et si cibum sumpsit spiritalem, si uite potum [10 1Kb] potata es, et si indumentum ineffabilis luminis induta es, ut possis aduersus machinamenta resistere diaboli: si interior homo his omnibus per probationem confirmatus est; aut si uita uiuet eterna, in Domino requiescens.  Si autem hec omnia non recepisti nec possides, non in ueritate contristari debes [11 1Kb] , quod tantarum non sis particeps diuitiarum, et tantam necdum acceperis uitam? Itaque dolorem paupertatis tue habeto et inopie, eo quod in propria peccatorum tuorum adhuc remanseris inopia. Si ergo quis habens dolorem propter inopiam propriam, et nondum satiatus, in securitate ambulat, qui autem dolorem habet, deprecatur petens Dominum, uelocius percipiet redemptionem et celestes diuitias; secundum quod Dominus dicebat de iudice [12 1Kb] iniquitatis. De uidua sermo narrans edocuit . . . . . . . . .



FRAGMENTUM uIII.

. . . . . . . . fissam enim habentes ungulam et rumigantia [13 1Kb] animalia [comedenda] esse lex precepit  . Hoc est enim necessarium, duplicem se intelligere hominem, contradicentem et non concordantem coinhabitanti peccato. Oportet autem animam separari cum cogitationibus suis, et diiudicare per uerbum et segregari a communicatione peccati:  et tunc Deus inuersa [1 1Kb] te discernit, et separat animam a malis spiritibus, qui sunt cogitationum radices. Sicut enim agricola utiliter terre agens curam, primum renouat eam et mundat spinis et tribulis; et tunc semina mittit, ut opportune fructus restituat; ita oportet placere Deo uolentem, et semen gratie sperantem recipere, mundare et renouare, et omni uirtute ornare ex se, ipsam terram cordis sui, ut semen spiritus cadens in corde bone terre, fructum sancti Spiritus reddat multiplicem. uel quemadmodum artifex qui diligentius operatur [2 1Kb] pelles animalium, que dicuntur pergamena, nisi primo auferat ab eis pilum, et superfluam pinguedinem carnis, uel nigrorem sanguinis et reliquam immunditiam, ut diligenter munda et limpida ea perficiat: non potest in eis lex Domini scribi: sicut  ergo artifex sapiens, quemadmodum oporteat omnia superflua auferet, mundans et nitorem prestans; et tunc ibi scribuntur Dei leges: et tunc erunt scripture spiritales: eadem igitur similitudine et ii qui uolunt, et qui sperant leges Spiritus sancti in suo sensu uel anima scribi, et celestem uite imaginem Christi induere, omni sollicitudine et diligentia cor suum sicut artifices mundum exhibeant, emundantes se ab omni agrestis istius seculi pinguedine, et a sollicitudine carnis et sanguinis; et ab omni terreno uinculo separati, et a terrenarum rerum distensione, que est ueluti nigror sanguinis, hoc [3 1Kb] emundent; ut sic emendantes et preparantes sensum proprium et cor, scribat ibi Deus sanctus proprias leges; secundum suam promissionem, dans leges in corde et in  sensibus eorum scribens, et erunt populus eius. Sicuti et Apostolus dicit: Has habentes promissiones, mundemus nos ab omni carnis. . . . . . . . .



FRAGMENTUM IX.

. . . . . . . . Iam nunc ergo sermonem exigat unusquisque ab anima sua, diiudicans cogitationes proprias per precepta diuina; et probet in quibus sit deditus, et a quibus detineatur; et uideat si legibus Dei concordet cor eius uel cogitationes eius. Sin uero, festinans conuertatur unusquisque in omni uirtute anime uel corporis; ut quemadmodum corpus exterius [4 1Kb] a fornicatione conseruat et a malitia et corruptione, ueluti Dei templum; sic in interioribus animam et cogitationes custodiat a corruptione spirituum malignorum: ut non communicet cogitationibus  eorum, nec coinquinet se, quia est sponsa Christi. Sicuti enim corpus fornicatur, ita et anima occulte communicans malignis uirtutibus in cogitationibus, in peccatis inuisibilibus: corrumpitur enim et fornicatur. . . . . . . . . desideriis. . . . . . . . in uana gloria, in inuidia, in rapina. Ubi enim communicat anima, illic et ministrat et seruit: si autem diuino Spiritu communicat, ipsi et ministrat: si uero  tenebrosis et malignis spiritibus, illis similiter ministrat et seruit. Sicut ait: hominum enim corrupta mens. Et iterum: coinquinata est mens eorum et conscientia. Et iterum: timeo enim ne sicut serpens Euam fefellit astutia sua, ita corrumpantur sensus uestri. Est igitur fornicatio uisibilis. Est et inuisibilis fornicatio per cogitationes iniquas. In lege enim mysterium aliquod sanctus Spiritus demonstrans anime, quadrupedia immunda separabat a mundis: munda enim mundos necesse est pariant fructus. Ita debent anime cogitationes nature proprie esse munde, per scientiam uerbi, a cohabitante peccato et ab immundis cogitationibus: ut anima nature proprie cogitationes, uerbi notitia, mundas pariat; non consentiens nec communicans malitie fructus immundi, scientia  ea quam natural. . . . . . . . . . ignorantiam pariet, neque audit aut loquitur aut immergitur in peccati tenebras, quoniam a uitiis est eruta. Etenim mens, que uixit in tenebris, et non est morti nata. . . . . . . . hec de Christi corpore non est, non est de corpore luminis, sed socia est tenebrarum et portio. Et iterum, quorum anime celeste [5 1Kb] lumine illuminate sunt; et effecti [6 1Kb] sunt portio luminis. Sed dicet aliquis; quemadmodum corpus tenebrarum est diaboli anima, que non est creatura eius? Hic respiciens itaque recte intellige. Sicut enim indumentum, quod [7 1Kb] uteris, alter confecit uel texuit, et eum [8 1Kb] indueris; similiter domum alter fabricauit et constituit, ut habitares in ea: ipsa ergo similitudine [9 1Kb] et Adam preceptum preuaricans, et malignum serpentem  obaudiens, et Dei precepta sancta contemnens, distractus est; uendens se uirtutibus [10 1Kb] nequitie, et subdidit inimico [11 1Kb] animam, quam Deus bonam fecerat, sue imaginis proprium habitaculum. Propterea enim anima corpus efficitur tenebrarum nequitie, quamdiu in peccatis est, etc.



FRAGMENTUM X.

. . . . . neque enim de Gabriel et Michel dixit: Faciamus secundum imaginem et similitudinem nostram, nisi tantum de homine. uide igitur honorem tuum, quemadmodum sis pretiosus ab [12 1Kb] angelis, quomodo Deus per se ipsum pro tua legatione uel redemptione in terram uenerit. Deus ergo et angeli pro tua redemptione et salute uenerunt. Rex, filius regis, fecit confilium [13 1Kb] , et ueniens in crucem posuit animam suam. Tanta enim  est caritas Dei ad hominem, ut immortalis pro te cruci affigeretur, sicut scriptum est: Sic enim Deus dilexit mundum, ut Filium suum unicum daret pro eo. Quomodo ergo non omnia cum ipso nobis donauit? Et alibi: Amen, dico uobis, quoniam super omnia sua constituet eum. Dicit enim alibi minister sanctorum: cum Eliseus esset in monte, et uenissent ad eum allophyli, dicebat puer multi sunt. . . . . . . . .



FRAGMENTUM XI.


. . . . . . . uocati ad imperatorem [1 1Kb] prefecti uel comites sub magno timore et tremore sunt, quemadmodum ad interrogata respondeant, aut ne in aliquo offendant uerbo [a 1Kb] , et incidant in periculum [2 1Kb] ; rustici autem et ignaui, qui numquam iudicem penitus uiderunt, in securitate transigunt: et in hoc seculo ab imperatore usque ad pauperem securitatem uidentur sub celo habere. Qui autem ingrediuntur ante tribunal Christi. . . . . . . . semper sub timore et tremore sunt positi. Nam et diuites terre quando copiosum fructum in horreis reconderint [3 1Kb] , rursus operantur per singulos dies ut acquirant. Sin uero in reconditis sint presumentes, et ea que in horreis sunt reposita neglexerint, statim in inopiam et in  infelicitatem ruunt. Idcirco laborare fortiter debent, et recondere potius. Et christianitas ita est, ut unusquisque gratiam Dei gustet. Est enim gustate et uidete quoniam suauis est Dominus. Est igitur gustus operationis in plenitudine uirtutis, Spiritus sancti gratia ministrante in corde. Quotquot enim luminis et regni sunt filii, uel ministri Noui Testamenti in spiritu, isti ab hominibus non docentur, sed a Deo sunt edocti: ipse autem scribens legem in cordibus eorum. Non enim in Scripturis tantummodo debent instrui, que atramento sunt scripte [b 1Kb] ; sed in latitudine cordis gratia Dei, et legis spiritus, et celestia mysteria scribantur, etc.



FRAGMENTUM XII.

. . . . . . Dico autem tibi quoniam et Apostolos habentes  Paracletum securos in omnibus non fuisse [c 1Kb] . Aderat enim in eis gaudium et letitia, timor et tremor ex ipsa gratia; non enim de parte malitie; sed gratia ipsa custodiebat eos ne uel in modico auerterentur. Quemadmodum si sit aliquis iactans lapidem in murum [4 1Kb] , quid lesus aut commotus est murus? aut ueluti sagitta in hominem [5 1Kb] tectum clibano [d 1Kb] mittatur, quid aut corpus aut ferrum nocuit impingens et cadens? Ita pars aliqua malitie etiamsi approximauit eis in aliquo, in nullo tamen nocuit eos [6 1Kb] , quoniam induti erant perfectam Christi uirtutem: et ipsi perfecti cum essent, habebant libertatem operandi iustitiam. Quoniam dicunt quidem, quod cum gratia sit anime securitas. . . . . . .



FRAGMENTUM XIII.

 . . . . . . animas multorum quasi immundis spiritibus impleuerunt. Sicut psalmus ait, quoniam repleti sunt obscurati domibus iniquitatum. Et posuit testamentum contra regem uerum, legem peccati, et imagines nebulosas et doloribus plenas, et nummum reprobum  spernendum signauit, et malitie mores edocuit, legiones induxit, spiritus prauitatis qui obtinent animam in compedibus solidatis et serris ferreis ad obseruandam eam ne exeat: et cegit eam facere opera eorum, secundum illorum arbitrium; et corruperunt eam et fornicati sunt cum ea; et cooperuerunt tenebris oculos eius, ne uideret dominum suum; et in mola tenebrarum commolere cegerunt, ut cogitaret carnalia et mundana, sentiret terrena et limosa: et excitauit in ea fontem cenosum, iniquitate scatentem; et consilia malignitatis spirituum sparserunt in ea, et in captiuitatem duxerunt populum eius, id est multitudinem consiliorum; spoliauerunt et glorie uestimentis, inieceruntque pannos ignominie et immunditie, plenos amaritudine et felle; et  impleuerunt eam omni immunditia. Deinde postquam multa tempora transierunt, et ipsi consuetudine tenebrarum potestate decenti, nullam memoriam sui regis habebant, nec proprie libertatis, sed ita habebant ut si tales ab initio essent creati; misit ergo Christus rex celestis et uerus, primum per sanctos prophetas hominem commonens, et in memoriam nobilitatis proprie reuocans dignitatis; id etiam memorans quam acerbo [7 1Kb] , quam subdolo teneretur errore, annuntians se ipsum uenturum, et liberaturum eum per se ab his qui eum in captiuitate detinebant.. . . . . . . adulterii nummum deleret, et omnes inimicos a quibus tenetur extingueret: et renouare eum promisit secundum arbitrium suum et legem pacificam dare spiritus et diuinam, ut simul mores antiquos  qui erant in eo malitie commutaret: tantum ut memor sui anima ad proprium confugiat Dominum, ei se tradens, et suam commodans uoluntatem: et ut crederet, quod facturus sit omnia que promisit; et eum obsecret dies noctesque uociferans ut a mala captiuitate et acerba eruat seruitute. Quando autem illustrauit [8 1Kb] bonitas salutaris nostri Iesu Christi, et promissionis consummata sunt tempora, et uenit rex Christus ad redimendum et recipiendum hominem suum, quem multis temporibus dira seruitus tenebat; et quotquot in eum crediderunt, et ad eum confugerunt, redempti sunt. Et rogauit, suam captiuitatem confitens, quod non per semet posset liberari et de seruitute erui, [e 1Kb] id est ad superiorem mundum, et ab hoc seculo ad beatum et perenne seculum  facilius uolat cum multa requie. Iam enim Filii Dei et celsiores fiunt et superiores sine ullo metu spirituum immundorum, et feritatis eorum; sicut enim uolatilia iam non timent ferarum insidias. Ut autem nullus est hominum qui pecorum loquelam [9 1Kb]  intelligat, ita et linguam Spiritus sancti nemo hominum plenus spirituum mundanorum agnoscit; sed soli filii gratie uerba matris agnoscunt: secundum quod dictum est, spiritalibus spiritalia comparantes; animalis autem homo non recipit que sunt spiritalia: stultitia enim est ei. Sicut enim hominibus incognita est hirundinum uox, ita et carnales spiritalibus pro barbaris sunt. Hec autem quadam similitudine umbratili eorum, que uera sunt, dicimus uolatilium et huiusmodi rerum; sumentes ab his que uidentur exempla et materiam colligentes; quoniam spiritalia nullam interpretationem recipiunt: sicut et Dominus locutus  est in parabolis: ait enim: Aperiam os meum in parabolis. Spiritalia enim inuisibilia sunt, et nec sermone humano possunt exponi, nisi spiritus ipse obsecretur ut doceat. Spiritalem enim regenerationem incrementum et perfectionem noscere non possumus, sed solummodo credere quod ita in hominibus operetur qui ei conuersatione sui placere potuerunt. Ita et spiritalium loquela barbara est mundanis hominibus. Sicut enim pisces maris omnes, que sunt in eo, norunt semitas et profunditates, et homines uel feras uel pecora non possunt agnoscere . . . .





CONTRA ARIANOS FRAGMENTUM. *


In miscello codice uaticano Regio DLuII, p. 6 et 7, due exstant membrane seculo ferme XI scripte, in quarum priore contineri partem cognoui sermonis de symbolo aduersus paganos et Arianos, quem inter spurios Augustinianos collocant Maurini editores, in tomi uIII appendice, p. 11, sqq. In posteriore autem membrana, que manu eadem perscripta est, fragmentum item legebam contra Arianos, quod ego cum considerarem, pertinere suspicabar ad tractatus illos Augustini contra predictam heresim quos deperditos esse scimus. Equidem sentio me periculose admodum de hac re pronuntiare; fieri enim potest, ut uel Augustini cognitum fragmentum sit  uel cuiuslibet alterius Patris, quorum permulta contra Arianos  scripta exstant, et a me pleraque sunt lectitata, quin tamen hanc particulam in iis me legisse nunc recorder, quamquam aliquid haud scio an simile me uidisse alicubi pene commemini. uerum quid prohibet, quominus predictam membranam hoc loco lectoribus meis post Ariana fragmenta exhibeam; que siue alibi edita est, siue secus, catholicam ueritatem belle propugnat? Certe hanc ipsam Arianorum obiectionem de genito et ingenito proponunt sibi dissoluuntque sapienter Basilius, orat. contra Arr., ed. Garn., t. II, p. 194; et Ambrosius, de Incarn. sacramento, capp.8 et 9; itemque Augustinus de Trin., u, 4, qui et de illa sic proemiatur: Inter multa que Ariani aduersus catholicam fidem solent disputare, hoc sibi maxime callidissimum machinamentum proponere uidentur  cum dicunt, etc. In membrane calce scribitur nota quaternionis septimi; unde cognoscimus reliquum esse fragmentum ex aliquo maiore codice.

. . . . non edocti humane sapientie uerbis, sed docti spiritu. Redde ergo, heretice, quod docuit spiritus; redde ut fides non sit in sapientia hominum, et heresis non erit. Et ne diutius immoremur, ueniamus ad ea, que nobis tamquam murum ferreum opponere consuerunt dicentes: ingenitus et genitus idem est, necne? ut per id quod dissimilis sonus in nomine est, non uideatur Patris et Filii et  Spiritus sancti eadem esse substantia. Secundum quam formam et ego interrogo: si differentia est geniti nomen ab ingenito, ne eadem uideatur substantia: ergo quodcumque ingenitum dicitur, eiusdem erit substantie, si geniti ab ingenito discrepat nomen. Dicitur ergo ingenitus Pater atque infectus: dicitur et Filius genitus atque infectus. Si igitur in eo quod ingenitus et genitus, sibi differunt; ergo in eo quod infectus et infectus dicuntur, eiusdem erunt substantie. Spiritus etiam sanctus, de quo scribitur, quod neque Pater sit, neque Filius, neque quod factus; quid erit dicendum? ingenitus erit: sed si ingenitus, eiusdem erit substantie, cuius et mundus est, uel ea que ex nichilo sunt. Sed mundus etsi factus est, ingenitus est: non enim Filius est, quia factus est;  erit ergo quod et Pater est, qui est ingenitus: quo genere si et Spiritus sanctus factus est, erit et ipse ut mundus ingenitus. Sed diximus Filium infectum, non enim factus est: ergo quidquid factum non fuerit eiusdem erit substantie. Pater factus non est; Spiritus sanctus factus non est; Filius factus non est: ergo eiusdem erit substantie Spiritus sanctus, uel Filius, cuius et pater est. Ingenitus Pater, ingenitus et Spiritus sanctus, ingenitus et mundus  eiusdem erunt substantie, cuius et Pater est: sed mundus factus est, Pater autem non est factus, sed neque Filius neque Spiritus sanctus; ergo solus mundus non erit eiusdem substantie, cuius Pater, uel Filius, uel Spiritus sanctus. Quid ergo in nominibus et hominum sapientia  conuenientibus immoramur, et non in his que Scriptura signauit dicendo, Patrem et Filium et Spiritum sanctum esse credendum? Quod si nominibus fides adhibenda est, ut quicquid uel ingenitum sonat uel infectum, necesse est ut quicquid fuerit ingenitum uel infectum, eiusdem sit [1 1Kb] substantie: et hac ratione quicquid illud fuerit, quod immortale dicatur, uel incorruptum, uel incorporeum, uel infectum, ut eiusdem uideatur esse substantie. Mundus factus est, uel ea que in mundo sunt: numquid que facta sunt, eiusdem erunt substantie,  id est celum, terra, er, aqua? Si igitur que facta sunt, non sunt eiusdem substantie, quia nata non sunt; ergo ingenitus et genitus, qui facti non sunt, eiusdem erunt substantie, quia aliud sit natum et aliud factum: ea enim que fiunt uoluntate facientis, substantie diuersitate consistunt: ea uero que nascuntur, etiam ex factis eiusdem nature semper obtinent ueritatem. Respice arborum, seminum, pecudum, ferarum, uolucrum, hominumque naturas; respice et earum opera, aut hominum habitacula, aut cubilia ferarum, aut nidos auium, aut apium cellas, aut promptuaria formicarum, aut antra aranearum, uel omnium generum secreta, atque in his, que dixi, earum opera considera. Numquid similis [1 1Kb] substantie sunt? quorum que  uel generant, uel generantur, ita procul opera [2 1Kb] omnium sunt a natura generantium. Sola natiuitas substantie se generantis indicium est. Facte sunt etiam Dominationes, uirtutes, Potestates, Throni, Principatus: numquid quia facte sunt, et genite dicuntur? Sed si genite non dicuntur, quia facte sunt, erunt utique ingenite: si ingenite sunt, eiusdem erunt substantie, cuius et Pater est qui est ingenitus? Dicuntur ergo Throni, Potestates, Principatus, Dominationes, uirtutes: numquid eiusdem erunt substantie, licet nominum uideatur esse diuersitas?  quia nominum diuersitas honoris significatio est, et non earum substantie. Nam quod dicuntur uirtutes, Dominationes, Sedes, Potestates, honorum expressio est, non substantie demonstratio, que uel quales intelligi debeant. Et utique hec omnia et incorporea et incorrupta et immortalia et ingenita dicuntur; non enim filii sunt, quia unicus Filius est, qui sinum Patris exposuit [3 1Kb] . Denique de angelis quid ait Apostolus? Cui enim angelorum aliquando dixit, Dominus filius meus es tu ? Negando ergo filios, negauit in eis natiuitatem, non negauit creationem. Sic Apostolus ait: Siue Dominationes, siue Principatus, siue uirtutes, siue Potestates, omnia per ipsum facta sunt . Facta autem dixit omnia, non tamen nata. Numquid ergo  ex eo quod dicuntur uel incorporea uel incorrupta uel immortalia, substantie eorum confessio est, que uel quales sint, et non magis negatio passionum? Nam cum dicimus incorporeum aliquid, negamus corpus, non uero substantiam confitemur. uel cum dicimus incorruptum atque immortale, non quid sit, sed quid non patiatur edicimus: non enim patitur uel mortem, uel corruptionem quod immortale dicitur uel incorruptum; unde ne quis nominibus tot, tantisque, tam multis, aut eiusdem dicat omnia esse substantie, aut iterum compo . . . . . .





SERMONES DOMINICALES Iu [a 1Kb] . *



SERMO I. IN SEPTUAGESIMA.

1. Ad cursum spiritalis stadii hodierna lectione prouocati, qualiter currendum et a quibus abstinendum sit, fratres dilectissimi, mente persollicita considerare debemus. Stadium namque iuxta litteram quarta pars dicitur milliarii, quod primum Hercules uno anhelitu cucurrisse fertur, in cuius fine ponebatur antiquitus palus, superposita corona de floribus texta: ibique propter hanc capiendam expedita iuuenum  cohors currere solebat, ut aliquis horum primus si posset uelocius currens, brauium, quod nos coronam uocamus, raperet: ac per hoc regis et intuentium laudem, deinde multa donorum munera specialiter haberet. Multi enim ad hoc communi animo tendebant, sed ab uno cuncti superati erant; qui quod erat cursu uelocior, rerum collectione ceteris uidebatur dignior; et quanto gaudebat uictor regiis muneribus ditatus, tanto uicti dolebant, non solum donis priuati, sed etiam tarditatis sue uerecundia dehonestati. Abstinebant quidem se a cibis, qui cursui nocent, sed non equaliter; qua illius abstinentia fuerat maior, qui in cursu erat ceteris uelocior. Non miremini, fratres, quod ex paganica superstitione pro tuendis animabus apostolus imitabile dedit exemplum, ut putet aliquis uestrum in  nullo gentilium cultus esse sequendos, a quibus christiana religio Christo cogente nos fecit extraneos. Primum deinde cognoscat caritas uestra, quoniam ex eorum ritu quedam sibi sancta usurpauit ecclesia, que non carnaliter, sed spiritualiter sunt sequenda; ex quibus istud est exemplum, quod hodierna lectio nobis protulit utillimum. Stadii siquidem finis, qui illis ad currendum metitus erat, presentis uite terminum significat, qui ad cursum saluationis  nostre nobis datus est, dicente et monente Domino: Curre, miser, curre; festina, dum tempus habes, ne incidas in mortem. Currebant etenim illi pro temporali et corruptibili brauio capiendo, ut a rege mortali terrena munera caperent; curramus nos melius pro spiritali et incorruptibili brauio post carnis finem capiendo, ut a Rege regum, qui eternus et immortalis est, eterna et indeficientia munera capiamus; audientes exoptabilem uocem illius dicentis: uenite qui laboratis, etc. Illi quidem abstinebant se a pinguibus cibis, ut expeditiores in cursu redderentur; abstineamus et nos melius non tantum a cibis, quantum a uitiis, ut ad currendum ueloces existamus. Quod autem ex magna iuuenum frequentia unus brauium capiebat, ceteris incassum currentibus; quantum ad nos pertinet, fratres karissimi,  ualde timendum est; scilicet ne ab uno omnes superemur, qui pro corona currere disposuimus. Unde monet Apostolus: Sic currite, ut comprehendatis. Et quomodo illam comprehendere poterimus, quoniam currere nolumus; et si aliquando currere inchoamus, heu! crassitudine uitiorum fatigati, turpiter in cursu deficimus! Nam cum omnis ecclesia in clericali et laicali sit ordine diuisa, nemo eorum est, qui pro corona glorie currat; sed quidam insaturata cupiditate persolliciti, quidam ineffrenata uoluptate polluti, quidam elatione secularis pompe tumidi, non solum currere nolunt, sed etiam ipsos oculos ad capiendam coronam aperire nesciunt. Unde Psalmista: Omnes declinauerunt simul inutiles facti. Et Propheta: Sicut populus, sic sacerdos. Adeo  enim cecati, et in quodam obliuionis puteo detrusi sumus, ut nichil de futuro cogitantes, preter hanc uitam, in qua uoluptates nostras exsequimur, aliam non putemus. Et ut amplius dicam, insanientes, dum cupidos animos uoluptuosis desideriis pascunt et in sibi subiectis more luporum seuiunt, aliam gloriam sonumque habere uelle dicunt. Hi enim tales, naturam hominis perdunt, et naturam quadrupedum sortiuntur, qui irrationabiliter et inuerecunde uentri et libidini semper insistunt. Hominem namque ita conditor rerum terrenis preposuit creaturis, ut bene utens temporalibus, post mortem frueretur eternis. Quid ex hoc agendum est, fratres karissimi? Omnes enim sumus perditi, nisi cito fuerimus diuina misericordia subleuati. Ipsa namque  ad currendum nos prouocat dicens: ambulate ne tenebre uos comprehendant. Qua uocante, si cursum iterum uoluerimus repetere, non uni tantum, sed plurimis fas erit coronam contingere. Et sicut non semper in omni cursu uincebat, sed qui modo uictus erat, modo renouatis uiribus uictor existebat; ita nos, si hucusque uicti fuimus, amodo uictores esse curemus. uia enim currendi nobis ante oculos posita est, in qua quanto fuimus tardiores, tanto possumus esse, si uolumus, uelociores.

2. Quomodo enim torpentes et pigri a cursu cessare possumus, qui non solum apostolum ad coronam, sed etiam ipsum Saluatorem nostrum ad denarium capiendum monitorem habemus? Ipse namque summus paterfamilias, qui plantauit uineam, id est  sanctam ecclesiam, nobis qui sero, id est in fine mundi, in uineam laboraturi intrauimus, celestis remunerationis denarium se daturum promittit: assimilans nos primis colonis, qui a mane usque ad uesperam portauere pondus diei et estus. Audistis siquidem illum proposita uera et congruenti similitudine euangelii, mane, hora tertia, sexta, nona et undecima, ad uinee sue culturam operarios inuitantem, et equalem denarium cunctis finito opere reddentem. Et si horarum, quas audistis, significationes cupitis; discite, quia mane fuit ab Adam usque ad Ne; hora tertia a Ne usque ad Abraham; sexta uero ab Abraham usque ad Moysen; nona siquidem a Moyse usque ad Domini et Saluatoris nostri aduentum;  undecima fuit, ab aduentu Domini usque ad finem mundi; in qua nos ultimi operarii in uineam intrauimus. Sed quia desides at tardi in opere sumus, certi de denario esse non possumus. Studeamus igitur uelocius operari, ut de denario possimus esse securi: et quia hodie a summo patrefamilias uocamur, uocationem eius non despicientes, in uineam laboraturi intrare studeamus. Ipse namque presens ieiunium ad hoc instituit, ut peccata innumera, que carnis delectatione ceteris anni diebus commissimus, in hoc tempore per penitentiam et carnis mortificationem tergere studeamus.

3. Insuper etiam dies ista, que ueluti ianua ieiuniorum existit, et canticum letitie, id est alleluia, nobis subtrahit, per omnem continuationem sui officii  uocem penitentis plangentis exprimit: docens nos ab immoderata letitia debere cessare, et in fletu et lacrymis penitentie manere. Hac igitur nocte, sepius repetito nomine, ipsum alleluia affati sumus; quodammodo illud quasi hospitem retinere cupientes, dicendo illi: Mane apud nos hodie, et cetera. Cui etiam ultimum uale fecimus dicentes: Angelus bonus comitetur tecum, ut iterum cum gaudio reuertaris ad nos, ut sciamus non antea nos perfecte gauisuros, quousque corpore et sanguine Redemptoris nostri renouati ipsum canticum gaudendo recipiamus. Antiphona siquidem misse, que uulgo introitus dicitur, cum penitentibus plangit dicens: Circumdederunt me dolores mortis et in tribulatione mea. Collecta siquidem cum responso afflictionem  penitentie sonant. Ille denique cantus, quem pro alleluia commutauimus  penitentes profundo gemitu ad Deum clamare docet. Et sic cetera uerba officii ordinatim digesta, non letitiam gaudentium, sed luctum et merorem uidentur exprimere peccatorum.

4. De nomine nempe diei, que septuagesima uocatur, si queritis, sciatis quia non a numero dierum, ut estimant, qui ab ea usque ad paschalem festiuitatem tot dies putant, sed a numeri perfectione nomen accepit, a qua idem numerus initium sumpsit. Constat autem idem numerus ex denario septies ducto: quorum septenarium ad septem Spiritus sancti dona, denarius uero pertinet ad decem legis precepta:  que ita inuicem iunguntur, ut neque dona Spiritus sancti sine legis precepto; neque precepta legis sine sancti Spiritus dono custodiri ab aliquo possint: et qui alterum seruauerit, alterum sine dubio habebit. Qui numerus recte penitentibus congruit, ut gratiam Spiritus sancti, quam peccando perdidere, decem legis precepta maxime in hoc tempore custodiendo, recuperare ualeant. Aliter secundum quosdam ad litteram septuagesima dicitur, eo quod isreliticus populus in Babylonia tot annis fuerit captiuatus, a qua longo post tempore rediens, eodem numero in commemoratione eiusdem liberationis ieiunium Deo consecrauerit. Sed quia et secundum historiam et secundum allegoriam penitentibus congruit, studeamus  nos hoc in tempore peccata nostra deflere, ut anime nostre post hanc uitam, que septem diebus uoluitur, a Babylonia, id est infernali captiuitate, liberate et donis sancti Spiritus ditate, et coronam immarcescibilem pro cursu, et denarium pro diurno labore uinee, a Rege regum possint gaudentes recipere. Amen.



SERMO II. IN QUADRAGESIMA.

1. Studete, karissimi, qui uestras animas a peccato mundare cupitis, ne ab hac uia ieiuniorum et emendationis, quam tenendam sumpsistis, aliquo turpitudinis diuerticulo recedatis. Est enim quibusdam uestrum ex deceptionibus antiqui hostis in hac die quedam iniecta consuetudo, non tantum sequenda  quantum despicienda; quod pro solo carnis cibo, qui nobis hodie non tollitur, putatis uos omnem corporis delectationem et queque turpia posse licenter operari, hac inuenta in uobis occasione, ut quia licitum est uobis carnibus uesci, licitum sit etiam carnis uoluptatibus uti. Hec enim opera non Christianorum sunt, sed paganorum. Pagani enim, qui et gentiles uocantur, deorum suorum, id est Iouis, Saturni, Minerue et ueneris festiuitatem colentes, post immensam cibi et potus uoracitatem turpesque comessationes, ad theatrum, quod et lupanar uocatur, foras ciuitatem conueniebant: ibique primum iocis diuersi generis, ad ultimum cum meretricibus, que in cauernis eiusdem theatri latebant, luxuriando corpora fatigabant. Ad hanc igitur turpitudinis immunditiam,  ut Orosius Paulus narrat, idem diabolus, quem colebant, illos prouocabat; ut cui soluebant sacrificium de uictimis animalium, soluerent etiam sacrificium de uiribus propriorum corporum. Diabolus enim pollutus et immundus est, pollutum et immundum sacrificium sibi requirit: unde pelliceus, id est pellis gratia interpretatur, quia multum luxuria delectatur, que pellis pulchritudine excitatur. Sed quantum distat inter seruitutem Dei et diaboli, tantum inter uitam illorum qui a Christo Christiani dicuntur, et illorum qui diabolo subditi in omnibus famulantur. Propter hoc cessandum est, fratres, ab hac et ab omni mala consuetudine presenti die, quoniam hec dies non solum caput est ieiuniorum, sed etiam seculorum. Est itaque magno cultu et religione  ueneranda, et non libidinosis uoluptatibus polluenda, quia nomine et mysterio pre ceteris uidetur esse sacrata. uocatur autem a Domino dies dominica, quod eam in ordine dierum primam posuit, et quod superata morte, quam pro nobis indignis suscepit, uictoque inimico, de cuius nos potestate rapuit, in ea potenter a mortuis resurrexit, et in honore sue resurrectionis nobis illam colendam constituit. Quomodo igitur cupimus a morte anime resurgere, si diem resurrectionis dominice nolumus honorare? Et qua ratione putamus mentes nostras per ieiunia  purgare, si per portam ieiuniorum polluti uolumus intrare?

2. Fortasse mihi talia castiganti et mea peccata cum aliorum iniquitatibus reprehendenti respondebit aliquis effrenatus, plus uoluptatibus corporis quam legibus Dei obediens: Tu, qui naturalem masculi et femine coniunctionem et amoris uinculum a principio constitutum disiungendum predicas, omni modo impossibilia et inutilia rogas, ut aliquo ieiunio ita a muliere, que mea caro est, tamquam a cibis, abstineam. Cui ego, quamuis peccator, facili dictu respondebo: Quia Deus bona seculi non dedit ut abutamur, sed ut iuste utamur. Coniugium etenim, sicut et cetere diuitie mundi, dum iuste tenetur, bonum est; dum iniuste, uertitur in peccatum. Unde  Gregorius: quicquid ad usum uite accipimus, ad usum uitiorum reflectimus. Nec ego predico tam sacrate societatis separationem, sed ad breue tempus XXXuI dierum indico abstinentiam [a 1Kb] . Nam quid prodest abstinere a carnibus, et carnalia opera non deponere? Qui enim toto anno in his et aliis deliciis positus uixisti, saltem in hoc paruo spatio pro Deo cessare debes. Cur enim uir a uirtute corporis uocaris, si hanc uirtutem in animo non habueris, ut pro Deo, qui tibi cuncta dedit, et a quo quotidie maiora petis, decima parte anni ieiunare non possis?

3. Nam quisquis subtiliter intuetur, non amplius quam XXXuI dies, qui sunt decime anni, in eadem abstinentia reperiuntur. Cum enim annus integer CCCLXuI diebus constet, si subtrahuntur CCCXXX, totidem  quot dixi dies, ieiunio consecrant. Horum ergo sex dierum, qui etiam cum suis noctibus CL horis constant, decima pars Xu hore sunt. Sed quia ex ipsis integram diem cum sequenti nocte colligere non ualemus, quam prefato numero addentes ieiunio mancipemus, usus ecclesiasticus statuit, ut quod in illa non redditur, in dominicis diebus eiusdem temporis, a carne et a carnalibus uoluptatibus ieiunando, adimpleatur. In his etenim, quia in ipso Dei nomine sacrati sunt, refrigerium cibi impenditur et licentia peccandi subtrahitur. Datur nobis, quod uitam affert et melius est; subtrahitur nobis, quod mortem affert et peius est. Quod si hos uitiis et carnali inquinamento non polluerimus, profecto ex his plenas integri anni decimas restauramus. Sed quoniam nobis  sacro fonte regeneratis, et non iam figuratiui, sed ueri agni carnes degustantibus, dictum ab ipso Domino, nisi abundauerit iustitia uestra plusquam Scribarum et Phariseorum, non intrabitis in regnum celorum; statuit christiana religio, ut non solum hos triginta sex propter anni decimas, sed etiam cum his, quatuor qui a capite ieiunii inchoant, propter tanti mysterii perfectionem, XL dies in ieiunium mutaret. Hoc etenim quadragesimale ieiunium magnam auctoritatem habet et a Lege et a Prophetis et ab Euangelio. Nam legislator Moyses, ut legem acciperet,  XL diebus ieiunauit. Similiter Helias maximus Prophetarum, qui curru igneo rapi meruit in celum, cum persequebatur a Iezabel, angelico primum cibo pastus, postea totidem ab omni esca abstinuit [a 1Kb] .



SERMO III. IN DOMINICA PASSIONIS.

1. Decedente iam Quadragesime tempore, et appropinquantibus sacratissime Resurrectionis gaudiis, mentio Dominice passionis nobis, dilectissimi fratres, annuatim occurrit, que uniuersalem Ecclesiam hodie lacrymoso relatu percellit. Et quamuis plurimi dies supersint ab hac usque ad illam, que auctorem suum crucifixum specialiter uidere meruit; tamen a sanctis patribus per hos dies, qui sequuntur, recitanda nobis eadem passio committitur, maxime a  beato Gregorio, qui in omnibus ecclesiasticis officiis, diurnis scilicet et nocturnalibus, hinc usque ad Paschale festum, uerba et luctum passionis inducit: insinuans nos pro illo debere flere, sine quo nullam letitiam perfecte possumus habere. Quicumque ergo Redemptoris nostri membra fore confidimus, dolorem et iniuriam tanti capitis sentiamus. Unde propheta: Omne caput languidum, et omne cor merens; a planta pedis usque ad uerticem non est in eo sanitas. Et Apostolus: Si patitur unum membrum, compatiuntur omnia membra. Quia uero altius et honorabilius membrum, Christum uidelicet, qui caput et uertex noster est, passum fuisse cognoscimus, nos membra inferiora cum eo patiamur: maxime cum non pro qualibet sui commissi culpa, sed pro redemptione  nostra pati uoluerit, ut nos ab antiqua diaboli seruitute redimeret, et patrie celestis, a qua captiui excludebamur, perpetuos incolas faceret. Ipse namque ineffabiliter misericors, non auro seu cuiuslibet genere metalli, uel pulchre uarietatis palliis, nec etiam ceterorum animalium uictimis, sed proprio corpore in ara crucis Deo Patri immolato, et pretiosissimo sanguine fuso, peccata nostra atque antiquas iniquitates nostras purgare uoluit. Unde propheta: uere languores ipse tulit, infirmitates nostras ipse portauit. Et ipse mediator noster ad Patrem dixit: Holocaustum et pro peccato non postulasti: tunc dixi, ecce uenio. Et est sensus: Oh! Deus Pater, quia pro humani generis redemptione non uidi te holocaustum animalium captare, statim dixi, ecce uenio ut immoler  pro populi mei salute. Ecce, fratres karissimi, Christum pro nobis immolatum audiuimus: unde admodum gaudere et tristari possumus: gaudere, quia felix culpa que talem ac tantum habuit Redemptorem: tristari quia nullum uidemus tante passionis imitatorem. Ipse namque corporaliter mortuus, non solum de corporis nostri morte, si necesse est, sed de uite emendatione et spiritus humiliatione sacrificium requirit. Scilicet ut spiritus noster ex tam magna et ineffabili sui conditoris humilitate admirans contremescat, et carnis illecebras superans, cum ipso passo quamdam compassionem habeat.  Unde est: Sacrificium Deo spiritus contribulatus. Et licet impossibile sit corpoream fragilitatem nostram sequi illius immensam deitatem, bene tamen eum pro modulo humanitatis sequimur, si uitia corporis per ieiunium et orationes atque uigilias mactamus: si mundi et nitidi coram eius oculis manere gaudemus. Unde propheta: Lauamini, mundi estote, et reliqua.

2. Sed quomodo imminente rabie persecutoris, uitam pro eo posituri sumus, qui pro eius amore, saltem pauco tempore a uitiis et a quibuslibet cibis ieiunare non possumus? In quo igitur passionem illius imitamur, qui a nullis spurcitiis corpora prohibemus? Insuper etenim, quod peius est, preceptis illius fortiter repugnantes, quasi inimico contrarii sumus. Nam clamante eo in ueteri Testamento:  Non occides, non furtum facies, et cetera legis precepta; ueluti iram illius contra nos prouocantes, insani et amentes et mechamur, et occidimus, et furtum facimus: insuper omnia uitia, quo amplius nobis prohibita sunt, eo magis sequi et amare curamus. Similiter minante eo in nouo Euangelii Testamento: omnis, qui dixerit fratri suo racha, et qui dixerit fatue, reus erit gehenne ignis; nos e contra zelo inuidie tacti, omnia improperiorum conuicia fratribus nostris superbe et contumaciter ingerimus. Unde a talibus et ab his similibus mentem cohibere debemus, si redemptionis illius participes esse speramus. Ipse est enim uerus sacerdos et pontifex futurorum bonorum, qui Deo Patri suo non sanguinem hircorum et taurorum, sed semetipsum,  agnum uidelicet immaculatum, obtulit mundans conscientiam nostram ab operibus mortuis, id est a peccatis: ac per hoc semel introiuit in sancta, ut appareat nunc uultui Dei Patris pro nobis. Alii namque sacerdotes mactatis animalium carnibus iuxta morem ueteris legis, singulis annis semel introibant in sancta: iste sacerdos in eternum, qui non uenit legem soluere, sed adimplere, non singulis, sed ultimo uite sue anno, mactato se ipso in ara crucis, semel introiuit in sancta, id est in celum, ut famulis se per fidem sequentibus, arcana Patris reseret, que post finem ipsis possidenda conferat. Alii sacerdotes expleto sacrificii tempore, ad templum sequenti anno reuersuri, ad propria reuerti curabant: ille peracto passionis et resurrectionis sue mysterio,  ad propria celi palatia reuersus est, non sequenti anno, sed in fine seculi uenturus, ut bonorum et malorum merita recto examine discutiat, et bonis premia, malis supplicia reddat. Quid in illa die acturi sumus, fratres, in qua non solum de operibus malis, sed insuper etiam de otiosis locutionibus rationem reddituri sumus? Et si omnes lingue culpas, que a nobis pro nichilo ducuntur, senserimus; quid de ceteris membris timendum est, manibus scilicet et pedibus aliisque, que sine dubio multa illicita fecisse cognoscimus? Nam si ex omnibus culpis, que fecimus, penas soluerimus,  eternaliter damnati et perditi sumus. Ergo unusquisque nostrum quanto animam suam diligit, tanto peccata preterita per penitentiam deleat, et caueat ne ipsa reiteret, et quod semel per gratiam Dei extinxit, amplius ne accendat. Qui enim peccatum quod iam ingemuit reiterat, Deum sibi ad iram prouocat, ut eum uocatus non audiat. Unde per Salomonem dicit: uocaui, et renuistis, despexistis omne consilium meum, et increpationes meas neglexistis: ego quoque in interitu uestro ridebo, et subsannabo cum uobis quod timebatis aduenerit. Quam formidanda uox, fratres dilectissimi, qua Redemptor noster de nostro interitu se risurum minatur! Quamobrem aures nostre mentis preceptis illius assidue pandamus, ut eum in iudicio non terribilem, sed blandum uideamus.  Et quomodo illum terribilem et iratum contra nos sufferre poterimus, qui in presenti uita coruscationem aut tonitruum illius uix pre pauore tolerare possumus? Et si motu creature unius ad tempus terremur, qua fortitudine Creatorem cum igne ad iudicandum uenientem, et non solum terras, sed etiam celos concutientem, exspectare poterimus? Nam ut Psalmista dicit: Ignis in conspectu eius ardebit. et in circuitu eius tempestas ualida. Et ipse iudex per prophetam dicit: Adhuc semel, et ego mouebo non solum terram, sed etiam celum. Pertimescite, fratres, aduentum illius iudicis, in cuius determinato iudicio non erit spatium redemptionis. A prauis moribus et a mala consuetudine turpis uite cessate, et compati cum Redemptore uestro studete,  ut et cum illo de tumulis uitiorum possitis resurgere, et ad celestia regna post iudicium feliciter ascendere. Amen.



SERMO Iu. IN DOMINICA PALMARUM.

1. Delectatione presentis diei, fratres karissimi, letati mysteria quibus fulget debetis agnoscere solliciti, ut letitie gaudia que celebramus exterius, unde oriuntur, docta mens discutiat interius. Sed ne superfluitas uerborum animis uestris gignat tedium; maxime cum huius diei officium in longissimis protrabatur cantibus et gratissimis de Deo nostro iubilationibus; de eiusdem nomine, quod diuersis uocabulis distinguitur, pauca uobis primum prelibare studebo. Dicitur enim dies Palmarum,  siue Florum, atque Ramorum, nec non et Hosanna, Pascha petitum etiam seu competentium, et capita lauantium. Que licet uulgari more ita nominentur, omnia tamen certam et conuenientem retinent significationem. Dies igitur Palmarum ideo uocatur, quia in eo Dominus noster asello sedens, pro salute generis humani passurus, Hierosolymam perrexit; cui occurrit plurima turba gaudentis populi cum ramis palmarum et diuersarum arborum clamando: Hosanna, benedictus qui uenit in nomine Domini. Dies etiam Florum idcirco dicitur, eo quod sancta mater Ecclesia, in commemoratione tanti gaudii, hac die pre ceteris annua reuolutione flores benedictos et consecratos cantando portare uoluerit,  ut Redemptori suo gaudens occurrere possit. Nec non etiam dies Ramorum dicitur, quia ob eamdem causam non solum palme, sed etiam uirentes rami ab Ecclesie filiis hodie portantur. Hosanna siquidem ideo uocatur, quia plebs Hebreorum Dominum precedentium et sequentium, Hosanna, quod Latine interpretatur Saluifica, eidem Domino cantare uidebatur. Pascha petitum siue competentium dicitur, quia hoc die symbolum, id est fidei sancte credulitas competentibus neophytis tradebatur, ut qui ad Dei gratiam percipiendam in Paschali solemnitate festinabant, fidem quam confiteri deberent agnoscerent. Competentes enim dicuntur, quasi simul petentes, id est gratiam Dei petentes. Capita lauantium hunc diem appellat uulgus, quia eo die  mos erat lauandi capita infantium, qui ungendi erant sancto sabbato, ne forte Quadragesime obseruatione sordidati accederent ad unctionem. Hec autem hebdomada ideo maior dicitur, uel quia maior sobrietas in ea seruatur, uel quia maius quam in ceteris hebdomadibus officium in ea celebratur.

2. Hec de nominibus huiusce diei breuiter dicta sufficiant: quorum quedam ut ad litteram intellecta sunt, ita permanent; quedam aliud allegorice significant. In omni enim Scriptura ueteris et noui Testamenti, palma semper uictoriam significauit. Per ramos igitur palmarum illa uictoria designatur, qua Dominus noster per mortem suam, mortem nostram destruxit, et per tropeum crucis principem mortis diabolum superauit. Per flores odor uirtutis  exprimitur, quo capte fideles anime regem suum ad Hierusalem, id est ad sanctam Ecclesiam tendentem comitantur; ut cum eo Pascha, id est transitum celebrantes, cum eo ad celestia resurgere mereantur. Per arborum ramos dicta significantur ueterum prophetarum, quos ille collectos in uia sternit qui simplicia corda fratrum et minus erudita exemplis instruit, ne in uia ueritatis oberrent. Illud autem hosanna totiens a plebe repetitum et ingeminatum, unitatem fidei nostre qua uiuere debemus significat; quia licet sit in plebe fidelium tam ordinis quam sexus et etatis diuersitas, uno tamen ore et una confessionis laude Saluatorem nostrum clamare debemus dicendo: Hosanna, id est saluifica siue saluum fac: est enim Hebreum uerbum, quod Latine expressum  sonat, saluifica, siue saluum fac populum tuum, siue totum mundum.

3. Quia uero huic diei talia nomina ex conuenientibus mysteriorum significationibus aptantur, quolibet breuiloquio demonstrandum, karissimi, uobis est, quibus operibus nostri Saluatoris illustratur. Etenim sicut sanctus euangelista refert, ante sex dies ueteris pasche, qui ab hesterna die computantur, uenit iehsu Bethaniam in domo Simonis leprosi, ubi Lazarum suscitauerat, et fecerunt ei cenam ibi: quo etiam Maria accipiens libram unguenti, unxit pedes Domini, et capillis suis tersit: pro qua re indignante Iuda proditore, iehsu in laude mulieris respondit: Opus bonum operata est in me, et cetera  que in passione de huiusmodi causa prosequuntur. Quam boni operis consuetudinem sequens uir sanctus Gregorius hac ipsa die, hesterna uidelicet, se totum dandis eleemosynis pedibusque pauperum lauandis occupabat, ut quod deuotissima mulier capiti fecit, id est Christo, iste membris eius, id est pauperibus faceret. Unde dies eadem absque officio proprio manens, ita pretitulatur in Sacramentario: sabbato uacat a statione publica, quando dominus papa eleemosynam dat. De quo facto, si florem allegoricum carpere uultis, scitote quia unguentum significat iustitiam, ideoque libra fuisse perhibetur. Qui enim iustitiam perfecte seruat, pedes Domini sine dubio lauat: et qui bene uiuendo misericordiam diligit, pedes illius unguento perungit. Et qui  abundanter pauperibus tribuit, capillis suis pedes Domini tergit. Domus ergo repleta ex odore unguenti, id est omnis mundus, et fama tam deuotissime mulieris, et uirtute fidelium illam in talibus imitantium. Nam quod ante sex dies Pasche passurus Dei Filius Bethaniam adiit, significat quod hominem, quem sexta feria conditum, serpentina fraude perdiderat, per Bethaniam, id est per domum obedientie transiens, eadem sexta feria proprio sanguine redimere properabat. A qua predicta ciuitate Bethania crastina die exiens, quinto uidelicet die ante Pascha, quod est hodie, misit duos discipulos suos Hierusalem dicens eis: Ite in castellum, quod contra uos est, et inuenietis asinam et pullum: soluite et adducite mihi. Qui soluentes adduxerunt ad Iesum, et imposuerunt  super eos uestimenta sua, et eum desuper sedere fecerunt. Cum audisset turba, que uenerat ad diem festum, quod iehsu pergeret ad Hierusalem, acceperunt ramos palmarum, ueneruntque ei obuiam, et clamabant: Hosanna, benedictus qui uenit in nomine Domini.

4. Sed quia hec facta Domini uerbis euangeliste commemorata ad litteram satis patent, quoniam ita fuere ut sonant; mysticus sensus nobis pro breuitate pandendus est, qui cunctis nisi sapientibus occultatur. Duo namque discipuli duos ordines predicatorum,  unum in circumcisione, alterum in gentibus, significant, uel Petrum et Philippum, quos misit Christus ad Hierusalem, id est sanctam Ecclesiam; quorum alter, id est Philippus, Samariam quasi asinam; alter, id est Petrus, Cornelium ex gentibus quasi pullum ad fidem Christi perduxit. Item per duo animalia duo populi, Iudaicus scilicet et Gentilis figurantur; que in aduentu discipulorum ligata erant, quia uterque populus uinculis peccatorum suorum constrictus erat. uestimenta Apostolorum uel doctrine sunt uirtutum, uel opera iustitie. Unde psalmista: Sacerdotes tui induantur iustitiam. Turba autem plurima, que uestimenta sua in uia strauit, innumerabilem multitudinem martyrum significat, qui se proprio exuentes indumento,  simplicioribus uiam faciunt, qua ad uisionem pacis peruenire ualeant. Per asellum enim, in quo sedebat, simplicia gentilitatis corda figurantur; que uelut indomita nullis discipline retinaculis ligata manebat; ad simulacra muta, prout ducebatur, incedens: quam Dominus presidendo et regendo perducebat ad uisionem pacis eterne. Denique non absque magni causa sacramenti factum esse creditur, quod Dominus hac die specialiter Hierosolymam tendens ministeria iumentorum sibi adhibuerit; palmarum quoque et ramorum seu florum uaria ornamenta circa se portari, regemque et Dominum se appellari uoluerit: que omnia sepe Hierusalem ueniens antea fieri recusabat. Ideo namque cum tanta gloria est ingressus, ut quia tempus passionis sue  iam instare sciebat, Iudeorum animos excitari cogeret contra se, ut per mortem corporis sui, mortem animarum nostrarum destrueret. Ergo, ter beatissimi, qui passionem illius recolimus, etsi pro illo omnes mori non possumus, et pacificatis Ecclesie calumniatoribus, bellum eum eis non habemus, uitia tamen membrorum nostrorum mortificare curemus, ut post luctum passionis, gaudia resurrectionis capientes, cum eo de uitiis ad uirtutum celsitudinem resurgere queamus. Amen.





EXPOSITIO FIDEI [a 1Kb] . *

 Profitemur nos credere indiuisibilem et inseparabilem sanctam Trinitatem, hoc est Patrem et Filium et Spiritum sanctum, unum Deum, ita unum et trinum, et ita trinum et unum: Trinitatem in distinctis atque discretis personis: hoc est Patrem ex quo omnia. Filium per quem omnia, Spiritum sanctum in quo omnia; unius tamen deitatis, unius essentie, uniusque substantie, in tribus quidem subsistentiis seu personis, ut Pater pater sit, Filius filius sit, Spiritus sanctus spiritus sanctus sit, in una natura unaque substantia, ut Deus unus et solus et summus credatur. Non tres  naturas introducentes ut Arius blasphemat, qui tres deos predicauit, excellentiorem, minorem, et inferiorem. Nos uero sanctam Trinitatem in unitate, et unitatem in sancta Trinitate confitemur. Nam cum dicimus omnipotentem Patrem, appellatio huius Paterni nominis ad Filii personam attenditur. Et cum dicimus eternum Filium, ad eterni Patris personam refertur. Et cum nominamus Spiritum sanctum, ab eterni Patris persona eum credere [b 1Kb] demonstramus. Cum autem dicimus Deum Patrem omnipotentem, non potest huius nominis euacuari  sacramentum: quia cum dicimus Patrem, Filium demonstramus: et cum dicimus Filium, Patrem declaramus: et cum dicimus eternum Patrem, eternum Filium demonstramus. Nam si non inuenimus initium uocabuli huius Paterni nominis, quando Pater sit dictus, consequenter ostenditur, quia nec initium Geniti reperiemus. Obsecramus ut detur nobis ratio, quando Pater hoc uocabulum, ut pater uocitaretur sortitus est. Si in tempore, si extra tempus, dicat nobis aliquis quando primitus ceperit appellari: et si potuerit hoc approbari, nulla erit dubietas ex illo initio Paterni nominis Filium initium accepisse, quo Pater nominatus est. Et si defecerit, immo quia et defecit, nec poterit approbari nec dari initium Paterni nominis, quando pater esse ceperit, profiteatur ergo nobis sanctam  Trinitatem cessentialem atque substantialem: nec Patrem ante Filium, nec Filium post Patrem, nec Spiritum sanctum inferiorem fuisse: quia dum initium Paterni nominis non inuenitur, nescimus qua ratione Filio initium ascribatur, quia cum dicimus sempiternum Deum Patrem, sempiternum Dei Filium  ostendimus. Ideo sanctam Trinitatem in una natura unaque essentia atque substantia, in tribus subsistentiis siue personis profitemur. Credimus autem ipsum Dei uerbum, hoc est Filium Patris sine initio genitum, eumdem unum ex tribus subsistentiis de sancta Trinitate eternum filium, per dispensationem factam pro nobis et nostra salute descendisse incarnatum uerbum Dei, et hominem factum. Intra uirginis uterum ueniens sibi nostre nature uirtutem assumpsit ex sancta gloriosa Dei genitrice Maria uirgine, perfectus Deus et perfectus homo, in duabus naturis, diuinitatis scilicet atque humanitatis: consubstantialis item ipse nobis secundum humanitatem: non in duos filios diuisus, sed unus et idem Dei et hominis filius, in ueritate duarum naturarum, in  una subsistentia siue persona diuinitatis et humanitatis unitione facta; ut ex duabus perfectis naturis non duo filii, sed unus, idem Dei et hominis filius permanens quod erat, ceperit esse quod non erat, dum sine initio eterni Patris Filius, factus est hominis filius. Ideo et unus est Dominus.





BREuIARIUM FIDEI ADuEBSUS ARIANOS HAERETICOS, IN QUO TRIUM DIuINARUM PERSONARUM AEQUALITAS PLURIMIS SCRIPTURAE SACRAE LOCIS ET ARGUMENTIS LIQUIDO COMPROBATUR. AUCTORE INCERTO, SED ANTIQUISSIMO. *

 Errare hereticos hec maxima causa facit, dum aut ignorant, aut nolunt aduertere, in Domino Iesu Christo sicut unam personam, ita duas esse substantias, Deum ex Deo Patre, et hominem ex homine matre: et que de se ipse Dominus secundum dispensationem carnis assumpte loquitur, deputant diuinitati, ut est illud: Pater maior me est , uel illud: iehsu fatigatus ex itinere , uel illud: Fleuit Lazarum , uel alia huiusmodi que leguntur. Qui si uellent aduertere illud Apostoli: Deus erat in Christo mundum reconcilians sibi , uel illud Euangelii: uerbum caro factum est, et habitauit in nobis , non dubitarent, ut superius dictum est, confiteri in una persona duas esse substantias; et ubi audiunt dici:  Pater maior me est, secundum humanitatem acciperent: ubi uero audiunt: Ego et Pater unum sumus , secundum diuinitatem dictum non dubitarent, sicut ex eius operationibus datur intelligi. Secundum hominem enim esuriuit, ut ueram carnem ostenderet: secundum Deum autem de quinque panibus quinque millia hominum saturauit, ut se Deum uirtutibus approbaret. Secundum hominem sitiuit, sed secundum Deum Samaritanam uiua aqua refecit. Secundum hominem nauem ascendit, sed secundum Deum siccis pedibus super mare ambulauit. Secundum hominem in naui dormiuit, secundum Deum uentis et fluctibus imperauit. Secundum hominem Lazarum fleuit, secundum Deum quatriduanum  eum de sepulcro mortuum suscitauit. Secundum hominem in cruce pependit, secundum Deum paradisum latroni de cruce donauit. Secundum hominem passus mortem gustauit, secundum Deum semetipsum a mortuis suscitauit. Si hec et his similia uellent sapienter discernere, et unicuique substantie quod suum est deputarent, facile poterant recte fidei cursum tenere, et non pro eius beneficiis, que pro nobis redimendis in forma serui suscepit, uel passus est, diuinitati eius contumelias irrogarent, et ubicumque legunt in Scripturis secundum humanitatem aliquid quod minus loqueretur diuinitas, sed pro dispensatione carnis assumpte hoc protestatur humanitas. Nam nos, sicut eum Deum legimus, ita nec maiorem nec minorem Deum nusquam legimus, nec  credere religiosa mente debemus. Sed ideo adhuc persistit, et dicit: Fieri non potest, ut non filius minor patre credatur, quia ex patre esse dignoscitur. Fallit eum consuetudo generationis humane, ut quia filius dicitur, minor patre credatur. Apud homines ideo minorem filium generat pater, quia et ipse minor est generatus a patre. Idcirco crescente filio pater senescit, et moriente patre filius succedere comprobatur, et melior ac potentior patre nonnumquam efficitur. Apud Deum uero non ita est; quia ubi crescere uel senescere diuinitas non habet, hoc est dignum ut filium dilectio habeat equalem, quia non potest plenitudo maiorem. Ideoque perfectus perfectum genuit, omnipotens omnipotentem, plenus plenum: et quia  etatis incrementum non habuit, minorem generare non potuit: sed omnino qualis est pater, talem et filium esse cognosco, sicut ipse dicit: Qui me uidet, uidet et Patrem ; et alibi: Qui non honorificat Filium, non honorificat Patrem qui misit illum . Sed forte quia audis missum, ideo putas minorem. Rogo te, Deum credis esse Filium, an non? Sine dubio responsurus es, Deum; quia et si tu negare uolueris, sanctis Scripturis conuinceris, dicente Apostolo: Ex quibus Christus secundum carnem, qui est super omnia Deus benedictus in secula . Et Ioannes in Epistola sua: Ut simus, inquit, in uero Filio eius, qui est uerus Deus, et uita eterna . Et Thomas: Deus meus, inquit, et Dominus meus . Et Melchisedech  summus sacerdos: Benedictus, inquit, Abraham Deo excelso, qui creauit celum et terram . uides quia non solus Deus, sed Deus excelsus Melchisedech uocibus comprobatur. Testis est et Osee propheta, dicens: Firmans celum, et creans terram, ego Dominus Deus tuus, cuius manus creauerunt omnem militiam celi . Si ergo Deus est Filius, immo quia Deus est, quia per ipsum facta sunt omnia, et non solum non minor, sed excelsus Deus; interrogo te, utrum Deus ubique sit, an forte localiter? Cum impium sit negare quod ubique sit Deus, queso te, ubi missus est? Sed missionem Filii incarnationem eius intellige, ipso Apostolo exponente: Misit, inquit, Deus Filium suum factum ex muliere, factum sub lege . Denique de ipso  legimus in propheta: Celum et terram ego impleo, dicit Dominus . Et Euangelista de eodem: Plenitudinem, inquit, eius nos omnes accepimus . Et si omnia ipse implet, ubi missus est cuius maiestate plena sunt omnia? Sed adhuc forte dicis, sicut habet carnalis intellectus, inter gignentem Patrem et genitum Filium non potuisse fieri nisi ut aliquod fuisset spatium. Spatium hore faciunt, hore tempus designant: ac sic, si tempus anteponis Filio, non omnia per ipsum facta fateris. Et ubi est illud: Omnia per ipsum facta sunt ? Certe secundum tuam propositionem respondeo, qui dicis fuisse Patrem aliquando sine Filio. Utique legimus pariter in Apostolo: Christum Dei uirtutem et Dei sapientiam , et ipse de se Dominus loquitur: Ego  sum uia, ueritas, et uita . Si ergo fuit Pater sine Filio, sicut tu dicis, fuit sine uirtute, fuit sine sapientia, fuit sine uita, fuit sine ueritate. Sed quia sine his numquam fuisse Pater credendus est, hoc conuenit saluti tue, ut iuxta fidem catholicam, consempiternum Patri et equalem Filium fatearis: quia et uirtus eius legitur sempiterna, dicente Apostolo: Sempiterna quoque uirtus eius et diuinitas . Similiter et de ueritate, dicente Psalmista: Et ueritas Domini manet in eternum . Solent etiam ista uelut questionem calumnia generare. In tantum, inquiunt, maior est Pater, ut priore semper nominetur loco. Etiamsi priore semper loco nominaretur, ualde uidebatur esse conueniens; quia ex ipso est Filius,  non ille ex Filio. Tamen ut equalitatem agnoscas, audi in Scripturis ubi etiam prior Filius nominatur. Ioannes euangelista ait: In principio erat uerbum, et uerbum erat apud Deum, et Deus erat uerbum . In uerbo utique Filium indicauit. Et Apostolus ad Ephesios: An nescitis quia omnis fornicator et immundus non habet hereditatem in regno Christi et Dei ? Ecce et hic priore loco Filius nominatur. Et ad Galatas: Paulus Apostolus non ab hominibus, neque per hominem, sed per Iesum Christum et Deum Patrem . Et ad Thessalonicenses: Ipse autem Dominus iehsu Christus et Deus et pater noster, qui dilexit nos . Ad Corinthios: Gratia Domini nostri Iesu Christi et caritas Dei Patris, et communicatio sancti Spiritus cum omnibus  uobis . Et ipse Dominus dicit: Ego et Pater unum sumus . Non dicit: Pater et ego. Et alibi: Qui me uidet, uidet et Patrem . Et iterum: Qui non honorificat Filium, non honorificat Patrem qui misit illum . Ecce quoties priore loco Filius nominatur! Sed quia in Patre et Filio equalitas est, nullum preiudicium nec ante nec postea nominatus alteri poterit exhibere, quia nulla est diuersitas, ubi est equalis in utroque diuinitas. Sed ideo sic legimus, quia humana locutio aliter se non ualet expedire, nisi ut cum unum dixerit, sic alterum dicat. Ecce ut agnoscas, quia nichil ibi maius, nichilque minus est, cessit questio de Patre anterius nominato: quia ubi una est substantia, una deitas, et incorporalis immensitas, nulla  est disparitas uel diuersitas existimanda. Ubi enim unus Deus creditur, ibi minor et maior excluditur. Nescit enim numerum unitas, et gradum non admittit equalitas, sicut scriptum est: Non ascendes per gradum ad altare meum . Et ideo auferat contentionem, et teneat cum fide catholica inseparabilem Trinitatem, sine permixtione con unctam, sine separatione disiunctam, quia Pater, et Filius, et Spiritus sanctus, Deus plenus et unus est. Ipsa enim per se ratio docet, quia unus nec posteriorem recipit, nec priorem: comparationem uel separationem nescit habere qui solus est; minor non potest esse qui plenus est, qui perfectioni nec addi quidquam potest, nec minui. Credantur ergo tres persone, sed non tres substantie; tres proprietates, sed non tres  potestates. Ita una sine principio sempiternitas, sicut una sine fine maiestas, sine auctore Pater, sine tempore Filius, sine maiore Spiritus sanctus. Nos enim catholici Dominum Deum nostrum Iesum Christum, et minorem dicimus Patre, et equalem: minorem propter humanitatem assumptam, quia cum in forma Dei esset, formam serui induere est dignatus; equalem uero dicimus propter deitatem perpetuam, qua ex Patre existens Filius et consempiternus est Patri. Quare ergo nobiscum non confitentur equalem, cum nos cum illis non negemus minorem? presertim cum utrumque in sanctis Scripturis legimus, dicente Euangelista: Propterea, inquit, querebant interficere eum Iudei, quia non solum soluebat sabbatum, sed etiam  Patrem suum dicebat Deum, equalem se faciens Deo . Ecce impietas Iudeorum dicit equalem, et non ueretur dicere Christianus minorem. Et alibi idem Euangelista ait: Qui non honorificat Filium, non honorificat Patrem, qui misit illum . Aequalis enim honor non nisi equalibus exhibetur. Et alio loco idem dicit: Sicut Pater suscitat mortuos, et uiuificat, ita et Filius quos uult uiuificat . Audi dicentem: Sicut Pater, ita et Filius. Audi dicentem: Quos uult, et equalem eum Patri, ac sue potestatis esse cognosce: et non dicas Deum minorem, quia nusquam in Scripturis sanctis uel maiorem Deum legimus, uel minorem. Sicut ipse Philippo dicit: Qui me uidet, uidet et Patrem . Et: Omnia que Pater facit, hec eadem et Filius similiter  facit . uel illud: Deus erat uerbum . Et Apostolus, ut memorauimus: Qui est, inquit, super omnia Deus benedictus in secula . Et Apostolus: Qui cum in forma Dei esset, non rapinam arbitratus est esse se equalem Deo . Quare hoc? quia nemo rapit, nisi quod non habet. Ille ergo qui habebat equalitatem, non est arbitratus per rapinam: sed quam rebellis angelus assumere uoluit per rapinam, Christus possedit per naturam. Quia uero est uerus Deus, audi beatum Ioannem dicentem in Epistola sua: Et simus, inquit, in uero Filio eius Iesu Christo: hic est uerus Deus, et uita eterna . Audis uerum Deum, et presumis dicere minorem, et non confiteris equalem? Dicit etiam beatus Apostolus ad Titum: Exspectantes  beatam spem, et aduentum glorie magni Dei . Nescio qua fronte minor esse dicatur, quem magnum Deum Apostolus profitetur. Hoc etiam perfidus error dicere solet, quod ubi in Scripturis legimus aut solum Deum, aut solum altissimum, aut solum sapientem, hoc non de Trinitate dici, sed de solo Patre accipi debeat. Quod quam absurdum sit ita sentire, de hoc uno testimonio conuincatur. Dicit enim Apostolus: Cognitum soli sapienti Deo ; non intelligunt quia non dixit: Soli sapienti Patri, sed: Soli sapienti Deo, que est Trinitas. Nam dum soli Patri hoc deputant, Filium insipientem blasphemant. Et quomodo eum Apostolus sapientiam Dei esse dicit, si solus Pater est sapiens, cum nullus sapiens possit esse nisi per sapientiam suam? Et ubi  est illud, quod ad Colossenses idem Apostolus protestatur de Christo Iesu: In quo sunt, inquit, omnes thesauri sapientie et scientie absconditi ? Unde agnoscant, quam stultum sit quod promunt, et ubicumque aliquid similiter legunt, non uni persone deputent, sed beate Trinitati, que sola summus Deus et uerus est. Nam et de Spiritu sancto sic dicit Apostolus: Alii quidem per Spiritum datur sermo sapientie, alii autem sermo scientie secundum eumdem Spiritum . Si ergo per Spiritum sanctum, sicut uerum est, et sapientie et scientie sermo donatur; quomodo solius Patris persone hoc potest ascribi, quod solus sit sapiens, nisi, ut dictum est, equeue Trinitati ista conueniant?  Solent etiam dicere, ideo minor est Filius, quia uisibilis, Pater autem inuisibilis. Non intelligunt, quia nec Filius in substantia deitatis sue sit uisibilis, nisi in assumpto homine, qui et Christus dicitur. Nam Filius Dei, id est uerbum, quod erat in principio Deus apud Deum, per quem facta sunt omnia, uideri in sua substantia non potuit, sicut nec Pater in substantia sua. Interrogo autem sine sui iniuria illum ipsum, qui dicit quod uisus sit Filius Dei, utrum animam suam uisibilem an inuisibilem fateatur: et cum dixerit inuisibilem, sicut et uerum est, dicatur ei: Si creatura, id est anima tua, inuisibilis est creatura utique Dei, creator uniuersitatis quomodo potuit esse uisibilis? Sed ideo induit carnem que uideri poterat, quia deitas ab homine uideri  non poterat. Hac carne maior est Pater: equalis uerbo maior carne: equalis ei, per quem fecit nos, maior eo qui factus est propter nos. Nam quod Deus sit Filius, licet multa testimonia superius posita euidenter perdoceant, tamen adhuc pauca credidi subiungenda. In Genesi scriptum est: Creauit Deus celum , et utique Euangelista confirmat omnia a Filio esse creata . Item ibi sequitur: Creauit Deus hominem ad imaginem et similitudinem suam . Ecce hic Deum agnosce, quia et hominem ipse creauit. Et Isaias dicit de Ioanne precursore Domini: Rectas facite semitas Dei nostri . Cuius Dei, nisi utique Filii, quem in carne uenisse non dubitamus? Et paulo post: Confortate manus dissolutas, et genua debilia roborate.  Dicite pusillanimis: Ecce Deus uester in fortitudine ueniet, et saluabit uos, et tunc aperientur oculi cecorum . Quod utique in aduentu Christi completum esse cognoscimus. Psalmista etiam dicit, Omnes gentes quascumque fecisti, uenient, et adorabunt coram te, mirabilis tu es et faciens mirabilia, tu es Deus solus . Non puto aliquem esse tam impium, qui neget Filium Dei et mirabilia fecisse, et uniuersas gentes creasse, nisi forte Iudeos. Et alibi Isaias, cum aduentum Christi per uirginem nuntiat, dicit inter cetera: Et uocabitur nomen eius Admirabilis, Consiliarius, Deus fortis . Sed et beatus Apostolus: Omnes enim nos manifestari oportet ante tribunal Christi . Et ut agnoscas Deum esse Christum, sic alibi dicit: Omnes  stabimus ante tribunal Dei . uiuo ego, dicit Dominus, quia mihi flectetur omne genu. Utique de Christo dicit, quem ad iudicandum uiuos et mortuos credimus esse uenturum. Psalmista uoces angelorum faciens, cum Christus in celos ascendisset: Tollite, inquit, portas principes uestras, et eleuamini porte eternales, et introibit rex glorie . Illisque interrogantibus quis esset iste rex glorie, respondit Dominus: Fortis et potens Dominus uirtutum; ipse est rex glorie . Et ne forte de Patre dictum putent, quomodo multa absurde intelligunt, audiant Apostolum huic uersiculo consentientem: Si enim, inquit, cognouissent, numquam Dominum glorie crucifixissent .  Cum tam presentibus quam preteritis testimoniis, que de Scripturis sanctis postulata sunt, Deus esse Filius demonstretur, miror cur forte eum aliqui minorem dicendo blasphemare non metuunt: cum nusquam omnino Deus minor esse legatur, nisi, ut dictum est, propter dispensationem carnis assumpte, in qua non solum ab angelis minoratus est, sed et matre sua iunior inuenitur, sicut iam diximus. Secundum hanc ergo regulam duas in Christo crede substantias, Deum uerum, et hominem uerum. Secundum hominem morti subditur, secundum Deum auctor uite esse cognoscitur, dicente beato Petro: Petistis uirum homicidam donari uobis, auctorem uero uite interfecistis . Secundum hominem: Tristis est anima mea usque ad mortem ; secundum Deum: Potestatem habeo ponendi eam, et potestatem habeo iterum sumendi eam, et nemo eam tollit a me, sed ego eam pono a memetipso . Hinc etiam occasionem accipere calumniandi solent, quod Dominus in Euangelio dixerit: Non potest Filius aliud facere quidquam, nisi quod uiderit Patrem facientem . Quod carnalis sensus non intelligens, ideo dictum putat ut se ex Patre esse ostenderet, utpote et Deum et Filium: quomodo inter homines fieri solet, ueluti pater artifex filium suum artificium suum docet, ut quod uiderit patrem operantem filius, hoc specialius imitetur. Quod quam absurdum sit de Deo Patre omnipotente ita credere; qui est incorporeus, inuisibilis, inestimabilis, et immensus, qui cordis oculos sanos habet  euidenter potest cognoscere. Nam qui sic sentiunt interrogandi sunt: Mundus iste quem cernimus a quo sit factus? Utique a Filio minime denegabunt, uel attestante Euangelista et dicente: Omnia per ipsum facta sunt, et sine ipso factum est nichil . Dicant ergo, ubi uidit Filius Patrem ante facientem alium mundum, ut sic postmodum ille istum crearet: presertim cum apud potentiam Dei uoluisse, creasse sit; sicut legimus: Ipse dicit, et facta sunt . Sed sublato cordis uelamine discant credere Filium in Patre et Patrem esse in Filio: quia diuinitas ubique tota et presens, tam Patris, quam Filii, quam Spiritus sancti, sine se esse nusquam potest, sicut ipse dicit: Ego in Patre, et Pater in me , et cognoscant quod sit uidere Filii, ut  una est substantia, una uoluntas, una potentia, una gloria. Nihil ibi maius, nichilque minus esse credatur. Si enim nos homines terreni quod facere uolumus corpore, animo nostro ante meditationis insinuatione premissa, sapientia exsequente perficimus, et quodammodo consilio nato in mente nostra prius intus in corde agimus quod facere disponimus, que tamen absque ulla partitione sensuum indissociabiliter una mens efficit: quomodo non Deus Pater cum Deo Filio, qui est sapientia sua, in se manente, quia ipse est, ut sepe diximus, sapientia et uirtus Patris, in una uoluntate cuncta et una operatione perficit? Sed nec alia Pater facit, alia Filius; sed eadem que Pater facit, ipsa et Filius facit, sicut ipse testatur: Quecumque, inquit, Pater facit, hec eadem et Filius  similiter facit . Sed ideo dixit: Non potest Filius a se facere quidquam, nisi quod uiderit Patrem facientem , ut nos cognoscamus et credamus, quia ex Patre est Filius, et non ex semetipso, uel aliunde, sed consempiternus Patri, quia et Pater in se semper perfectus existit, nec ei aliquando aliquid defuit, uel accessit. Nam si aliquando, quomodo Ariani blasphemant, fuit sine Filio Pater, ergo imperfectus fuit Pater, ergo fuit sine uerbo, et sicuti iam memorauimus, fuit sine sapientia, sine uirtute, sine uita, sine iustitia, sine ueritate: quia iste omnes species diuinitatis secundum Scripturas Filius esse noscuntur. Sed quia sine his uirtutibus Patrem umquam dici fuisse blasphemum est, hoc iustum est, hoc conuenit, ut consempiternum  et cequalem Patri Filium fatearis. Si enim Deus in cordibus nostris cum loquitur, miro modo loquitur sine sono; putas quomodo potest loqui Filio suo, qui est uerbum eius? Sic ergo cogita, quia incorporaliter locutus est Filio, quia et incorporaliter genuit Filium. Nec enim sic docuit, quasi indoctum genuerit. Sed hoc est eum docuisse, quod est doctum et scientem genuisse. Et hoc est: Docuit me Pater , quod est, scientem genuit me Pater. Quomodo autem a se nichil potest facere Filius, de quo Propheta testatur, et dicit: Deus autem in celo sursum, et in terra omnia quecumque uoluit fecit ? Sed forte dicturus es hoc de Patre dictum, redi ad Euangelistam dicentem de Filio quia omnia per ipsum facta sunt, sine ipso factum est  nichil . Qui etiam loquitur ad Moysem: uade, inquit, dic filiis Isrel, Deus patrum uestrorum misit me ad uos  Illo respondente, et dicente: Dic mihi nomen tuum, nam non credent mihi, post hec adiiciens Deus dixit ei: uade, dic filiis Isrel: Ego sum qui sum, et qui est misit me ad uos . Et ne hoc de Patre dictum accipias, audi beatum Apostolum huic loco consentientem, et quodammodo ipsum testimonium exponentem ad Corinthios: Dei, inquit, Filius, qui predicatus est uobis per me, et Siluanum, et Timotheum, non fuit in illo est et non, sed est in illo fuit. Quotquot enim promissiones Dei sunt, in illo est . Audi Paulum cum Mose concordantem, et noli a fide catholica discordare. Nam si Ecclesiam catholicam interrogas  de Patre quid sit, dicit Deum: sed et Filium dicit Deum, sed et Spiritum sanctum dicit Deum: et tamen non dicit tres deos, ne gentibus comparetur, qui plures deos errore suo decepti confingunt. Sed credamus Scripture dicenti, tam noui quam ueteris Testamenti, quia Deus unus est: et si unus maior, alter minor est, ut Ariani dicunt, unus dici non potest, inequalitas unitatem excludit. Quomodo autem tres et unum credamus aduerte. Unitatem facit equalitas uirtutum, Trinitatem proprietas personarum. Audisti quomodo ipse intelligendam equalitatem suam et Patris docuerit: Ego, inquit, et Pater unum sumus . Aliud est unum, aliud sumus. Nam cum dicit sumus, personas significat. Unum  sumus, id est, iustitia sumus, eademque sapientia, uirtus indiuisa, par gloria. Que cum ita sint, dissensio auferatur, et fides integra teneatur. Dicunt etiam: Ideo maior est Pater, quia est immortalis. Interrogandi sunt, utrum Filium in substantia deitatis sue mortalem esse fateantur. Quod si dixerint, quam contra rationem dicant, omnis homo agnoscere potest, qui etiam humanam animam immortalem esse non ambigit. Sed hoc eis dicendum, quod secundum carnem dicatur passus et mortuus. Nam secundum diuinitatem, qua semper exstitit, et uniuersa creauit, immortalis permaneat. Dicunt etiam esse uisibilem; quod quam absurdum sit, agnoscant qui hoc dicunt, cum nec anima humana possit esse uisibilis, quanto magis Deus in sua substantia? Sed ideo  carnem assumpsit, que poterat uideri, quia deitas corporeis oculis non poterat intueri. Hec interim de equalitate Patris ac Filii ad presens dicta sufficiant. Nam de equalitate operum Trinitatis, id est Patris, et Filii, et Spiritus sancti, paulo post donante Domino, de Scripturis sanctis monstrabimus. Nunc uero de sancti Spiritus deitate pauca de multis testimoniis sunt ponenda, quem non solum minorem asserere, sed etiam Deum omnino dicuntur heretici denegare. Audiant pauca de deitate Spiritus sancti. In Genesi dicit sermo diuinus: Spiritus Domini ferebatur super aquas . hoc est eminentia potestatis, non inopia necessitatis. Et in Euangelio: Spiritus est Deus: et eos qui adorant, in spiritu et ueritate oportet adorare . Et ne forte de  Patre dictum intelligas, et non de Spiritu sancto, audi quod sequitur: Spiritus ubi uult spirat . Audi ubi uult, ut sue potestatis eum esse non dubites. Et Apostolus ad Corinthios dicit: Diuisiones gratiarum sunt, idem autem Spiritus: et diuisiones operationum sunt, idem autem Deus, qui operatur omnia in omnibus . Et tu cognoscas ipsum Spiritum nominatum Dominum et Deum, audi inferius quomodo concludit: Alii quidem datur per Spiritum sermo sapientie, alii autem sermo scientie secundum eumdem Spiritum, alii fides in eodem Spiritu , et reliqua. Et sic concludit: Hec autem omnia operatur unus atque idem Spiritus, diuidens singulis prout uult . Qui diuina munera prout uult dispensat, legem superioris ignorat.  Agnosce tandem, quia qui prout uult diuidit, nulli subditus esse probatur, sed sue potestatis esse dignoscitur. De summa enim potestate descendit uoluntas, cui nulla contradicit auctoritas. Et ad Hebreos similiter dicit de Spiritus sancti distributionibus secundum suam uoluntatem. Et quis iste sit distributor ac diuisor, ad Romanos euidenter ostendit, dicens: Unicuique sicut Deus diuisit mensuram fidei . Et ad Corinthios: Nescitis, inquit, quoniam templum Dei estis, et spiritus Dei habitat in uobis ? Si quis autem templum Dei uiolauerit, disperdet illum Deus . Et quis iste Deus sit, cuius templum prohibet uiolari, audi in sequentibus: Nescitis, quia membra uestra templum est Spiritus  sancti ? Et quis esset iste Spiritus sanctus, cuius templum essemus, sic concludens demonstrat: Glorificate, inquit, et portate Deum in corpore uestro . Agnosce Spiritum sanctum euidenter Deum, et desine blasphemare. Et in Actibus Apostolorum beatus Petrus ad Ananiam, qui Deo uouerat oblationem, et postmodum exstitit indeuotus, sic dicit: Quis compulit te mentiri Spiritui sancto? non es mentitus hominibus, sed Deo . Ecce et hic eum euidentissime Deum esse beati Petri attestatio manifestat. Item ibi: Dixit Spiritus sanctus: Segregate mihi Paulum et Barnabam ad opus, ad quos elegi eos . Et beatus Paulus inibi dixit: Attendite, inquit, uobis, et uniuerso gregi, in quo uos Spiritus sanctus posuit Apostolos,  regere Ecclesiam Dei, quam acquisiuit sanguine suo . Et quis est iste, qui Apostolos segregat et mittit, idem Paulus ad Corinthios declarat dicens: Et quosdam, inquit, posuit Deus in Ecclesia primum Apostolos, secundo Prophetas, tertio Doctores , et reliqua. Ecce ubi Spiritum sanctum Deum, luce clarius demonstrauit, et quem in actibus Apostolorum Spiritum sanctum esse dicit, ad Corinthios Deum esse manifeste confessus est. Dicit enim idem uas electionis ad Iudeos: Bene Spiritus sanctus de uobis prophetauit per os Isaie Prophete . Et quis esset iste Spiritus sanctus, qui in Prophetis locutus sit, beatus Dauid exprimit, dicens: Audiam quid loquatur in me Dominus Deus . Et in Actibus:  Ut impleretur, inquit, Scriptura quam premisit Deus per os prophetarum suorum . Et hic agnosce, quod eum Deum euidenter declaret, qui per os prophetarum locutus est, sicut et Zacarias in Euangelio ait: Benedictus, inquit, Deus Isrel, quia uisitauit et fecit redemptionem plebis sue , et post pauca, ait: Sicut locutus est per os sanctorum prophetarum suorum . Agnoscis Dominum Deum esse Spiritum sanctum, qui per os prophetarum locutus est, quod nec impii Iudei denegant. Qui si Deus non esset, non in baptismo in uno nomine deitatis Patri et Filio sociaretur, sicut scriptum est, ubi regulam baptismi posuit ipse Dominus: Ite, inquit, baptizate omnes gentes in nomine Patris, et Filii, et Spiritus sancti . Quod solum  testimonium deberet hereticis sufficere ad incredulitatem inseparabilis Trinitatis, quia nec ipsi audent aliter baptizare, ne regulam Domini corrumpere uideantur. Et ubi unum nomen dicitur, ibi et maior et minor excluditur. Et in secunda ad Corinthios: Gratia Domini nostri Iesu Christi, et caritas Dei, et communicatio sancti Spiritus cum omnibus uobis . Ut agnoscas Patris, et Filii, et Spiritus sancti unam esse substantiam ac deitatem, audi Isaiam prophetam dicentem: Qui appendit tribus digitis molem terre . Nam et singulariter inuenimus in Scripturis, digitum sanctum Spiritum nominatum, ut est illud in Euangelio ubi ait: Si ego in digito Dei demonia eiicio ; quod alius euangelista declarat, dicens: Si ego in Spiritu Dei eiicio demonia . Et Magi Pharaonis uicti signis diuinis dicunt: Digitus Dei est . In Pentecosten, quod etiam ante aduentum Christi Iudei colebant, digito Dei, id est Spiritu, inscriptas tabulas Moses accipit et que tunc in lapideis tabulis figurata sunt corda durissima Iudeorum, post Ascensionem Domini in carneis tabulis, id est in cordibus discipulorum, uisibiliter dignatus est apparere in ipsa specie ignis, in qua Mosi in deserto apparuit, de quo credimus Isaiam dicere: Deus noster ignis consumens est . Et sicut legimus, quod nemo nouerit cogitationes hominum, nisi Deus, quomodo Spiritus sanctus non est Deus, qui etiam non solum  que in homine, sed etiam que in Deo sunt scire dignoscitur? dicente Apostolo: Spiritus enim omnia scrutatur, etiam profunda Dei : et paulo post: Ita que Dei sunt nemo cognouit, nisi spiritus Dei . Sed forte dicit aliquis, ideo minor est, quia missus legitur. Et quid dicturus est, cum legit in Isaia propheta ex persona Christi dicentis: Dominus misit me, et Spiritus eius . Et alibi: Spiritus Domini super me; propter quod unxerit me, ad euangelizandum pauperibus remissionem, et cecis uisum, annuntiare annum placabilem Domini , et reliqua. Et ut scias euidenter de Domino dictum, Euangelista dicit: Cum uenisset Dominus iehsu in synagogam, datus est ei liber Isaie prophete, quem aperiens inuenit scriptum: Spiritus  Domini super me , et reliqua que supra diximus. Et post hec: Plicuit, inquit, librum, et dedit ministro, et dixit: Hodie in uobis impleta est scriptura ista . Credendum est mitti, qui ubique esse dignoscitur? sicut dicit Psalmista: Quo ibo a Spiritu tuo, et a facie tua quo fugiam ? Sed sicut Filii missio, incarnatio declaratur, cum se dignatus est aut in columbe specie, uel in igne, aut diuersis huiusmodi assumptis indiciis declarare. Quomodo ergo minor credendus est, qui etiam Deum, qui sicut ipse equalis est Patri, approbatur ad nostram remissionem misisse? et non solum misisse, sicut per Isaiam dictum memorauimus, sed etiam secundum carnem creasse, sicut habes in Euangelio angelum ad Mariam  dixisse: Spiritus, inquit, sanctus ueniet in te, uirtus Altissimi obumbrabit tibi , et reliqua. Non enim generatione, sed iussione, et benedictione sancti Spiritus conceptus est Christus, sicut et alius euangelista ait: Inuenta est, inquit, habens in utero de Spiritu sancto . Prophete autem dicunt frequenter, sicut iam memorauimus, Hec dicit Dominus. Et quis sit iste Dominus, Micheas propheta euidenter ostendit, cum loquitur ad Achab dicens: Si tu de prelio sanus redieris, in me non est locutus Deus . Et quis iste Deus sit, qui in Prophetis locutus sit, Paulus apostolus demonstrat, cum dicit ad Iudeos: Bene, inquit, de uobis Spiritus sanctus prophetauit per os  Isaie prophete . uade, inquit, exceca cor populi huius , et reliqua. Interrogandi sunt tamen heretici, cuius maior offensa sit, qui in Patrem peccat, an qui in Spiritum sanctum, quem dicunt Deum non esse. Et cum dixerint maiorem offensam esse qui in Patrem peccat, interrogandi sunt iterum filii Isrel utrum Patri peccauerint, an alteri? Cum responderint quia Patri peccauerunt, iterum interrogandi sunt, si eis fuerint dimissa peccata. Utique non negabunt, quia et legimus quod conuersi sint ad Deum, et dimissa fuerint eis peccata. Deinde interrogandi sunt, ut exponant quomodo intelligant dictum a Domino: Quicumque in Spiritu sancto peccauerit, non remittetur ei neque in hoc seculo, neque in futuro . Si  Deus non est, quare tam grauis eius offensa a Domino esse dicatur. Iterum interrogandi sunt, si fuerunt filii Isrel contumaces Deo, an non? Cum non negauerint, quia nec possunt, dicendum est eis, quomodo accipiant illud quod beatus Stephanus Iudeis exprobrat dicens: uos semper restitistis Spiritui sancto, et semper ei contumaces fuistis, sicut et patres uestri . Audi etiam ad Thessalonicenses, ubi Spiritum sanctum et priorem loco ponit, et Dominum nuncupat dicens: Dominus autem dirigat corda uestra in caritate Dei, et patientia Christi . Diligenter aduerte, quia hic Spiritus sanctus oratur, ut corda credentium dirigat in caritate Dei, et in patientia Christi. Interrogandi sunt etiam, quid maius sit, utrum celi  an uirtutes celorum? et cum sine dubio dixerint uirtutes celorum: dicendum est eis: In tantum Spiritus sanctus minor non est, sed summus est, ut cum uerbo Domini dicantur celi creati, Spiritu sancto uirtutes celorum. Accipe adhuc ubi creator euidenter Spiritus sanctus describitur. Iob dicit: Spiritus diuinus qui fecit me . Et diuinum utique creatorem uno uersiculo demonstrauit: cum diuinum appellat, et Deum et creatorem ostendit. Sicut et Dauid dicit: Emitte Spiritum tuum, et creabuntur, et renouabis faciem terre . Interrogandi etiam sunt, si creatura ubique esse potest, an non? Et cum responderint, quia non ubique, sicut et uerum est, dicendum absque dubio, Spiritus sanctus Deus est, et non creatura, qui ubique  esse describitur. De quo, sicut iam dictum est, Propheta omnipotentiam eius metuens dicit: Quo ibo a spiritu tuo, et a facie, quo fugiam ? Agnosce ergo nullum esse locum, ubi non omnipotentia Spiritus sancti presens esse probetur. Item interrogandi, utrum possit alius preter Deum peccata dimittere; et cum responderint quia nullus nisi Deus, quia scriptum est: Nemo potest peccata dimittere nisi solus Deus , dicendum est eis sine dubio Spiritus sanctus Deus est, qui remissionem peccatorum conferre dignoscitur, sicut Dominus dixit: Accipite Spiritum sanctum; quorum remiseritis peccata remittentur eis . Qui etiam in baptismo cum Patre et Filio baptizatis remissionem  tribuit peccatorum. Audi etiam quod Spiritus sanctus Deus est, qui frequenter cum Patre et Filio copulatur. Ad Corinthios, sicut iam dictum est, Gratia, inquit, Domini nostri Iesu Christi, et caritas Dei, et communicatio sancti Spiritus cum omnibus uobis . Qui si non esset Deus et creatura esset, sicut blasphemat hereticus, numquam in baptismo, ubi salus humani generis agitur, Patri et Filio copularetur. Nam quod unius substantie sit Pater et Filius et Spiritus sanctus, Isaias propheta dicit, sicut iam memorauimus, Quis appendit tribus digitis molem terre ? Quo loco per tres digitos in tribus personis unam substantiam esse perducuit. Quod Apostolus de Trinitate dictum intelligens ait, Omnia ex ipso, et per ipsum, et in ipso sunt omnia , id est, ex Patre, et Filio, et Spiritu sancto omnia continentur. Item ad Corinthios dicit idem Apostolus, Deus qui dixit de tenebris lumen splendescere, qui illuxit cordibus nostris illuminationem scientie claritatis Dei in faciem Christi Iesu . Quo loco manifestissime Trinitas intelligitur. Deus qui dixit de tenebris lumen splendescere, Spiritus sanctus agnoscitur: et ubi dicit, Illuminationem scientie claritatis Dei Pater intelligitur: in eo uero ubi dicit, In faciem Christi Iesu, Filius designatur. Audi adhuc, quia Trinitas in unitate manet, et unitas in Trinitate, angelorum et archangelorum uoces declarant in Isaia, ubi Seraphim hymnum scribitur dicere, Sanctus, Sanctus, Sanctus Dominus Deus Sabaoth , non tres  sanctos, sed ter sanctum conclusit dicendo, Dominus Deus Sabaoth: id est ut tres personas et unum Deum intelligas. Non semel dicunt, ne singularitatem credas: non bis, ne Spiritum sanctum excludas: non sancti Domini Sabaoth, ne tres deos more gentilium fatearis. Sed dicunt, Sanctus, Sanctus, Sanctus Dominus Deus Sabaoth, et est Trinitas. Deus laudatur, qui est Pater, et Filius, et Spiritus sanctus. Quem etiam Deum esse, ex operationum equalitate, qui oculos cordis sanos habet, facile poterit approbare, sicut in sequentibus demonstrabimus. Sicut saluat Pater, ita et Filius, ita et Spiritus sanctus. De Patre, Salua nos, Deus noster, et congrega nos de nationibus . De Filio, uenit Filius hominis saluum facere quod perierat ; et alibi. Ipse enim saluum faciet populum suum a peccatis eorum . De Spiritu sancto ad Titum, Saluos nos fecit per lauacrum regenerationis et renouationis Spiritus sancti . Sicut confortat Pater, ita Filius, ita et Spiritus sanctus. Esther de Patre, Conforta me rex, et Deus deorum . De Filio Apostolus, Gratias ago Domino nostro Iesu Christo, qui me confortauit, et fidelem existimauit . De Spiritu sancto in Euangelio: Puer autem crescebat et confortabatur Spiritu sancto . uiuificat Pater, ita Filius, ita et Spiritus sanctus. In Euangelio, Sicut Pater suscitat mortuos, et uiuificat, ita et Filius quos uult uiuificat . De Spiritu sancto in Epistola  Petri apostoli, Mortificatus carne, uiuificatus autem Spiritu . Et Paulus apostolus, Littera, inquit, occidit, spiritus autem uiuificat . Et in Euangelio, Spiritus est qui uiuificat, nam caro non prodest quidquam . Sicut liberat Pater, ita Filius, ita et Spiritus sanctus. De Patre, Deus excelsus liberator eorum . De Filio in Euangelio, Si uos liberauerit, uere liberi eritis, et ueritas liberabit uos . De Spiritu sancto, Spiritus uite in Christo Iesu liberauit me a lege peccati et mortis . Eligit Pater, ita Filius, ita et Spiritus sanctus. De Patre Apostolus, Benedictus Deus et Pater Domini nostri Iesu Christi, qui elegit nos ante mundi constitutionem . De Filio: Non uos me  elegistis, sed ego elegi uos . De Spiritu sancto in Actibus, Cum ergo ieiunassent et orassent, dixit eis Spiritus sanctus, Segregate mihi Barnabam et Paulum ad opus quod elegi eos . Creator dicitur Pater, ita Filius, ita et Spiritus sanctus. De Patre Apostolus, Que sit dispensatio sacramenti absconditi a Deo qui omnia creauit . De Filio ad Colossenses, Quia ab ipso creata sunt uniuersa, et omnia in ipso constant : et in Euangelio, Omnia per ipsum facta sunt . De Spiritu sancto in Salomone, Et uidit et dinumerauit, et mensus est omnia, ipse creauit ea per Spiritum sanctum : et in Psalmo, Emitte Spiritum tuum, et creabuntur : et alibi, Spiritus oris eius omnis uirtus eorum .  Sicut predixit Pater, ita Filius, ita et Spiritus sanctus. De Patre, Deus autem, qui predixit pati Christum suum, impleuit . Sic de Filio in Euangelio Angelus dixit mulieribus, Ite et annuntiate fratribus, quia precedit uos in Galileam, ibi eum uidebitis, sicut predixit uobis . De Spiritu sancto in Actibus Petrus, Oportet impleri scripturam, quam predixit Spiritus sanctus per os Dauid . Magnus Pater, ita Filius, ita et Spiritus sanctus. De Patre, Magnus Deus noster et laudabilis . De Filio ad Titum, Exspectantes beatam spem, et aduentum glorie magni Dei Saluatoris nostri Iesu Christi . De Spiritu sancto in Regum ait Dominus ad Heliam, Ecce Dominus transiit, et Spiritus sanctus, et fortis . Sicut caritas Patris, ita Filii, ita et Spiritus sancti. De Patre, Superabundauit autem gratia Domini nostri Iesu Christi, et caritas Dei nostri . De Filio, Charitas enim Christi urget nos . De Spiritu sancto, Quid uultis, in uirga ueniam ad uos, an in caritate Spiritus ? et alibi, Charitas Dei diffusa est in cordibus nostris per Spiritum sanctum qui datus est nobis . uitam eternam dat Pater, ita Filius, ita Spiritus sanctus. De Patre in Epistola Ioannis, Quoniam uitam eternam dabit nobis Deus . De Filio in Euangelio; Oues mee uocem meam audiunt, et sequuntur me, et ego uitam eternam do eis . De Spiritu sancto ad Galatas,  Qui seminat in Spiritu, de spiritu metet uitam eternam . Sicut pacem dat Pater, ita Filius, ita et Spiritus sanctus. De Patre, Pax Dei, que exsuperat omnem sensum . De Filio in Euangelio: Pacem meam dimitto uobis . De Spiritu sancto, Prudentia autem Spiritus uita et pax . Reuelat Pater, ita Filius, ita et Spiritus sanctus. De Patre ad Galatas, Ut reuelaret Filium suum in me . De Filio inibi, Neque ego enim ab homine accepi illud, sed per reuelationem Iesu Christi . De Spiritu sancto ad Ephesios, Quod aliis generationibus non est agnitum, sicuti nunc reuelatum est sanctis eius per Spiritum suum sanctum ; et alibi, Nobis enim reuelauit Deus per Spiritum . Sicut illuminat Pater,  ita Filius, ita et Spiritus sanctus. De Patre, Tu illuminabis lucernam meam, Domine . De Filio in Apostolo, Exsurge qui dormis, et illuminabit tibi Christus . De Spiritu sancto idem Apostolus, Quoniam Deus, qui dixit de tenebris lumen splendescere, illuxit in cordibus nostris illuminationem scientie claritatis Dei in faciem Christi Iesu . Sicut dicitur Euangelium Patris, ita Filii, ita et Spiritus sancti. De Patre ad Titum, Que est secundum Euangelium glorie beati Dei . De Filio ad Romanos, Cui seruio in spiritu meo in Euangelio Filii eius . De Spiritu sancto in epistola beati Petri, uobis autem ministrauerunt hec, qui uobis euangelizauerunt in Spiritu sancto . Sicut illuxit Pater, ita Filius, ita et  Spiritus sanctus. De Patre, Deus meus, illumina tenebras meas . De Filio in Psalmo, Deus Dominus et illuxit nobis . De Spiritu sancto Propheta, Non abscondam ultra faciem meam ab eis, pro eo quod illuxit spiritus meus super uniuersam domum Isrel (Ezech. uXXIX, 29 Et Apostolus, Quoniam Deus, qui dixit de tenebris lumen splendescere, qui illuxit in cordibus nostris ad illuminationem claritatis Dei in faciem Dei Christi Iesu . Prescientiam habet Pater, ita Filius, ita et Spiritus sanctus. De Patre, Deus qui occultorum cognitor es . De Filio, Ab initio, inquit, sciebat iehsu, qui eum esset traditurus . De Spiritu sancto, Cum uenerit Spiritus paraclitus docebit uos omnem ueritatem, et que uentura sunt annuntiabit  uobis . Sicut ubique esse dicitur Pater, ita Filius, ita et Spiritus sanctus. De Patre: Celum et terram ego impleo, dicit Dominus . De Filio, Ubicumque fuerint duo uel tres congregati in nomine meo, ibi sum in medio eorum ; et Apostolus, Qui ascendit super celos ut impleret omnia . De Spiritu sancto in Salomone, Spiritus Domini impleuit orbem terrarum , et quod super orbem est, impleuit ipsum Dominum orbis totius conditorem, sicut legimus, iehsu autem plenus Spiritu sancto regressus est ab Iordane . Et Dauid, Quo ibo ab Spiritu tuo ? Arguit Pater, ita Filius, ita et Spiritus sanctus. De Patre, Domine, ne  in ira tua arguas me . De Filio, Arguam te, et statuam illa contra faciem tuam . De Spiritu, Cum uenerit Spiritus paraclitus, ipse arguet mundum de peccato , et reliqua. Bonus Pater, bonus Filius, bonus et Spiritus sanctus. De Patre, Pater bone . De Filio, Ego sum pastor bonus . De Spiritu sancto, Spiritus tuus bonus deducet me in uia recta . Sanctificat et iustificat sicut Pater, ita Filius, ita et Spiritus sanctus. Apostolus, Sed sanctificati estis in nomine Domini Iesu Christi, et in Spiritu Dei nostri . Sanctus dicitur Pater, sanctus dicitur Filius, sanctus et Spiritus sanctus. De Patre in Leuitico, Sancti estote, quoniam ego sanctus sum . De Filio in  Euangelio, Quod nascetur ex te sanctum, uocabitur Filius Dei . Item ibi, Scimus qui sis sanctus Dei . De Spiritu sancto in Salomone, Sanctus enim spiritus discipline effugiet fictum . Fortis Pater, fortis Filius, fortis et Spiritus sanctus. De Patre, Deus fortis et patiens . De Filio in Isaia, Et uocabitur nomen eius Deus fortis . De Spiritu sancto in Salomone, Spiritus fortitudinis in uiis eius. Operatur Pater, operatur Filius, hoc et Spiritus sanctus. De Patre ad Philippenses, Deus enim, qui operatur in uobis et uelle . De Filio in Euangelio, Me oportet operari opera eius qui misit me . De Spiritu sancto ad Corinthios, Hec autem omnia operatur unus atque idem Spiritus, diuidens singulis  prout uult . uirtus Pater, uirtus Filius, uirtus et Spiritus sanctus. De Patre Apostolus, Non confundor de Euangelio. uirtus enim Dei est in salute omni credenti . De Filio Apostolus, Libenter gloriabor in infirmitatibus meis, ut habitet in me uirtus Christi . De Spiritu sancto ad Thessalonicenses, Euangelium nostrum non fuit apud uos in uerbo tantum, sed in uirtute Spiritus sancti . Fons Pater, fons Filius, fons et Spiritus sanctus. De Patre Hieremias, Dereliquerunt fontem aque uiue . De Filio in Salomone, Fons sapientie uerbum Dei . De Spiritu sancto Isaias, Ecce nomen Domini post multum tempus ueniens, ardens in ira indignationis, uorabit gentes, et Spiritus eius ut fons aque uallem  trahens . Charitas Pater, caritas Filius, caritas et Spiritus sanctus. De Patre in Epistola Ioannis, Deus caritas est . De Filio Apostolus ad Corinthios, Charitas enim Christi urget nos . De Spiritu sancto Apostolus, Obsecro uos, fratres, per Dominum nostrum Iesum Christum, et per caritatem Spiritus . Regenerat Pater, regenerat Filius, regenerat et Spiritus sanctus. De Patre Petrus, Benedictus Deus et Pater Domini nostri Iesu Christi, qui secundum magnam misericordiam suam regenerauit nos in spem uite eterne . De Filio inibi, Diligentes inuicem ex corde, quasi renati per uerbum Dei uiui . De Spiritu sancto in Euangelio. Si quis non renatus  fuerit ex aqua et Spiritu sancto, non introibit in regnum celorum . Resuscitat Pater, resuscitat Filius, resuscitat et Spiritus sanctus. De Patre in Actibus, Deus patrum nostrorum, qui suscitauit Iesum, et nos suscitabit per potentiam suam . De Filio in Euangelio, uenerunt Iudei non solum propter Iesum, sed ut Lazarum uiderent quem suscitauit a mortuis . De Spiritu sancto Apostolus, Si autem Spiritus eius, qui suscitauit Iesum a mortuis, habitat in uobis, uiuificabit et mortalia corpora uestra propter inhabitantem Spiritum eius in uobis . Gratia Dei Patris, gratia Filii, gratia et Spiritus sancti. De Patre, Quis me liberabit de corpore mortis huius? gratia Dei per Iesum Christum . De Filio ad Corinthios,  Scitis enim gratiam Domini nostri Iesu Christi, quia propter uos factus est pauper cum esset diues . De Spiritu sancto in Actibus, Et obstupuerunt qui cum Petro uenerant, quoniam in gentibus gratia Spiritus sancti diffusa est . Signat Pater, signat Filius, signat et Spiritus sanctus. De Patre ad Corinthios, Et qui signauit uos nobiscum in Christo, et qui unxit nos Deus . De Filio ad Ephesios, Audientes uerbum ueritatis, euangelium salutis uestre, in quo signati estis . De Spiritu sancto ubi supra, Nolite contristare Spiritum sanctum, in quo signati estis in die redemptionis . Habitat Pater in credentibus, habitat Filius, habitat et Spiritus sanctus. De Patre in Isaia, Seruate diem sabbati, et sanctificate eum, ut  habitem in medio uestri . De Filio ad Ephesios, Habitare Christum per fidem in cordibus uestris . De Spiritu sancto, Nescitis quoniam templum Dei estis, et Spiritus Dei habitat in uobis ? Scrutatur Pater, scrutatur Filius, scrutatur et Spiritus sanctus. De Patre in Psalmo, Scrutans corda et renes Deus . De Filio in Apocalypsi, Et scient omnes Ecclesie, quia ego sum scrutator cordis et renium . De Spiritu sancto in Apostolo, Spiritus omnia scrutatur etiam profunda Dei . Testificat Pater, testificat Filius, testificat et Spiritus sanctus. De Patre in Psalmo, Testimonium Dei fidele, sapientiam prestans paruulis . De Filio ad Timotheum, Precipio tibi coram Deo, qui uiuificat omnia,  et Christo Iesu, qui testimonium reddidit sub Pontio Pilato . De Spiritu sancto Apostolus, Testimonium perhibet Spiritui nostro . Ostendit Pater, ostendit Filius, ostendit et Spiritus sanctus. De Patre ad Timotheum, Quem suis temporibus ostendens beatus et solus potens . De Filio in Euangelio ipse Filius dicit, Ostendam autem uobis quem timeatis ; et, Multa bona opera ostendi uobis a Patre meo . De Spiritu sancto ad Corinthios, Predicatio mea non fuit in persuasibilibus humane sapientie uerbis, sed in ostensione spiritus . Implet Pater, implet Filius, implet et Spiritus sanctus. De Patre Hieremias, Celum et terram ego impleo, dicit Dominus  . De Filio in Apostolo, Dominus autem impleat corda uestra, et confirmet in omni opere et sermone bono . Et in Euangelio, De plenitudine eius omnes accepimus . De Spiritu sancto in Actibus, Impleuit omnem locum, ubi erant discipuli congregati . Et, iehsu plenus Spiritu sancto regressus est ab Iordane . Loquitur Pater, loquitur Filius, loquitur et Spiritus sanctus. De Patre, Deus locutus est in sancto suo . De Filio, Loquente Iesu ad turbas . De Spiritu sancto, Est qui loquitur in uobis . Apparuit Pater, apparuit Filius, apparuit et Spiritus sanctus. De Patre in Actibus, Deus glorie apparuit patribus nostris . De Filio in epistola Ioannis, Ad hoc  apparuit Filius, ut soluantur opera diaboli . De Spiritu sancto in Iob, Et spiritus apparuit in oculis meis, et horror irruit in me . ueritas Pater, ueritas Filius, ueritas et Spiritus sanctus. De Patre in Psalmo, Redemisti me, Domine Deus ueritatis . De Filio, ueritas de terra orta est . Et in Euangelio, Ego sum uia, ueritas, et uita . De Spiritu sancto in Euangelio, Cum uenerit Spiritus ueritatis, docebit uos omnem ueritatem . Ecce unitatem operis, non dubites unitatem credere Trinitatis. Dicere etiam solent de baptismo, quod in eo melius sit illorum baptismum, quam nostrum; quia qui de illis ad nos conuertuntur, non eos rebaptizamus, sed per manus impositionem reconciliamus.  Illi uero, si quos de nostris seducere possunt, inconsideranter rebaptizant. Qui interrogandi sunt: Baptisma istud quod dant suum dicunt esse, an nostrum? Si nostrum est, quare illud presumunt, similiter ut nos baptizando? si illorum est, quare illud uiolant iterando? Sed nos reuerentiam habemus Dominicis uerbis, et quomodo ipse iussit: ita et baptizamus, in nomine Patris, et Filii, et Spiritus sancti. Sed et illos sic certum est baptizare. Nam si sic baptizarent illi quomodo credunt, in nomine Patris maioris, et in nomine Filii minoris, et in nomine Spiritus sancti multo minoris, tunc demum non iterabamus baptismum, sed dabamus, quia non secundum regulam quam Dominus tradidit baptizabant. Sed quid facimus? bene baptizant, sed  male credunt: bene baptizant, sed malum est quod rebaptizant. Regulariter quidem baptizant, sed fidem male insinuant. Et dum carnaliter gradus in diuinitate faciunt, offensam diuinitatis incurrunt: non metuentes illud quod Dominus dixit: Qui semel lotus est, non indiget iterum ut lauetur . Dixit enim Dominus in Euangelio, uos estis sal terre ; et quicumque sapiens est, non hoc sine causa dictum intelligit. Sal enim ex aqua fit, sed si iterum in aquam mittitur, liquescit et perit. Sic qui semel baptizatus est ex aqua, sal est effectus: sed si iterum baptizari se permittat, ad nichilum sicut sal in aqua missum redigitur, et anima eius perpetua morte punitur. Dicit enim Apostolus de  Ecclesia, Quoniam unus panis, unum corpus multi sumus : quia sicut ex multis granis unus panis efficitur, ita ex multis populis una Ecclesia congregatur. Et panis, ut omnes norunt, per aquam conficitur, et per ignem excoquitur, et omnis Christianus per baptismi aquam et ignem sancti Spiritus oblatio Dei est effectus, dicente Domino: Si quis non renatus fuerit ex aqua et Spiritu sancto, non intrabit in regnum celorum . Sed sicut panem iam semel coctum, si aliquis remittat in aquam, et uelit recommiscere et recoquere, perdit pristinam dignitatem, et in nigredinem  terramque conuertitur. Sic talis efficitur quicumque in se permittit baptismum iterari. Et ideo debet unusquisque usque ad mortem baptismum suum, Deo adiuuante seruare, si uult ad regna celorum fideliter peruenire. Nam quicumque se rebaptizari permittit, ipse blasphemat in Spiritu sancto, dum se negat christianum, et per aquam ac Spiritum sanctum fuisse renatum. Et necesse est ut illam, quam memorauimus, Domini sententiam comminantis excipiat: Quicumque blasphemauerit in Spiritu sancto, non ei remittetur neque in hoc seculo, neque in futuro .



KALENDARIA DUO ANTIQUA A FURIO DIONYSIO PHILOCALO AN. CCCLIu, ET POLEMEO SILuIO AN. CCCCIIL, CONSCRIPTA, ET EX CODICE MS. IOANNIS CUSPINIANI DESUMPTA.






PRAEFATIO EDITORIS.

 1. Promissio Bollandi de edendo Polemeo Siluio.--- Tandem peruenimus, Deo propitio, ad calcem primi semestris sacri de Actis sanctorum. Inde, antequam plene imponamus finem, redeo ad principium totius operis, memor, Bollandum in Prefatione generali, quemadmodum § 7 promisit, alias editum iri a se Martyrologium Usuardi natiua simplicitate sua; ita § 3 spem fecisse futurum, ut laterculum Polemei Siluii aliquando e codice ms. uulgaret. Neutrum prestitit, quia otium non inuenit; postquam grande opus, quod meditabatur, serio aggressus est; quodque tantum negotii optimo uiro dedit, ut, sepositis alienis ab opere suscepto curis, etiam adiutorem sibi  ad aliud promouendum adsciscere mox coactus fuerit. Fidem Bollandi pro prima parte, nuper soluit collega noster Ioannes Baptista Sollerius, diligenti studio et accuratione prestans, quod ille promiserat in edendo Martyrologium Usuardi genuinum sueque natiue simplicitati restitutum, rescissis multorum additamentis; que tamen, ne lectores laterent, seorsim subiunxit. Diuiditur totum opus in partes duas, duabus supplementorum Iunii partibus, id est tomo eius uI et uII  subnectendas. Proxime enim ad Acta sanctorum spectat Martyrologium illud, ex quo antiquus et legitimus omnium fere, qui octo primis et dimidio ere christiane seculis sanctimonia floruerunt, cultus in Ecclesia firmiter comprobatur.

 2. Promissio hic soluitur.---Alteram Bollandi promissionem de laterculo Polemei hic soluimus. Codex noster, in quo laterculus continetur, membraneus est et spissus, philyras CCXXXI numerans; charactere minuto, sed stante, scriptus ab eadem manu a capite ad calcem, non sine mendis. Complecitur uaria uarii argumenti opuscula scriptorum, quorum  maxima pars prioribus seculis, saltem ante annum millesimum floruerunt. Inter illa presens Siluii opusculum habetur pag. 94. Initium eius produxit Bollandus loco citato cum Kalendarii mense Ianuario aliisque nonnullis; notauitque non male; auctorem potius P. Anneium Siluium, quam Polemeum Siluium, nominandum esse. Scripsit auctor, uti in adiunctis et immixtis Kalendario aliis opusculis ipse refert, anno uulgaris ere CCCCIII et initio sequentis. Habet enim sub hoc titulo suo: Nomina omnium principum Romanorum; in fine sequentia: D. N. Placidus ualentinianus; sub quibus Ioannes tyrannus exstinctus est; et a quibus cum DD. matre Placidia,  uxore Eudoxia, Augustis, nunc imperium possidetur. Quod Postumanio et Zenone uiris clarissimis consulibus annotaui. Certum est consules hic nominatos processisse ac prefuisse anno Christi CCCCIII.

3. Aetas scriptoris.---Additur Kalendarium aliud. ---Item sub titulo: Breuiarium temporum, qui Kalendario, post mensem Augustum, inseritur; isthec leguntur, etiam ad calcem: Cuius regni Romanorum  ab Urbis exordio mille et ducentis completis annis; Postumiano et Zenone consulibus; Asterio consule, tamquam primus annus incipit. Fuerunt Postumianus et Zeno consules, uti iam diximus, anno CCCCIII; fuit Asterius anno sequenti. Hec ergo  scripsit Siluius anno CCCCIII,  et initio sequentis, cum necdum Rome sciretur, quis Constantinopoli consul esset; qui Protogenes fuit. His premissis, ut de etate scriptoris nostri constet, accedo ad Kalendarium ipsum, quod dudum per litteras multorum rogati fuimus; ipsumque e codice citato promam prout ibi legitur; atque ex opposito columnatim apponam Kalendarium aliud  eiusdem propemodum forme, at annis fere centum prius uulgatum a Furio Dionysio Philocalo, et ualentino, nescio cui, inscriptum. Illud e ms. itidem nostro, sed deficientibus quatuor mensibus, olim edidit Aegidius Bucherius in commentario de uictorii Aquitani canone paschali; quod Kalendarium anno Christi uulgari CCCLIu conscriptum fuit.

4. De supradicto Kalendario prefatur Bucherius.--- Ad Kalendarium illud sic prefatur Bucherius: Si quod de horum opusculorum  etate dubium superesset, hoc unico Kalendario tolli posset. Precipuas enim Constantini Magni filiique Constantii de tyrannis barbarisque uictorias, uelut adhuc calentes, exhibet, et suis diebus assignat. Quin et in Cesarum  natalibus eumdem Constantium, non, ut reliquos imperatores mortuos, DIuUM; sed ut adhuc superstitem, DOMINUM appellat. Opusculi pretium accendunt non pauca, tum ad sacram, tum ad ciuilem historiam hic prodita, aliis intacta; ut tute lector, statim agnosces. Dolendum, quatuor mensibus, Martio, Aprili, Maio et Iunio truncatum ad nos peruenisse . . . ualentino cuidam inscribitur, mihi hactenus ignoto; nisi quod paulo ante  basilicam a Iulio pontifice uia Flaminia, milliario secundo constructam, ualentini appellatam notem. An idem sit, cogitandum relinquo. Non putem.

5. Ecclesia S. ualentini ab ipso sancto appellata est.---Quia istic loci uia Flaminia haud procul a ponte Miluio Ecclesia olim stetit, a sancto ualentino  appellata, non a ualentino quodam conditore; cum ipse Iulius supra dicatur illam condidisse; quod etiam affirmat Anastasius, unam ipsum basilicam fecisse iuxta forum, et aliam uia Flaminia; ubi et cemeterium fecit, et corpus S. ualentini, eadem uia sub Claudio imp. decollati, posuit. Eadem ecclesia legitur apud eumdem Anastasium, deinde magni nominis, et a uariis pontificibus restauratam, ornatam et honoribus auctam fuisse, puta a Theodoro, sub annum DCCXLu; Benedicto II, DCLXXXu; Adriano I, DCCLXXII; Leone III, et Gregorio Iu. Cum uero dudum uaria temporum fortuna fuerit collapsa, situs tamen eius memoria non omnino interiit; scribentibus Panuinio, Bosio et Florauante, fuisse in uinea ibidem loci, que nunc fratrum S. Augustini est. Et  nuper Augustinus Lubin in Notitia abbatiarum Italie, pag. 346, sic narrat de ecclesia et cemeterio S. ualentini, a Iulio constructis: Hoc ipso momento, quo ista scribimus, medio scilicet Ianuario anno MDCXCIII, aliqua nobis apparuere uestigia. Dum enim noui edificii construitur murus, reperta sunt plura antique ecclesie indicia, sepulcra uidelicet, sepulcrorumque inscriptiones, plurima defunctorum ossa; et christiani cemeterii irrefragabile argumentum concha sepulcralis lapidis Parii, egregie sculpta undosis meandris, cubitali crucis signo supersculpto, cum tribus craniis pluribusque mortuorum ossibus: lapis quoque marmoreus cum cruce bicubitali desuper insculpta: duorum prominentie  digitorum marmoreum legile ad missas et erea campanula ad eleuationem hostie, que ipse oculatus uidi scrutator exactissimus. Hec Lubinus, qui nimium nos moratus hic est.

6 . . . . . appellata est, non ab alio ualentino qui inde non potest dici christianus esse.---Ista igitur S. ualentini basilica ab ipso sancto sic denominata exstitit non a ualentino quondam eius conditore, qui nullus hic fuit. Neque is illo ex capite dici potest christianus fuisse. Si quid indicii hominis christiani, aut in scriptore, aut in illo cui inscriptum opusculum est, queritur; erui id deberet, uel ex tabula picta que prefigitur, uel ex litteris dominicatibus septem que singulis diebus more christianorum ordine suo, una cum octo nundinalibus, apponuntur.  Reliqua enim omnia apparent profana esse.

7 . . . . . christianus esse: Posset forte aliunde.--- Tabula in frontispicio posita representat portam cui uelum pretenditur, in eoque summo loco scriptum, ualentine, floreas in Deo. In medio conspicitur monogramma, circulo inclusum cum bisce litteris, uarie inter se implexis: I. R. A. F. u. T. E. Oedipus explicet, non ego. Infra duo genii hinc et inde tenent tabulam oblongam, in cuius utrimque ansis hec uerba: Furius Dionysius Philocalus titulauit; in tabula uero ipsa, medio loco et maiusculis scriptum: ualentine, lege feliciter; dextrorsum autem: ualentine, uiuas, floreas; et sinistrorsum: ualentine, uiuas, gaudeas. Genii qui portant alati sunt, atque uideri possunt, si ubera spectes protuberantia, gentilium esse pictura; si  pudenda peplo sollicite tecta, angelos diceres: certe occultatio hec, gentilibus insolita, aliquid modestie atque uerecundie christiane sapit. Sed neque inscriptio floreas in Deo, gentilismum olet: neque gentilis facile credi potest in suo Kalendario apposuisse notas christianorum dominicales. Facilius potest credi, christianum suis dominicalibus adiunxisse nundinales ex usu antiquo ad intelligentiam gentilium, tunc adhuc nimis multorum.

8. De premissis statuat quisque ut uolet. Moneo de sequentibus Kalendariis pauca. Primum quod a Bucherio editum dixi, non ex ipso hic profero, quia preter alia minus correcta, deficiunt ibi menses quatuor: Martius, Aprilis, Maius et Iunius. Inspeximus nos uienne Austrie anno MDCLXXXuIII bibliothecam  Cesaream, in eaque codicem Cuspiniani similem illi, ex quo ecgraphum Bucherii desumptum fuerit; atque omnia ab ipso impressa, denuo inde descripsimus, etiam Kalendarium, de quo agimus, additis quatuor mensibus, que Bucherio desunt. Idem ex eodem codice impressum quoque dedit integrum Petrus Lambecius tomo quarto Bibliothece Cesaree, pag. 277; indeque ipsum hic recudimus in prima paginarum columna; in altera ex opposito producturi e codice nostro ms. Kalendarium Polemei Siluii, ut inter se propius per singulos dies considerari possint, et facilius, quid uni desit, quid alteri accesserit, notari.





KALENDARIUM ANTIQUUM FURII DIONYSII FILOCALI ANNO CCCLIu CONSCRIPTUM. [1Kb] *



MENSIS IANUARIUS.

    Habet dies XXXI.
    AAA Kal. Ian. Senatus legitimus.
    bb Iu. Non. Dies Aegyptiacus.
    cc III. Ludi. uotorum nuncupatio.
    B dd prid. Ludi.
    ee Non. Ludi.
    ff uIII Idus. Dies Aegyptiacus.
    C gg uII. Iauo Patri CMXXIu.
    Ah uI.
    bA u. Senatus legitimus.
    D cb Iu.
    dc III. Dies Carmentariorum.
    ed prid.
    E fe Idib. Ioui Statori CMXXIu.
    gf XIX. Kal. Febr.
    Ag XuIII. Carmentalia.
    F bh XuII. Dies Aegyptiacus.
    cA XuI. Ludi Palatini.
    db Xu. Ludi.
    G ec XIu. Ludi.
    fd XIII. N. Gordiani CMXXIu.
    ge XII. Ludi.
    H Af XI. Ludi.
    bg X. Senatus leg. SOL AQUARIO.
    ch IX. N. Diui Adriani CMXXIu.
    I dA uIII. N. Chartis.
    eb uII.
    fc uI.
    K gd u.
    Ae Iu.
    bf III.
    A cg prid.





FEBRUARIUS.

    Habet dies XXuIII.
    dh Kal. Febr. N. Herculis CMXXIu.
    eA Iu. Non.
     B fb III. Senatus legitimus.
    gc prid. Ludi Gotthici.
    Ad Non. Ludi.
    C be uIII. Idus. Ludi.
    cf uII. Ludi. Dies Aegyptiacus.
    dg uI. Ludi.
    D ch u. Gotthici. CMXXIu.
    fA Iu.
    gb III. Genialici. CMXXIu.
    E Ac prid. Ludi Genialici.
    bd Idib. uirgo uesta parentat. Senatus legitimus.
    F ce XuI. Kal. Mar.
    df Xu. Lupercalia.
    eg XIu.
    G fh XIII. Quirinalia.
    gA XII.
    Ab XI.
    H bc X. SOL PISCIBUS.
    cd IX. Feralia.
    de uIII. Caristia.
    I ef uII. Terminalia.
    fg uI. Regifugium.
    gh u. Lotio. CMXII. Dies Aegypt.
    K AA Iu.
    bb III. N. D. Constantini CMXXIu.
    cc prid. Ludi uotiui.





MARTIUS.

    Habet dies XXXI.
    A dd Kal. Mar. N. Martis CMXXIII.
    ee uI. Non.
    ff u. Senatus leg. Dies Aegyptiacus.
    B gg Iu.
    Ah III. Isidis nauigium.
    bA prid.
    C cb Non. Iunonalia.
    dc uIII. Idus.
    ed uII. Arma ancilia mouent.
    D fe uI.
    gf u.
    Ag Iu.
    E bh III. Ioui cultori CMXXIu.
    cA prid. Mamuralia. Senatus leg.
    db Idib. Canna intrat.
    F ec XuII. Kal. Apr.
    fd XuI. Liber. CMXXIu. SOLARIETE.
    ge Xu.
    G Af XIu. Quinquatria.
    bg XIII. Pelosia.
    ch XII. N. Minerues.
    H dA XI. Arbor intrat.
    eb X. Tubilustrium.
    fc IX. Sanguen. Dies Aegyptiacus.
    I gd uIII. Hilaria.
    Ae uII. Requetio.
    bf uI. Lauatio.
    K cg u. Initium Caiani.
    dh Iu.
    eA III.
    A fb prid. N. Diui Constantini CMXXIu.





APRILIS.

    Habet dies XXX.
     ge Kal. Apr. ueneralia. Ludi. Sen. leg.
    Ad Iu. Non.
    B be III. N. D. Quir. CMXXIu. Dies Aegyp.
    cf prid. Ludi Megalesiaci.
    dg Non. Ludi.
    C eh uIII. Idus. Ludi
    fA uII. N. Castor et Pollucis CMXXIu.
    gb uI. Ludi.
    D Ac u. Megalesiaci CMXXIu.
    bd Iu. N. Diui Seueri. CMXXIu.
    ce III. Ludi Cerealici. CMXXIu.
    E df prid.
    eg Idib. Ludi. Senatus legitimus.
    F fh XuIII. Kal. Mai. Ludi.
    gA XuII. Ludi.
    Ab XuI. Ludi.
    G bc Xu. Ludi.
    cd XIu. Ludi. SOL TAURO.
    de XIII. Crealici. CMXXIu.
    H ef XII.
    fg XI. N. Urbis. CMXXIu. Dies Aegyp.
    gh X.
    I AA IX.
    bb uIII.
    cc uII. Serapia.
    K dd uI. N. M. Antonini. CMXXIu.
    ee u.
    ff Iu.
    A gg III.
    Ah prid. Ludi florales.





MAIUS.

    Habet dies XXXI.
    bA Kal. Mai. Senatus legitimus.
    B cb uI. Non. Ludi.
    dc u. Floralici. CMXXIu. Dies Aegyp.
    ed Iu. Ludi Maximati.
    C fe III. Ludi.
    gf prid. Ludi.
    Ag Non. Ludi.
    D bh uIII. Idus. Ludi.
    cA uII. Maximati CMXXIu.
    db uI N. Claudii CMXXIu.
    E ec u.
    fd Iu.
    ge III.
    F Af prid. Ludi.
    bg Idib. N. Mercurii. Senatus leg.
    ch XuII. Kal. Iun. Ludi.
    G dA XuI. Perfici. CMXXIu.
    eb Xu. N. Annonis.
    fc XIu. Zenziarius.
    H gd XIII. SOL GEMIN.
    Ae XII. Dies Aegyptiacus.
    bf XI.
    I cg X. Macellus rosa sumat.
    dh IX.
    eA uIII.
    K fb uII.
    gc uI.
    Ad u.
    A be Iu Ludi. Honor et uirtus Zinza.
    cf III. Ludi.
    dg prid. Ludi.





IUNIUS.

    Habet dies XXX.
    B eh Kal. Iun. Fabarici. CMXII.
    fA Iu. Non.
    gb III. Senatus legitimus.
    C Ac prid Ludi in minicia.
     bd Non.
    ce uIII. Idus Colossus coronatur.
    D df uII. uesta aperit. Dies Aegypt.
    eg uI.
    fh u. uestalia.
    E gA Iu.
    Ab III. Matralia.
    F bc prid.
    cd Idib. N. Musarum. Senatus leg.
    de XuIII. Kal. Iul.
    G ef XuII. uesta clud. SOL CANCRO.
    fg XuI.
    gh Xu.
    H AA XIu. Anne sacrum.
    bb XIII.
    cc XII. Dies Aegyptiacus.
    I dd XI.
    ee X.
    ff IX.
    K gg uIII. Fortis Fortune. Solstitium.
    Ah uII.
    bA uI.
    A cb u.
    dc Iu.
    ed III.
    B fe prid.





IULIUS.

    Habet dies XXXI.
    gf Kal. Iul. Senatus legitimus.
    Ag uI. Non.
    C bh u. Fugato Licinio CMXXIu.
    cA Iu.
    db III. Ludi Apollinares
    D ec prid. Ludi. Dies Aegyptiacus.
    fd Non. Ludi.
    ge uIII. Idus. Ludi.
    E Af uII. Ludi.
    bg uI.
    ch u. Ludi.
    F dA Iu. Ludi.
    eb III. Apollinares CMXXIu.
    fc prid.
    G gd Idib. Equit. prob. Ludi Francici.
    Ae XuII. Kal. Aug. Ludi.
    bf XuI. Ludi. Sen. leg. SOL LEONE.
    H cg Xu. Adu. D. CMXXIu. Dies Aegypt.
    dh XIu. Ludi uotiui.
    eA XIII. Francici CMXXIu.
    I fb XII. Aduent. Diui CMXXIu.
    gc XI. Ludi.
    Ad X. Neptunalici.
    K be IX.
    cf uIII. N. D. Constantini CMXXIu.
    dg uII. Ludi uotiui.
    A eh uI. uict. samarticas CMXXIu.
    fA u.
    gb Iu.
    B Ac III. uict. Marcommannas CMXXIu.
    bd prid.





AUGUSTUS.

    Habet dies XXXI.
    ee Kal. Aug. N. D. Pertinacis CMXXIu.
    C df Iu. Non.
     eg III. Senatus legitimus.
    fh prid. uict. senati CMXXIu.
    D gA Non. N. salutis CMXXIu.
    Ab uIII Idus. Dies Aegyptiacus.
    bc uII. N. Constantii CMXXIu.
    E cd uI. Ludi uotiui.
    de u.
    F ef Iu.
    fg III.
    gh prid. Lignapsia
    G AA Idib. N. Dianes.
    bb XIX. Kal. Sept.
    cc XuIII. Senatus legitimus.
    H dd XuII.
    ee XuI. Tiberinalia. SOL uIRGINE.
    ff Xu.
    I gg XIu. N. Probi. CMXXIu.
    Ah XIII.
    bA XII. Dies Aegyptiacus.
    K cb XI.
    dc X. uulcanalici CMXXIu.
    ed IX.
    A fe uIII.
    gf uII.
    Ag uI.
    B bh u. Solis et lune CMXXIu.
    cA Iu.
    db III.
    C ec prid.





SEPTEMBER.

    Habet dies XXX.
    fd Kal. Sept. Senatus legitimus.
    ge Iu. Non. Dies Aegyptiacus.
    D Af III.
    bg prid.
    ch Non. Mammes. uindemia.
    E dA uIII Idus.
    eb uII.
    fc uI. N. Aureliani CMXXIu.
    F gd u.
    Ae Iu. N. Asclepi.
    bf III.
    G cg prid. Ludi Romaniani.
    dh Idib. Ludi. Senatus legitimus.
    eA XuIII. Kal. Oct. Ludi.
    H fb XuII. Romaniani CMXXIu.
    gc XuI.
    Ad Xu.
    I be XIu. N. Traiani triumph. CMXXIu.
    cf XIII. P. Anton. CMXXIu. Dies Aegyp.
    dg XII. Ludi triumph. SOL LIBRA.
    K eh XI. Ludi.
    fA X. Ludi.
    gb IX. N. D. Augusti CMXXIu.
    A Ac uIII.
    bd uII.
    ce uI.
    B df u. Profectio Diui CMXXIu.
    eg Iu.
    fh III. Ludi fatales.
    C gA prid. Ludi.





OCTOBER.

    Habet dies XXXI.
    Ab Kal. Octob. N. Alexandri CMXXIu.
    bc uI. Non.
    D cd u. Senatus leg. Dies Aegypt.
    de Iu.
    ef III. Ludi Alamannici.
    E fg prid. Ludi.
    gh Non. Ludi.
    F AA uIII. Idus. Ludi.
     bb uII. Ludi.
    cc uI. Alamannici CMXXIu.
    G dd u.
    ee Iu. Augustales CMXXIu.
    ff III. Ludi Ioui Liberatori.
    H gg prid. Ludi.
    Ah Idib. Ludi. Equus ad nixas fit. S. l.
    bA XuII. Kal. Nou. Ludi.
    I cb XuI. Ludi.
    dc Xu. Ioui Liberatori CMXXIu.
    ed XIu. Ludi solis. SOL SCORPIO.
    K fe XIII. Ludi. Dies Aegypt.
    gf XII. Ludi.
    Ag XI. Solis CMXXXuI.
    A bh X.
    cA IX.
    db uIII.
    B ec uII.
    fd uI.
    ge u. Isia. Euictio tyranni.
    C Af Iu. Aduent. Diui CMXXIu. Isia.
    bg III. Ludi uotiui. Isia.
    eh prid. Ludi. Isia.





NOuEMBER.

    Habet dies XXX.
    D dA Kal. Nouemb. Ex sen. CMXXIu. S. L. Isia.
    eb Iu. Non. Ternouena. Dies Aegypt.
    fc III. Hilaria.
    E gd prid.
    Ae Non.
    bf uIII Idus.
    F cg uII.
    dh uI. N. Nerue et Constan. CMXLuIII.
    eA u. Ludi uotiui.
    G fb Iu.
    gc III.
    Ad prid. Ludi Plebeii. Senatus leg.
    H be Idib. Iouis Epulum CMXXX.
    ef XuIII. Kal. Dec. Ludi.
    dg XuII. Ludi.
    I eh XuI. Plebeii CMXXIu.
    fA Xu. N. uespasiani CMXXIu.
    gb XIu.
    K Ac XIII. SOL SAGITTARIO.
    bd XII.
    ce XI.
    A df X.
    eg IX.
    fd uIII. Bruma. Dies Aegypt.
    B gA uII. Ludi Sarmatici.
    Ab uI. Ludi.
    bc u. Ludi.
    C cd Iu. Ludi.
    de III. Ludi.
    ef prid. Ludi.





DECEMBER.

    Habet dies XXXI.
    D fg Kal. Decemb. Sarmatici CMXXIu.
    gh Iu. Non. Initium muneris.
    AA III. Senatus legitimus.
    E bb prid. Munus arca. Dies Aegypt.
    cc Non. Munus arca.
    F dd uIII. Idus. Munus arca.
    ee uII.
    ff uI. Munus kandida.
    G gg u.
    Ah Iu.
    bA III. Septimonia.
    H cb prid. Ludi Lancionici.
    dc Idib. Ludi. Senatus leg.
    ed XIX. Kal. Ian. Ludi. Dies Aegypt.
    I fe XuIII. N. D. ueri CMXXIu.
    gf XuII. Ludi.
     Ag XuI. Ludi. Saturnalia
    K bh Xu. Lanc. CMXXIu. SOL CAPR.
    cA XIu. Munus arca.
    db XIII. Munus kandida.
    A ec XII. Munus arca.
    fd XI.
    ge X. Munus arca.
    B Af IX. Munus consummat.
    bg uIII. N. Inuicti CMXXX.
    ch uII.
    C dA uI.
    eb u.
    fc Iu.
    D gd III. N. D. Titi CMXXIu.
    Ae prid. Magistrati iurant.







KALENDARIUM ANTIQUUM POLEMEI SILuII ANNO CCCCIIL CONSCRIPTUM. 



MENSIS IANUARIUS.

    Dies XXXI. uocatur apud Hebreos, Sebit; apud Aegyptios, Tibi; apud Atheniensis, Pusidicon; apud Grecos alios, Edinen.
    Kalende, dicte hoc est a uocando, quia tum in Rostris Rome ad contentionem  populus uocabatur.
    Iu. Non. Circus priuatus. Auster, interdum cum pluuia.
    III. Dies auspicialium. Natalis Ciceronis. Ludi.
    II. Ludi. Comitialis.
    None, dicte ideo, quia nonus dies eas discernit ab Idibus. Tempestatem significat.
    uIII. Idus. Epiphania, quo die, interpositis temporibus, stella magis Dominum natum nuntiabat, et aqua uinum facta, uel in amne Iordanis Saluator baptizatus est. Auster interdum uel Fauonius.
    uII. Prima consulis mappa, que ideo sic uocatur, quia rex Tarquinius Rome, dum die Circiensium pranderet in circo, de mensa sua mappam foras, ut aurigis post prandium currendi signum daret, abiecerat.
    uI. Auster interdum et imber.
    u. Senatus legitimus. Suffecti consules designantur siue pretores.
    Iu.
    III. Carmentalia, de nomine matris Euandri.
    II. aut pridie.
    Idus. Dicte a uidendo, quia priusquam annus hic, qui est, fuerat, mense medio luna completa, que incipiebat Kalendas, de qua menses dictos accepimus, uidebatur. Secunda mappa. Interdum uentus aut tempestas.
    XIX. Kalend. Februarias.
    XuIII. Natalis Honorii. Circenses. Interdum Auster et pluuia.
    XuII.
    XuI. Ludi Palatini.
    Xu. Ludi.
    XIu. Ludi.
    XIII. Natalis Gordiani. Circenses.
    XII. Ludi. uentus Africus. Tempestatem significat.
    XI. Natalis S. uincentii martyris. Dies pluuius.
    X. Senatus legitimus. Questores Rome designantur.
    IX. Natalis Adriani. Circenses.
    uIII. Interdum tempestas.
    uII. Ludi Castorum ostiis, quod prima facta colonia est.
    uI. Ludi.
    u. Auster aut Africus. Interdum dies humidus.
    Iu. Ludi.
    III. Tempestatem significat.
    II. Circenses Adiabenis uictis. Interdum tempestas.





FEBRUARIUS.

    Dictus a numero: dies XXuIII. Dictus a fibro uerbo, quod purgamentum ueteres nominabant; quia tum Rome menia lustrabantur. uocatur apud Hebreos Adar; apud Aegyptios, Mechir; apud Athenienses, Gamelion; apud Grecos, Pericios.
    Kalende. Circenses. Interdum Auster cum grandine.
    Iu. Non.
     III. Senatus legitimus. Chorus aut Africus.
    II. Ludi.
    Nonas. Ludi, uentus aut tempestas.
    uIII. Idus. Ludi.
    uII. Ludi. Fauonius.
    uI. uentus aut tempestas.
    u. Circenses.
    Iu. Curus.
    III. Circenses.
    II. Ludi.
    Idus. Parentatio tumulorum. Imp. quo die Roma liberata est de obsidione Gallorum.
    XuI. Kal. Mart. uenti mutatio.
    Xu. Lupercalia.
    XIu. Natale Faustine, uxoris Antonii.
    XIII. Quirinalia, quo die Romulus occisus a suis, qui ab hasta, que a Sabinis curis uocatur, non apparuisse confictus est. Fauonius aut Auster cum grandine.
    XII.
    XI.
    X. uenti septentrionales.
    IX. Frigidus dies de Aquilone, uel pluuia.
    uIII. Depositio sancti Petri et Pauli. Cara cognatio, ideo dicta, quia tunc, etsi fuerint uiuorum parentum odia, tempore obitus deponantur. uentus aut tempestas.
    uII. Terminalia. Hoc die, quarto anno bissextum uocamus; quem diem Aegyptii inter Augustum et Septembrem epagomeno quinque dierum, mensi suo iungunt.
    uI. Regifugium. Cum Tarquinius superbus fertur ab Urbe expulsus.
    u. Circenses.
    Iu.
    III. Natale Constantini.
    II. Ludi.





MARTIUS.

    Dies XXXI. uocatur apud Hebreos, Nisan; apud Aegyptios, Famenod; apud Athenienses, Antestion; apud Grecos, Distros.
    Kalende. Aliquando grando.
    uI. Non. Septentrionales uenti.
    u.
    Iu. Interdum hyemat.
    III.
    II. Aquilo.
    Non.
    uIII. Idus.
    uII.
    uI.
    u. Natale Fauonii.
    Iu. Septentrionales uenti.
    III.
    II. Flatus Aquilonis.
    Idus.
    XuII. Kal. Apr. Hyemat.
    XuI. Circenses. Fauonius aut Chorus.
    Xu.
    XIu. Quinquadria.
    XIII. Pelusia.
    XII. Septentrionales uenti.
    XI. Dies pluuius, interdum ningit.
    X.
    IX. Natalis calices.
    uIII. Aequinoctium, principium ueris. Cruci. Missio gentilium. Christus passus hoc die.
    uII. Interdum tempestas.
    uI. Lauationem ueteres nominabant. Resurrectio.
    u.
    Iu.
    III.
    II. Natalis Constantini. Circenses.





APRILIS.

    Dies XXX. uocatur apud Hebreos, Iar; apud Aegyptios, Farmotin; apud Athenienses, Elasibilion; apud Grecos, Canticos.
     Kalende. Tempestatem significant.
    Iu. Non.
    III. Circenses.
    II. Ludi.
    Nonas. Fauonius aut Auster, interdum cum grandine.
    uIII. Idus. Interdum hyemat.
    uII. Tempestatem significat.
    uI. Auium alcedinum dicitur.
    u. Circenses. Interdum tempestatem significat.
    Iu. Natalis Seueri. Circenses.
    III. Ludi. Hyemat.
    II.
    Idus. Senatus legitimus.
    XuIII. Kalend. Maias. Ludi. uentus ac tempestas.
    XuII. Ludi.
    XuI. Ludi.
    Xu. Pluuiam significat.
    XIu. Ludi.
    XIII. Circenses. Consulis tertie mappe.
    XII.
    XI. Natalis urbis Rome, Consules ordinarii fasces deponunt. Parilia, dicta de partus Ilie. Interdum pluuia et grando.
    X. Africus aut Auster, dies humidus.
    IX. Tempestatem significat.
    uIII.
    uII.
    uI. Natalis Antonii. Circenses.
    u. Floria.
    Iu. Auster fore cum pluuia.
    III. Interdum dies humidus.
    II. Tempestatem significat.





MAIUS.

    Dictus a numero: Dies XXXI. uocatur apud Hebreos, Siuan; apud Aegyptios, Pachon; apud Grecos, Artemisios.
    Kalend.
    uI. Non. Septentrionales uenti.
    u. Tempestatem significat.
    Iu. Ludi.
    III. Pluuia.
    II. Ludi.
    Non. Ludi. Fauonius.
    uIII. Idus. Ludi. Interdum pluuia.
    uII.
    uI. Natales Claudii. Interdum tempestas.
    u.
    Iu.
    III. Ludi. Tempestatem significat.
    II. Ludi, et dies humidus.
    . . . . . . . . . . . . . . . .
    XuII. Kal. Iunias. Dies, ut supra.
    XuI. Pluuia.
    Xu.
    XIu.
    XIII.
    XII. Interdum pluuia.
    XI. Tempestatem significat.
    X. Ut supra.
    IX.
    uIII. uen
    uII.
    uI.
    u.
    Iu. Ludi. Interdum pluuia.
    III.
    II.





IUNIUS.

    Dictus a iunioribus. Dies XXX. uocatur apud Hebreos, Amir; apud Aegyptios, Pasin; apud Athenienses, Targilion; apud Grecos, Desios.
    Kalend. Circenses Fabricii.
    Iu. Non.
    III.
    II. Ludi.
     Non.
    uIII. Idus.
    uII. Fauonius aut chorus.
    uI.
    u.
    Iu. Interdum rorat.
    III.
    II.
    Idus. Natalis musarum.
    XuIII. Kal. Iulias.
    XuII.
    XuI. Tempestatem significat.
    . . . . . . . . . . . . . . . .
    . . . . . . . . . . . . . . . .
    . . . . . . . . . . . . . . . .
    . . . . . . . . . . . . . . . .
    . . . . . . . . . . . . . . . .
    . . . . . . . . . . . . . . . .
    IX.
    uIII. Solstitium. Fauonius.
    uII.
    uI.
    u. Initium estatis.
    Iu.
    III. Dies uentosus.
    II.





IULIUS.

    Dictus a Iulio Cesare, cum Quintilis antea diceretur. Dies XXXI. uocatur apud Hebreos, Iur; apud Aegyptios, Episi; apud Athenienses, Sciroforion; apud Grecos, Panemos.
    Kal.
    uI. Non. Natalis genuinus Domini ualentiniani.
    u. Fauonius.
    Iu.
    III.
    II. Ludi.
    Non. Ancillarum ferie quarum celebritas instituta est ideo, quia capta Urbe a Gallis cum fi . . . prius uicti, tradi sibi Romanorum procerum coniuges postularent, consilium Philotedis ancille famule dominarum uestibus adornate, date illis fuissent, his nuntiantibus predictus somno sopitus uolyrius posse superari. Facta uictoria sic.
    uIII. Idus. Natalis Iulii Cesaris.
    uII. Tempestatem significat.
    uI. Ludi.
    u. Ludi. Aetesie uenti flare incipiunt.
    Iu. Ludi.
    III.
    II.
    Idus.
    XuIII. Kal. August.
    XuII.
    . . . . . . . . . . . . . . . .
    Xu.
    XIu.
    XIII.
    XII.
    XI.
    X.
    IX. Fauonius et Auster, tempestatem significat.
    uIII. Nat. Constantini.
    uII.
    uI. Dies canicularis.
    u.
    Iu. Initium tempestatum.
    . . . . . . . . . . . . . . . .
    . . . . . . . . . . . . . . . .





AUGUSTUS.

    Prius Sextilis; dictus ab Octauiano Augusto. Dies XXXI. uocatur apud Hebreos, Dul; apud Aegyptios, Mesore; apud Athenienses, Ecatonbion; apud Grecos, Loos.
    Kalend. Natalis Pertinacis; et martyrium Machabeorum.
    Iu. Non.
     III.
    II. Tempestas.
    Non.
    uIII Idus. Nebulio fastus.
    uII. Nat. Constantini minoris.
    uI. Ludi.
    u.
    Iu. Nat. S. Laurentii mart.
    III.
    II. Hippolyti mart. Tempestatem significat.
    Idus.
    XIX. Kal. Septembris.
    XuIII.
    XuII.
    XuI.
    Xu. Ludi.
    XIu.
    XIII.
    XII. Tempestas.
    XI.
    X. Circenses.
    IX.
    uIII.
    uII. Post hunc diem apud Aegyptios u dierum Epagomenos, tertius decimus mensis adiungitur.
    uI. Interdum pluuia.
    u. Circenses.
    Iu.
    III.
    II. Interdum frigus.





SEPTEMBER.

    Dictus a numero. Dies XXX. uocatur apud Hebreos, Thisri; apud Aegyptios, Thouis; apud Athenienses, Metadigmon; apud Grecos, Gorpitos.
    Kalend.
    Iu. Non. Fauonius aut Chorus.
    III. Ludi.
    II.
    Non.
    uIII Idus.
    uII. Tempestas.
    uI.
    u.
    Iu.
    III. Fauonius et Africus.
    II. Interdum tempestas.
    Idus. Hoc die Rome in ede Mineruali per magistratum annis singulis ex ere clypei figebantur.
    XuIII. Kal. Octob.
    XuII. Fauonius interdum siue uulturnus.
    XuI.
    Xu.
    XIu. Fauonius et Chorus.
    XIII.
    XII. Ludi.
    XI. Fauonius et Chorus cum pluuia.
    X. Tempestatem significat.
    IX.
    uIII. Aequinoctium.
    uII.
    uI. Initium autumni.
    u. Fauonius interdum.
    Iu. Tempestatem significat.
    III. Ludi.
    II.





OCTOBER.

    Dictus a numero. Dies XXXI. uocatur apud Hebreos. Maresuari; apud Aegyptios, Faofi; apud Athenienses, Bedeommon; apud Grecos, Yperbereteos.
    Kal. Tempestatem significat.
    uI. Non.
    u.
    Iu. Tempestatem significat.
    III. Ut supra.
    II. Ludi. Aquilo.
    Non. Ludi.
    uIII. Idus.
     uII.
    uI. Interdum pluuia.
    u.
    Iu.
    III. Auster et pluuia.
    II. Natale uirgilii.
    Idus.
    XuII. Kal. Nouemb.
    XuI.
    Xu.
    XIu. Tempestatem significat.
    . . . . . . . . . . . . . . . .
    XII.
    XI.
    X. Nat. ualentiniani purpure.
    IX.
    uIII.
    uII.
    uI.
    u. Interdum frigus.
    Iu. uentosus dies.
    III. Tempestas.
    II. Ut supra.





NOuEMBER.

    Dictus a numero. Dies XXX. uocatur apud Hebreos, Cislau; apud Aegyptios, Atur; apud Athenienses, Denespion; apud Grecos, Dios.
    Kalend.
    Iu. Non. Hiemat. cum pluuia.
    III.
    II.
    Non.
    uIII. Id. Nat. Iuliani.
    uII. Hiemat.
    uI. Nat. Nerue. Tempestas.
    u. Ut supra.
    Iu. Interdum rorat.
    III.
    II.
    Idus.
    XuIII. Kal. Decembr.
    XuII.
    XuI. Aquilo.
    Xu. Natale uespasiani . . . locum pluuia.
    XIu. Tempestas.
    XIII. Aquilo frigidus.
    XII.
    XI. Hiemat.
    X. Tempestas.
    IX.
    uIII. Bruma.
    uII.
    uI.
    u. Ludi.
    Iu.
    III. Ut supra.
    II. Auster cum pluuia.





DECEMBER.

    Dictus a numero. Dies XXXI. uocatur apud Hebreos, Tebet; apud Aegyptios, Ciac; apud Athenienses, Memacterion; apud Grecos, Apelleos.
    Kalend.
    Iu. Non.
    III.
    II.
    Non.
    uIII. Id. Tempestas.
    uII. Interdum Auster et rorat.
    uI.
    u.
    Iu.
    III. Interdum pluuia.
    II. Septem montium.
    Idus. Hiemat.
    XIX. Kal. Ianuarias.
    XuIII. Natalis ueri. Tempestas.
    XuII.
     XuI. Ferie seruorum.
    Xu. Aquarius.
    XIu.
    XIII.
    XII.
    XI.
    X. Tempestas.
    IX.
    uIII. Natalis Domini corporalis. Solstitium et initium hiberni.
    uII. Nat. S. Stephani mart.
    uI.
    u. Natalis Titi. Tempestas.
    Iu.
    III.
    II. Ut supra.


Habes hic, Lector, Kalendaria duo antiqua cum suis uitiis, prout in codicibus mss. legebantur. Nihil putaui in illa annotandum. Tute id prestato per te, ubi usus fuerit. Bucherius in margine editionis sue notas pauculas adiecit, quem qui uolet, consulere potest.





NATALES ALIQUOT SANCTORUM EX FASTIS CONSULARIBUS EXCERPTI.

Inuenimus in eodem Cuspiniani codice ms. duos consulum romanorum catalogos, satis antiquos, quorum alter desinit sub annum uulgaris ere CCCCXCIII, alter sub DXXXuI: uterque orditur a Gaio Iulio Cesare Consulum nomina utrobique scripta sunt pessime, et non raro male ordinata iunctaque subinde consulum paria qui numquam college fuerunt. Hinc opere pretium non duximus consules omnes describere Attamen ad uarios consulatus inserebantur uaria uariorum gesta et sanctorum quoque martyria, additis plerumque Kalendis, Nonis et Idibus, quibus passi fuerunt. Hec describenda putaui, tum quod nostris, tum quod etiam aliorum usibus utilia esse possint; non tamen quod omnia, que excerpsi, probata uelim; sed ut in rebus dubiis saltem consuli possint. Do omnia, ut excepi, omissis consulibus, preter illos, sub quorum consulatu res narrate notantur contigisse; et illos qui proximo anno dicuntur successisse; ut sic ex collatione duorum consulatuum cum melioribus consulum fastis, facilius certiusque statuatur de tempore, quo gesta, que narrantur, contigerint. Accipe igitur hic catalogum antiquiorem, quem dixi ante finem seculi quinti desinere: simul nota in specimine male fidam catalogi scriptionem. In primo consulatu datur Gaio Iulio Cesari collega Marcus Antoninus pro Antonius: in secundo ponitur Chrysauricus cuius nominis nusquam consul Rome fuit; et scribendum foret Isaurius. Reliqua similiter examina: demum scito, que hic litteris romanis scribuntur, in codice scripta esse rubricis: reliqua, communi colore nigro scripta, hic litteris italicis exprimuntur, nempe consulum nomina. Orditur catalogus iste ut sequitur:

Fuerunt omnes anni, ex quo terra condita est usque ad Gaium Iulium Cesarem, anni MMMMMXLIu.

Primus imperator G. Iulius Cesar.


Gaio Iulio Cesare et Marco Antonino. Chrysaurico et Antonino.

His consulibus Cesar occisus est, qui bissextum et lune cursum adinuenit, X Kal. Ian., luna prima; et imperium Octauianus accepit puer annorum XuIII.


Lentulo et Oreste. Lepido et Planco.

His coss. tres soles in celo apparuerunt.


Censorino et Saluino. Cicerone et Antonino.

 His coss. Augustus nomen accepit.


Augusto et Tullio. Augusto uI et Agrippa.

His coss. Carthago restituta est Idus Iulias.


Augusto uII et Agrippa. Saturnino et Cinna.

His coss. moritur uirgilius annorum LX.


Duobus Lentulis. Domitio et Enabaro.

His coss. aqua uirgo inducta est Romam.


Libone et Pisone. Augusto XII et Silano.

His coss. Christus natus est uIII Kal. Ian., luna XIu.


Lentulo et Pisone. AN. 14. Pompeio et Aquileio.

His coss. defunctus est Augustus annorum LXXuII.


15. Druso et Flacco. 27. Basso  et Pisone.

His coss. passus est Ioannes Baptista.


29. Duobus geminis.

His coss. Christus passus est uIII Kal. aprilis.


30. Tiberio III et Silio . 31. Tiberio Iu et Gallo.

His coss. Petrus apostolus ad Romam uenit.


44. Crispino et Tauro. 48. uitellio II et Publicola.

His coss. phenix apparuit primum.


49. uerano et Gallo. 57. Nerone II et Pisone.

His coss. passi sunt Petrus et Paulus Rome III Kal. Iulias.


58. Nerone III et Messala. 62. Mario et Gallo.

His coss. Iacobus apostolus in Hierosolymis de pinna templi deiectus est a Iudeis u Kal. Ianuarii.


63. Rufo et Regulo. 67. Capitone et Rufo.

His coss. Nero de imperio non comparuit.


68. Italico et Turpilione. Commodo et Rufo.

His coss. Iudei deuicti sunt a uespasiano imperatore.


uespasiano uIII et Tito uII. 118. Hadriano et Salinatore.

His coss. sol eclipsim passus est.


 119. Hadriano et Rustico. Antonino Iu et Aurelio.

A Gaio Iulio Cesare usque ad duos Augustos anni sunt CCXLIu.


161. Duobus Augustis. 203. Plautiano et Geta.

His coss. passe sunt Perpetua et Felicitas, nonas Martias.


204. Chilone et Libone. 250. Decio et Grato.

His coss. persecutio fuit christianorum, ut sacrificarent idolis.


251. Decio II et Rustico.

His coss. passus S. Laurentius III Idus Augusti.


252. Gallo et uolusiano. 258. Tusco et Basso.

His coss. passus est Cyprianus in Carthagine XuIII Kal. Octobris.


259. Aemiliano et Basso II. 303. Diocletiano uII et Maximiano u.

His coss. ecclesie demolite sunt, et libri dominici combusti sunt, et passa est S. Euphemia XuI Kal. Octobris.


304. Diocletiano uIII et Maximiano uI. 306. Constantio uI et Maximiano uI.

His coss. passus est Timotheus Rome X Kal. Iulias.


308. Diocletiano IX et Maximiano uII. 336. Nepotiano et Facundo.

His coss. introierunt Constantinopolim Lucas et Andreas .


337. Feliciano et Titiano. 365. ualentiniano et ualente.

His coss. maris accessa et recessa fuit XII Kal. Augustas.


366. Gratiano N. P. et Dagalaifo. 375. P. C. Gratiani III et Equicii Iu.

His coss. Sarmate totam Pannoniam deuastauerunt.


376. ualentiniano u et ualente u. 379. Auxonio et Olybrio.

His coss. Theodosius leuatus est imp. a Gratiano Sirmii.


380. Gratiano u et Theodosio. 383. Merabaudo II et Saturnino.

His coss. Gratianus occisus est a Maximo, Lenduno uIII Kal. Sept. Eo anno natus est Honorius Constantinopoli u Idus Sept. et leuatus est Arcadius.


384. Richomere et Clearco. 388. Theodosio II et Cynthio.

His coss. occisus est Maximus u Kal. Septemb.


389. Timasio et Promoto.

His coss. Theodosus Romam introiuit cum Honorio Idus Iunias et exiuit inde III Kal. Sept.


390. ualentiniano Iu et Neoterio.

His coss. signum apparuit in celo quasi columna pendens per dies uiginti.


391. Taciano et Symmacho.

His coss. defunctus est ualentinianus uienne Iu Idus Iun. Eo die leuatus Eugenius imp. XI Kal. Septemb.


392. Arcadio uII et Rufino. 393. Theodosio uI et Abundantio.

His coss. tenebre facte sunt die solis hora II, uI Kal. Nou. et leuatus est Honorius imp. Constantinopoli in miliario Iu a Theodosio patre suo X Kal. Febr.


394. Arcadio III et Honorio II.

His coss. occisus est Eugenius uIII Idus Sept.


395. Olybrio et Prouino. 396. Arcadio Iu et Honorio III.

His coss. Theodosius defunctus est Mediolano XuIII Kal. Ian.


397. Cesario et Attico. 398. Honorio Iu et Eutichiano.

His coss. Gildo occisus est prid. Kal. Augustas.


 400. Fl. Stilicone et Aurelio. 401. uincentio et Franito.

His coss. natus est Theodosius Constantinopoli Idus April. et intrauit Alaricus in Italiam XIu Kal. Decembr.


402. Arcadio u et Honorio u. 403. Theodosio et Rumorido.

His coss. Theodosius leuatus est. imp. Constantinopoli Iu Idus Ianuarias. Et leuatus est Maximus imp. XuI Kal. April. et occisus est prid. Idus Iun. Et intrauit Gesericus Romam et predauit eam per dies XIu. Et leuatus est imperator in Galliis Auitus uI Idus Iulias. Et euersa est Sabaria a terre motu uII Idus Septembris die ueneris.


456. Ioanne et uarone.

His coss. occisus est Remissus Patricius in Palatio classis Xu Kal. Octob. Et captiuus est imp. Placentia a Mag. mil. Ricimere, et occisus est Messiam Patricius eius XuI Kal. Nou.


457. Constantino et Rufo.

His coss. Ricimer Mag. mil. Patricius factus est prid. Kal. Martias. Et factus est Maiorianus Mag. mil. ipso die. Et leuatus est imp. Dom. Maiorianus Kal. April. in miliario uI in campo ad Columellas.


458. Leone Augustio et Apollonio. 459. Fl. Ricimere et Patricio. 460. Magno et Apollonio. 461. Seuerino et Dagalaifo.

His coss. depositus est Maiorianus imp. a Patricio Ricimere Dertona Iu Nonas Aug. et occisus est ad fluuium Ira uII Idus Aug. Et leuatus est imp. Dom. Seuerus XIII Kal. Dec.


462. Leone II et Seuero. 464. Rustico et Olybrio.

His coss. occisus est Beorgor rex Alanorum Bergamo ad Pedemontis uIII Idus Februarias.


465. Herminerico et Basilio.

His coss. defunctus est imp. Seuerus Rome XuIII Kal. Septembris.


466. Leone III et Tatiano 467. Puseo et Ioanne.

His coss. leuatus est imperator Dom. Anthemius Rome pridie Idus Aprilis.


468. D. N. Anthemio Augusto II.

His coss. occisus est Marcellinus in Sicilia mense Aug.


469. Marciano et Ienone II. 472. Festo et Marciano.

His coss. bellum ciuile gestum est Rome inter Anthemium imperatorem et Ricimere Patricio. Et leuatus est imp. Olybrius Rome. Et occisus est imp. Anthemius u Idus Iulias. Et defunctus est Ricimer Xu Kal. Septemb. Eo anno Gundobadus Patricius factus est ab Olybrio imp. et defunctus est imperator Olybrius Rome X Kal. Nouemb.


473. Leone Augusto u.

Hoc consule leuatus est imp. Glicerius Rauenna III Non. Martias.


474. Dom. Leone Iuniore Augusto.

His coss . . . . . . de imperio Glicerius in portu urbis Rome. Eo anno leuatus est Dom. Iulius Nepos uIII Kal. Iulias.


475. P. C. Leonis Iun. Aug.

His coss. introiuit Rauennam Patricius Orestes cum exercitu et fugauit imp. Nepos ad Dalmatias u Kal. Sept. Eo anno Augustulus imp. leuatus est Rauenna a Patricio Oreste patre suo prid. Kal Nouembris.


476. Basilisco II et Armato.

His coss. leuatus est Odoacer rex X Kal. Sept. Eo anno occisus est Orestes Patricius Placentia u Kal. septemb. Eo anno occisus est Paulus frater eius Rauenna in Pinita prid. Non. Sept.


476. P. C. Basilisci et Armati.

His coss. occisus est Branila a rege Odoacro u Idus Iulias Rauenna.


478. Hello unico cons.  480. Basilio Iun. uI cons.

His coss. occiditur Nepos imp. uII Idus Maias.


481. Placido unico cons.

His coss. occisus est . . . . uII Idus Octobris.


482. Seuerino unico cons.

His coss. occisus est . . . . Dalmatias u Kal. Dec.


483. Faustone unico cons. 487. uetio unico cons.

Hoc consule pugna facta est inter Odoacrem regem et Feunanum, regem Iugorum, et uicit Odoacer, et adduxit captiuum Feunanum regem sub die XuII Kal. Decemb.


488. Dinanno et Sifidio.

His coss. arsit pontus Apollinaris noctu in Pascha Xu Kal. Maias.


489. Probino et Eusebio. 490. Fausto unico cons.

His coss. ingressus est rex Theodoricus in Fossato Pontis Sontis u Kal. Septembris: et fugit Odoacer rex de Fossato et abiit in ueronam. Eo anno ingressus est Odoacer rex in Fossatum Erulis in Pinita, et occisus est Libila Mag. mil. et ceciderunt populi ab utraque parte, et clausit se Rauenna Odoacer rex uI Idus Iul. et regressus est rex Theodoricus in Ticino XX Kal. septemb.


492. Dom. Anastasio Aug. et Rufo.

His coss. terre motus factus noctu ante pullorum cantus uII Kal. Iun.


493. Albino unico cons.

Hoc cons. regressus est rex Theodoricus Arimini et uenit cum dramonis ad Fossatum Palatioli Iu Kal. Septembris. Eo anno pugna facta est inter Theodoricum et Eufanem Mag. mil. inter Tridentum et ueronam.

Hoc consule, facta est pax inter Dom. Theodoricum regem et Odoacrem III Kal. Martias. Et ingressus est Dom. Theodoricus in classem . . .

Hoc consule ingressus est Rauennam rex Theodoricus III Non. Martii et occisus est Odoacer rex a rege Theodorico in palatio cum commilitibus suis.

Atque hec quidem e primo catalogo excerpta sunt: quibus nos nichil addendum putauimus, quam annos ere uulgaris quibus nominati consules processerunt, ad subleuandam lectoris memoriam; utque inde numerus consulatuum, qui multis consulibus perperam  ascribitur forte ex incuria librariorum, facilius corrigi possit. Alter catalogus, de quo meminimus, multo turbatior ac uitiosior est, pluraque continet, que ad historiam profanam, quam que ad sacram spectent. Ponit Duobus Geminis consulibus, qui anno XXIX ere uulgaris consules fuere, Christum passum esse uIII Kal. Apr. die ueneris, luna III, anno XXXI aduentus eius. Credidero scriptum ab auctore fuisse, ut scribi debuit, anno XXIX; quia proximo post Geminos consulatu notat Unicium et Longinum, qui fuerunt anno XXX ere uulgaris. Habet quoque nonnullas temporum notas. Puta quod fuerint a Passione Domini usque ad consulatum Nigri et Aproniani, anni LXXXIu. Item quod fuerint ab aduentu Domini usque ad consulatum uiatoris anni quingenti. Fuerunt consules Niger et Apronianus anno ere uulgaris CXuII; uiator uero, CCCXCIu. uideat lector, an inde aliquid commodi haurire possit, et que errata in catalogo animaduerterit, per se emendet: ego plura non prosequor.

Superest nobis et aliud opusculum ms. antiquum sub Liberio papa, anno CCCLII creato, absolutum; quod enumerat eatenus pontifices Romanos, indicans, quis, quantum temporis presederit Ecclesie; quibus consulibus Romanis ceperit, quibus desierit. uerum quia id ipsum pridem ex eodem ms. nostro Bucherius edidit in suo, ad uictorii Aquitani Canonem paschalem commentario, pag. 269; ac precipue quia Henschenius noster ante tomum primum de Actis Sanctorum Aprilis denuo illud recudit, multisque sollicite illustrauit; eo sciendi cupidum lectorem remittimus; ut hic tandem acta sanctorum primi semestris, siue sex priorum anni mensium a P. Ioanne Bollando inchoata, a P. Godefrido Henschenio formata, a P. Daniele Papebrochio mirifice promota finiamus; progressuri nunc, Deo sanctisque adiuuantibus, ad alterum semestre, quo decurso, qui tunc operi allaborabunt, denique recudent et in duplum augebunt menses Ianuarium et Februarium, qui, ut principium operis, imperfectiores sunt, multaque accessione actorum, postea ac precipue anno MDCLX ab Henschenio et Papebrochio, per Germaniam, Italiam, Galliam ea propter peregrinatis collectorum indigent. Non tam indigent reliqui menses, qui post predictum annum editi fuerunt.




ANNO DOMINI CCCLXXI.
LUCIFER EPISCOPUS CALARITANUS.






EPISTOLA DEDICATORIA.

S. D. N. Pio uI Pontifici optimo maximo Ioannes Dominicus et Iacobus Coleti Sebastiani FF. Felicitatem.

Quod Paulus Apostolus superni Spiritus instinctu afflatuque scripsit, neque qui plantat esse aliquid, neque qui rigat, sed qui incrementum dat, id nos, Beatissime Pater, in adornanda conficiendaque Operum Luciferi Episcopi Calaritani noua editione pre oculis habere equum est, ac plane cognoscere. Liceat ergo diuinam hanc sententiam, qua Deum bonorum omnium largitorem designare uoluit magnus ille Doctor gentium, a propria significatione in eum deflectere, qui D. O. M. locum et auctoritatem in terris obtinet, quando tuo potissimum presidio secundum Deum labor hic noster eo iam creuisse se sentit, ut cunctantes  nos et ingenii nostri tenuitate diffidentes in certam spem excitemur, fore nimirum, ut quod a Te probatum fuerit, ceterorum quoque iudicio commendatum opus tuto in amplissimo doctorum hominum conspectu consistere possit. Nam antequam in Apostolice Sedis fidem atque clientelam nostra in hoc opere perficiundo studia reciperentur, iis latebris atque angustiis inclusa, quibus priuati homines solent contineri, neque emergere, neque publicam lucem intueri nedum sustinere audebant, ut fortasse in nostro quodammodo sinu commoritura esse uiderentur. At posteaquam Romanum Pontificem uenerabundi et supplices adiuimus, ut eius patrocinio ea tegerentur fouerenturque, expostulantes, ubi nos et perhumaniter illa excipi sensimus, et Pontificio fauore digna censeri, tum demum animos erigere uisi sumus, et nobismetipsis ueluti plaudere, ac unum illud cogitare, quomodo Summi Hierarche propense erga nos uoluntati, grauissimoque ac uere maximo illius iudicio responderemus. Etsi autem Maiestas illa, qua proxime accedis ad Deum, deterreret nos ab eo exoptando, quod tuo maxime beneficio sumus assecuti, attamen integrum nobis non erat ne modestie quidem causa huic operi aliunde auspicium atque patrocinium adsciscere. Admirabiles enim tanti uiri lucubrationes, quibus inuictum eius animi robur, mira dicendi uis, summa diuinarum litterarum scientia pro religione et innocentia tuenda, detegendisque hereticorum insidiis, pro improbis in rectum eterne uite tramitem reuocandis, bonisque omnibus in erumnarum tolerantia fideique firmitate sustinendis, tandem pro uindicanda pluribus in legationibus Apostolica Auctoritate enituit, ab Romano Pontifice alienare, ut ita dicam, alioque auertere cuiusdam quasi sacrilegii loco duxissemus; presertim cum felici sane Luciferi fato euenisse ante animaduerterimus, ut, cum eius libri e tenebris eruti in lucem primo fuerunt emissi, huic Sancte Sedi iam tum deuoti consecratique unice ab ipsa ornamentum sibi ipsis ac presidium, suoque auctori celebritatem comparandam esse putauerint: unde hoc plane diuinitus accidit, ut iidem, qui Pio u Pontifice Maximo et patrono et auspice in publicum tuti prodierunt, benignissima Auspiciorum tuorum commendatione, qui sanctissimi huius Predecessoris tui nomen re uera geris, et insistis uestigiis, nouis typis iterum euulgentur. Que cum ita se habeant, nemo profecto nobis audacie uerterit, quod Luciferi Opera nostris edita curis tibi, Beatissime Pater, offerre non dubitauerimus. Sed est preterea, est sane, cur nobismet ipsi etiam gratulemur, quod labores nostros tuo Nomine inscribi tanta benignitate assensus ultro fuisti. Cui enim singulare illud studium et pietas eximia perspecta non sunt, quibus in legendis meditandisque ueterum Patrum libris, ac Conciliorum, uniuerseque ecclesiastice antiquitatis monumentis adeo temet uel a teneris exercuisti, ut amplissimum celestis sapientie et pulcherrimarum uirtutum quasi patrimonium ab illis relictum ipse tibi auidissime comparaueris? Quo in loco tua utinam nos modestia sineret, Beatissime Pater, ut fame tuas in laudes omnium ubique plausu excitate obsecundaremus, et que in hominum ore uersantur, ea humili quoque sermone nostro qualicumque celebrarentur! Quamquam non tam uoluntate nostra, quam suo ipsa impetu quodam huc sponte delabitur oratio, ut nec sustineri omnino, nec reuocari possit. Nam licet inofficioso prope silentio tam multa, tamque conspicua preterire cogamur, que nullum tue uite diem a pietate, religione, sacrarum litterarum studiis, omniumque uirtutum uigili exercitatione uacuum predicarent, facere tamen non possumus, Sanctissime Pater, quin illius diei meminerimus, cuius recordatione adhuc boni omnes gaudent exsultantque, quin tempus illud in memoriam reuocemus, quod Deus ab omni eternitate faustum maxime ac salutare Catholice Ecclesie esse uoluit, illud nimirum tempus, diem illum, cum Tu nichil minus cogitans, seu potius nil tale metuens, tam subita totius Apostolici Senatus consensione Pontifex renuntiatus es. Quippe non generis nobilitas, qua ceteroquin maxime prestabas, non eblandite commendationes, non magnifici apparatus cultusque, a quibus Christiane humilitatis studio penitus abhorrebas, uiam tibi ad Pontificatum munierunt: eadem illa uirtus, que Te ab ipsis incunabulis susceptum in sinu suo enutriuit, atque ad hanc amplitudinem aluit, Te in hac celsissima et celo proxima honoris ac dignitatis Sede suis ipsamet manibus conlocauit. Hic uero nichil est quod metuas, ne in laudibus tuis recensendis progrediamur; eo enim iam uentum est, ut nobis potius uerendum sit, ne, si quid ultra conemur, plus suscepisse uideamur quam quod ingenii nostri imbecillitas prestare possit. Relinquamus sane posteris ingentem hanc segetem, in qua et sine ulla tui offensione et maiori cum laude libere fidenterque uersari poterunt. Suspicient illi et equis laudibus efferent intaminatam morum ac uite innocentiam, admirabuntur compositam in tanta dignitate facilemque naturam, mentem animumque maximis minimisque rebus assidue intentum, fere nullum reficiendis uiribus curandeque ualetudini spatium concessum, dies noctesque sacris occupationibus ac perpetuis religionis pietatisque officiis continuatas; et quoties in eorum animis Tui imago uersabitur, toties uerum quoddam summi Sacerdotii exemplum intueri sibi uidebuntur. Ut autem illuc reuertamur, unde non inuiti discessimus, nemini mirum esse debet, quod tantopere nobis sit letandum, lucubrationes hasce nostras tuo Nomine inscriptas prodire, tuoque patrocinio gloriari, cum Te intueamur tantis licet distentum curis in eodem euoluendi prestantissima ueterum Patrum et Scriptorum uolumina studio persistere, unde consilia, unde normam, unde animos sumas ad difficillima queque Ecclesie uniuerse negotia feliciter expedienda. Nec porro dubitandum est, quin ad tuam gratiam et clementiam is semper aditus pateat studiis nostris, quem propensa uoluntate tua nuper aperuisti, ubi nostram operam, quantulacumque sit, in edendis Luciferi libris rectissimo iudicii tui testimonio benignissime comprobasti. Atque he quidem sunt cause,  Beatissime Pater, cur Tibi precipue et iure quam optimo uolumen istud debeatur: in qua obeunda prouincia siquid nostris uigiliis ac laboribus effecimus, nichilo magis nos profecisse intelligimus, quam qui plantat, aut rigat, cuius conatus inutiles atque inanes testatur Apostolus, nisi alterius benignitas et beneficentia accesserit, qui et opus urgeat, et incrementum prebeat. Quare tum debiti officii ratione adducti, tum nostro quodam instinctu et intimo animi sensu impulsi Opus ipsum Tibi, Pontifex Optime Maxime, dicamus sacramusque. Illud reliquum est, ut ea ipsa clementia, qua ceterorum in huiusmodi colendis studiis diligentem industriam soles fouere, hoc quodcumque munus accipere uelis tuoque patrocinio tueri, ut idem et testis tue erga nos singularis clementie, et perenne sit nostre erga Te obseruantie monumentum.

uenetiis ex Aedibus paternis III Kal. Martias MDCCLXXuIII.





PRAEFATIO [a 1Kb] .



In nouam Operum Luciferi editionem.


Opera Luciferi Episcopi Calaritani e uetustis Codicibus descripta primus edidit Parisiensibus typis Ioannes Tilius Episcopus Meldensis anno 1568, et Pio u Pontifici Maximo dicauit. Is quidem aliquantum opere ac laboris in iis corrigendis impendit, subiectisque notis difficiles quasdam cuiusque libri, et obscuras locutiones, ac sententias explicare nisus est; sed multo plura, ea presertim, que spectant ad testimonia sacre Scripture, lectori minus, quam is erat, occupato colligenda et emendanda reliquit, ut ipse fatetur in Epistola ad Pontificem. Quare, cum ab Auctoribus Lugdunensis Bibliothece Patrum, que Tomos septemdecim complectens edita est anno 1687, Opera quoque Luciferiana Tomo Iu inserta fuissent,  hanc curam ii susceperunt, ut illa emendatiora proferrent; sed imprudenti consilio, suoque prorsus arbitrio ita manus in ea immittere ausi sunt, ut nulla ueterum Codicum, nulla doctorum hominum auctoritate freti uerba, sententias, ipsasque interpunctiones immutauerint, et, quod magis improbandum, sacrorum Bibliorum testimonia, quibus refertissimi sunt Luciferi libri, ad exemplar uulgate Bibliorum Editionis exegerint, ac pluribus in locis pro ipsorum libito corruperint potius, quam emendauerint, Latini tamen Latinii obseruationibus et correctionibus quandoque adhibitis, notisque Tilianis ad calcem adiectis. Qui uero ante Lugdunenses Auctores eadem Luciferi Opera in prioribus Patrum Bibliothecis edidere, nichilo diligentius, aut studiosius in illorum  emendationem incubuerunt. Cum itaque corruptissima ferrentur adhuc in uulgus Luciferi exemplaria, Ioannes Baptista Cotelerius uir apprime doctus hanc operam summo studio aggressus est, ut libros Luciferi e mendis omnibus purgatos, integrosque, quo tamdem modo id fieri liceret, eruditorum hominum iudicio probandos publice exhiberet; ut ipse testatus est in Tomo I Patr. Apost. et nota subiecta cap. 56, lib. II Constit. Apost.: Hic ubi locum Luciferi illustrare conatus sum, Auctoris omnium, quod nemo nescit, deprauatissimi, utilissimi tamen ad cognitionem Scripturarum, admonitum te uelim, Lector candide, me in purgando eo Augie stabulo plurimum laboris  impendisse, paratumque esse ad procurandam editionem, si librum aliquem ms. nactus fuero. Ut si forte in manus tuas, aut notitiam uenerit, mecum communicare non dedigneris, hominem non ingratum singulari beneficio tibi deuincturus. At dolendum sane est, inquit Caueus in Hist. Litt. ad an. 354, sec. Arian., nouam hanc Luciferi Calaritani editionem, quam meditatus est uir Cl. I. B. Cotelerius, ipsomet teste, Notis ad Patres Apostolicos pag. 177, magna antiquitatis ecclesiastice iactura cum uiri eruditissimi morte periisse. Aliam tamen causam, cur Cotelerius non absoluerit opus susceptum, indicat Fabricius in Bibl. Greca de Lucifero disserens eiusque libris, ne Galliarum regis animum lederet, qui tum maxime Caluinianis erat infensus; de qua quidem infecti operis  ratione aliorum esto iudicium. Interea non defuere, qui de emendandis Luciferi libris quidquam cogitarent; nam preter Cotelerii correctiones nonnullas, quas uel notis in Constitutiones Apostolicas inspersit, uel Monumentis Eccl. Grece inseruit, Latinus Latinius in Biblioth. sacra et profana pag. 157, singulos Luciferi libros pluribus correctionibus modo suis, modo Consalui Poncii diligenter notauit; et Ludouicus la Cerda in suis Aduersariis Sacris eumdem laborem suscepit; Multa enim sunt, inquit cap. 37, que egent consideratione; in quo, id est Lucifero, illustrando non inutilem operam posuit Ioannes Tilius Episcopus Meldensis: multa autem, subdit cap. 38, addidimus, detraximusque ex notis nimirum Tilianis; diuque, addit cap. 47, hesi in  Lucifero Tilii opera et mea usus; quibus capitibus omnes, quas ipse meditatus est, in Luciferum animaduersiones complectitur preter ceteras in quedam loca sacre Scripture, de quibus inferius. uerum hec omnia in plures dispersa libros, nec ad inueniendum facilia nichil profecto proderant, ut sub uno aspectu integra ac germana Luciferi facies omnibus uisenda pateret; quin plurima adhuc deerant, que natiuum omnino hominis colorem, uultumque exprimerent. Propterea Andreas Gallandius Presbyter uenete Neriane Sodalitatis, uir et doctrina et eruditione preclarus, cum nouis curis studiisque ornatam et auctam ueterum Patrum Bibliothecam  uenetis typis edere instituisset, nichil sibi duxit pretermittendum, quo Luciferiana Opera prime integritati restitueret, et collectis, undecumque potuit, Critices subsidiis nitidius, quam quispiam antea, illustraret: qua de re prestat ipsius sententiam ipsiusmet uerbis describere ex Tom. uI sui Operis, cui inserti sunt Luciferi libri, pag. 6 Prolegom.: De opera nostra in iis edendis adhibita hec paucis accipe. Principem Tilii editionem, quam anno 1644 secuti sunt Parisienses, typis excudendam statuimus. Eam uero librariorum uitio sane inquinatissimam, fedisque mendis obsitam pro uiribus emaculandam curauimus. Subsidia contulere uirorum doctorum, precipue uero Latinii et Cotelerii castigationes et coniecture, quibus alie quoque accesserunt, quas occasione  accepta in aliorum scriptis deteximus. Ac paulo inferius: uerumtamen Luciferi libros penitus detersos haud prestiterimus: quin immo in iis recensendis nonnulla ipsi deprehendimus, que in Emendandis adhuc forte corrigenda proposuimus: ut propterea plura etiamnum in Lucifero superesse, que manum medicam exspectent codicum mss. ope presertim adiutam, ultro agnoscamus. Ceterum quo deinceps Luciferianorum lectio pronior faciliorque succedat, libros omnes in sectiones distinximus. Quibus preterea nonnullas siue eiusdem Luciferi, siue aliorum ad ipsum Epistolas recognitas et illustratas adiecimus.

His itaque a nobis animaduersis, nouum de edendis Luciferi libris consilium cepimus, et exsecuti iam sumus: de quo prefari omnino necesse est, ut,  que prestiterimus, que nobis adiumenta fueriut comparata, quid in ipso Lucifero, eiusque libris dignum sit uisum, quod critice questioni subiiceretur, iis perspicue pateat, qui in iisdem legendis uersari utile sibi duxerint esse ad doctrinam et eruditionem, aut ad curiositatem honestum. Ac primum ipsam Tilii editionem nobis sequendam proposuimus, quippe que ueterum Codicum, unde is Luciferi libros primus eruit, genuinum sit exemplum; neque enim que illi insunt menda, typographi magis, quam antiquorum librariorum inscitie aut incurie sunt tribuenda, uti inferius monebimus: cetere uero editiones, si Gallandianam excipias, tantum auctoritatis pre se non ferunt, ut illas tuto sequi possemus, cum editorum arbitrium,  non equa animaduersio, errores forte sustulerit aliquot, non paucos certe in easdem intulerit; de quo paulo superius dictum est. Sed cum codicis alicuius opem nobis esse necessariam uideremus, quocum Tiliana editio conferretur, illum opportune in uaticana Bibliotheca nacti sumus seculo, ut aiunt, nono descriptum, et in loculis Bibliothece distinctum num. 75, litt. N. P. cuius diuerse a Tilianis dictiones exscripte ad nos perhumaniter transmisse sunt: sed non eiusmodi sunt, que sententiam immutent, et uarias plerumque uoces, uaria ab editis ex Tiliano codice nomina solummodo exhibent; unde coniicias, plures, qui leguntur errores in libris Luciferi, inculto potius ac pene  barbaro hominis stylo esse tribuendos, quam librariorum culpe. Alium preterea codicem nobis adhibendum tribuit humanissimus sane et multiplici eruditione illustris Presbyter D. Mattheus Aloysius Canonici ciuis uenetus e sua Bibliotheca uetustissimorum, presertim Biblicorum Codicum ditissima. Codex iste, quem uenetum appellamus, ante annos fere octingentos scriptus Athanasii et Athanasio quedam attributa opera continet, in iisque longiorem huius epistolam ad Luciferum, cuius ms. exemplum cum Tiliana iam edita contulimus. Horum igitur Codicum auctoritate, tum ex Tilii, Latinii, Poncii, la Cerde, ipsiusque Gallandii notationibus, aliis uero in epistolas Luciferianas collectis ex Baronio, Coustantio, Chiffletio, Papebrochio, et  Montfauconio subiectas confecimus notationes, quibus et nostre sunt admixte, ee potissimum, que ad ecclesiasticam historiam pertinent, quasque miror a Gallandio pretermissas fuisse, cum plura, que scribit Lucifer, Acta Mediolanensis Concilii anni 355, et Athanasii uitam maxime illustrent, atque Arianorum in Catholicos fraudes ac seuitiem detegant: de notis autem adiectis ad singula sacre Scripture testimonia postea dicemus. Non ita tamen horum auctorum criticas animaduersiones exscripsimus, ut illico eas probaremus; omnes quidem suis quasque locis leges insertas, non omnes probatas: neque in ipsum Luciferi exemplar manus ita iniiciendas duximus, ut aliorum licet testimonio et opinione fretis uerba sensusque aut interuertere, aut immutare,  aut etiam delere nobis liceret: equum id non erat, neque rectis critices legibus consentaneum; satisque fuit, que intacta relinqui nullo poterant modo, ea emendare, cetera autem iudicio legentium notas permittere. Preter hec alio, ac editi fuerunt, ordine libros singulos disposuimus, cum neque uno omnes calami cursu, neque uno tempore existimemus a Lucifero fuisse compositos. Censuit quidem Tilius in epistola ad Pium Pontificem totum uolumen esse opus tractu uno imperatori Constantio continuatum, ipsum tamen in libellos partitum ab auctore: sed aliter censuerunt Baronius ad annum 356, num. 65; Papebrochius tom. Iu Maii, Boll. in Comm. Hist. de Sancto Lucifero cap. 4, et Gallandius in Prolegom. ad tom. uI Biblioth. PP., quibuscum conuenimus;  et Lucifer ipse in lib. Moriendum esse pro Filio Dei idipsum nobis confirmat, librum suum de Regibus Apostaticis distinguens ac seiungens a ceteris; Que ita se habere in libro, qui titulatur de Regibus Apostaticis, quia iam aperui, etc. Sed quo quisque tempore liber a Lucifero scriptus fuerit, alia nobis opinio inest, quam laudatis auctoribus; qua de re ad singulos suo loco disseremus. Tiliane autem editioni hec addidimus, que omitti certe non poterant, et Luciferianis libris preposita leguntur; Epistolam primum Luciferi cum legationis sue sociis Pancratio et Hilario scriptam ad Eusebium uercellensem episcopum, deinde aliam Liberii pontificis ad Luciferum exsilio iam damnatum: hasce litteras  sequuntur libri Luciferi, primus scilicet de non conueniendo cum hereticis, tum alter de Regibus Apostaticis, duoque libri pro S. Athanasio; ad hos Florentii ad Luciferum, et Luciferi ad Florentium litteras adiunximus, quibus subiectus est liber de non parcendo in Deum delinquentibus, et huic postremus, quem Lucifer inscribit: Quod moriendum sit pro Filio Dei: demum due Athanasii epistole ad Luciferum uolumen claudunt. Hisce Tilius addiderat epistolam Liberii ad Constantium, et aliam Athanasii ad Solit.; sed locus iisdem hic esse non poterat, quippe ad res Luciferi illustrandas non necessariis. Inter spuria uero eius opera reiecimus ad calcem uoluminis Formulam Fidei, que Lucifero tribuitur; cui peculiaris critica animaduersio prefixa est. Atque his de noua hac editione  prefatis, iam de Lucifero ipso, quod ad eius attinet scripta, tum de singulis eiusdem libris distinctim per aliquot sectiones superest necessario disserendum.

§ I.---De Luciferiana Sacre Scripture interpretatione.

Nemo est profecto, qui, Luciferi libros cum legerit, et in afferendis promptum et in aptandis sue quibusque sententie diuinorum librorum testimoniis acutum hominis ingenium, ac singularem facundiam maxime non admiretur. Id primus animaduertit Athanasius in altera ad illum epistola scribens: Unde hec tanta Scripturarum memoria? unde sensus, et intellectus earumdem integer? et Marcellinus ac Faustinus presbyteri in Libello precum ad imperatores Luciferum precipue laudant, quod bene esset agnitus per studium sacrarum litterarum, et quod libros  scripsit ad Constantium diuina testimonia aptissime congerens contra hereticos et contra ipsum patronum hereticorum: adeo ut Gallandius recte affirmet, locis utriusque Federis ferme solis contexta esse scripta Luciferiana. Hinc Cotelerius in testimonio superius allato Luciferum appellat auctorem utilissimum ad cognitionem sacre Scripture; et Millius in Proleg. ad Nou. Testam. num. 772 hec de Lucifero scribit: Ab Hilario transimus ad Luciferum episcopum Calaritanum, cuius opuscula magnam testimoniorum sacre Scripture ad fidem codicis ipsius accurate ubique recitatorum uim exhibent. Sed cum horum editio ad ms. unum exemplar dumtaxat, idque perperam descriptum adornata uitiis misere scateat, tum nec sacri Codicis loca euasere integra. uerum quo  tandem Codice usus sit Tilius aut uno aut pluribus in edendis Luciferi libris, noster quidem uaticanus fere nichil differt ab editione Tiliana in descriptis sacrorum Bibliorum testimoniis; unde aliam potius queramus causam necesse est, cur ita in Lucifero legantur diuersa a uulgatis, nec omnino a mendis integra, et expurgata. Ludouicus la Cerda in Aduers. Sacr. cap. 163 difficilem sane operam aggressus est, ut sacra testimonia a Lucifero allata in lib. I pro S. Athan. cum uulgata noua Bibliorum editione conferret: at ipso fere capitis initio illum suscepti operis penituit; quippe mira, inquit, est Luciferi libertas in usu Scripture; at ita difficile reddit, ut diuin andus sit plerumque Scripture locus: et ad illud  testimonium Prouerb. XIX, 28: Misericordia et ueritas tutela est regi, pag. 89  huius edit. Ego, subdit, in uulgato non reperio: sic multa sunt Luciferi, nisi aliunde expiscetur: pretereo reliqua que difficilia inuentu sunt: unde hic error etiam illi exciderit, ut testimonium a Lucifero adductum ex I Reg. uII, 16, pag. 69  commati 15 eiusdem cap. in uulg. apponeret: quam difficultatem et nos adeo sumus experti, cum Tiliana solummodo editione uteremur, ut propterea pag. 51  ad illum locum, cum conuersus ingemueris, etc. dixerimus in nota subiecta, forte ex sensu superiorum Ielis uerborum esse contextum, cum postea eumdem inuenire licuerit in cap. XXX Is. uers. 15. Hinc locum Deut. I, 29, Ne loquamini, neque etc., pag. hic 59   ad uulgatam expendens ipse la Cerda, et diuersam adeo interpretationem admirans, Hec cum uideam, subdidit, nescio quid aliud possim dicere, quam hunc uirum uel per accommodationem quamdam reddidisse hec loca, uel usum aliqua translatione, ut multe erant ante Hieron., qua nos caremus: et ad Malach. III, 13, p. 105 : Ne mirere, adiungit, Luciferi uersionem, que adeo est inusitata, ut suspicari debeamus illum aliquem codicem habuisse peculiarem. Sed quod is suspicatus fuit, iam alii aduerterant, et Tilius etiam in epistola ad Pontificem: Ostendit, inquiens, uersio locorum sacri uoluminis, quod illa certe uulgaris erat, neque, ut postea fuit, recognita et emendata; et Papebrochius cap. 3 uite S. Lucif.: In citandis quidem Scripture locis apparet uersionis antique ab ea, qua  emendata hodie utimur, notabilis admodum discrepantia, uti obseruat Tilius; et in primis Petrus Sabatierius in doctissimo opere a se ingenti studio ac labore perfecto, cui titulus est: Sacrorum Bibliorum Latine uersiones antique, seu uetus Italica, etc. Hic enim in part. II, § 3. Prefat. ad tom. I, part. I, disserens de singulis ex ordine Patribus, scriptisque Patrum, e quibus Scripture fragmenta seu uersiculos excerpserat, quantum sibi ad opus suum elaborandum profuerint Luciferi libri, hisce uerbis testatus est num. 101: Longe uero plura antique interpretationis fragmenta nobis subministrauit Lucifer Calaritanus in uariis, quos conscripsit, libris, Pro S. Athanasio; de Regibus Apostaticis; De non conueniendo cum hereticis; De non parcendo in Deum delinquentibus; Quod  moriendum sit pro Filio Dei. Floruit Lucifer circa annum 354. In laudandis Scripture uerbis sibi satis constat; a Greco textu hodierno uix discrepat. Cum Tertulliano concinit aliquando, interdum cum Augustino et Ambrosio; sed quod quidem ante omnia iuuat obseruare, in Tobie et Iudith libris, quos uariorum ope mss. Codicum et quidem optime note recuperauimus, tanta est sententiarum Scripture, que in libris Luciferi occurrunt, conuenientia, tanta similitudo, ut nullam pene reperias discrepantiam, et tantum ouum ab ouo non discernas. Ex quibus id consequitur, Luciferum non de suo e Grecis codicibus in latinam linguam uertisse sacrorum librorum sententias, sed iis usum fuisse latinis uersionibus, que tunc plurime  ferebantur in uulgus. Nec aliter sensit Nobilius in Prefatione Latine editionis Romane Septuaginta Interpretum; Ita uetus est Itala interpretatio, ut ea non modo S. Augustinus in Speculo, sed Lucifer Calaritanus et S. Ambrosius et S. Cyprianus et alii uetusti Scriptores utantur: idcirco haud recte scripserit la Cerda cap. 163 Aduers. Sacr., Luciferum suo ipsum arbitrio Greca testimonia pro re nata latine interpretatum esse. Ita ad Deut. XuII pag. hic 60 : Totum fere, inquit, caput ita transfert, ut mirere hominis in transferendo licentiam iam detrahentis, iam addentis, iam immutantis; cum tamen Itale ueteri interpretationi textus hic apprime respondeat: ita conuenit cum illa et textus ex I Reg. Iu descriptus pag. hic 68  de quo la Cerda: Lucifer reddit sic, ita ut  nec pes nec caput uni conueniat forme; tantum seruet sententiam: et ad alterum I Reg. XIX, p. 70. . Ita, Lucifer circumuertit, ut difficile sit dicere, que pars parti respondeat; etsi haud aliter hoc testimonium exprimatur in Itala interpretatione, uti et illud I Reg. XXuI, pag. hic 73 , quod is autumat paraphrastics conuersum fuisse a Lucifero in latinum sermonem. Fieri quidem potuit aliquando, ut, qui inter grauissima exsilii incommoda hosce libros scribebat, Lucifer latinis careret codicibus, et aut e memoria multa depromeret Bibliorum testimonia, aut ex Grecis libris illa exscribens latine interpretaretur; nec sacri codices omnino defuerant Lucifero, uti indicant hec uerba Marcellini et Faustini de Eutychio Episcopo Eleutheropolitano, eiusque asseclis in Libello Precum:  Negent, si non hodie apud se sancta mystica uasa, que tum impie Lucifero diripuerunt, cum sacris codicibus possident: sed tanta Luciferiane interpretationis conuenientia cum ueteri Italica, que partim in mss. Bibliorum codicibus, partim in libris Latinorum Patrum ad nostram usque etatem seruata fuit, argumento nobis est, Luciferum illam plerumque, ne semper dixerim, esse secutum. At certum preterea est, latinas interpretationes antiquas sacrorum librorum plurimas olim fuisse; nam, ut scribit S. Augustinus in lib. II de Doctr. Christ., pro ea, quam quisque sibi habere uidebatur grece et latine lingue facultatem, simul ac Grecum Codicem nactus erat, interpretationem aggredi audebat: licet recte animaduertat Morinus in Prefat. de Textu Greco et  Hebraico sacre Scripture prefixa editioni Parisiensi Septuaginta Interpretum Greco-latine ad Romanam expresse, quadringentis annis, hoc est ad S. Hieronymum, nullum catholicum aliter uertere, quam Septuaginta prescripserant, ausum esse. Translationes Catholice quotquot fuerunt, fuerunt autem ut testatur Augustinus pene innumere, de Septuaginta editione facte sunt. Pre ceteris autem interpretationibus una semper excelluit, quam Augustinus Italam, Hieronymus uulgatam, Gregorius M. ueterem appellarunt, alii passim Scriptores Communem; illamque Grece Septuaginta Interpretationi, ex qua latine reddita est, similiorem ceteris fuisse probat Sabatierius in laudata Pref. part. I, § 3; quippe que, teste  Augustino lib. II, de Doct. Christ., uerborum tenacior cum perspicuitate sententie. Hac igitur usum esse Luciferum, hanc pre manibus habuisse eo certius confirmatur, quod sacra testimonia ab eo exscripta a Greco textu hodierno uix differant, inquit Sabatierius: idque iam uiderat La Cerda ad I Reg. XXuI ex Lucifero: Et licet ille alicunde transtulerit, uel ex ingenita licentia uerterit, maximam partem habet ex Septuaginta uers.; et ad cap. III Malach.: Septuaginta Interpretum translationi heret, et multa addit, que diuinatione opus est ut intelligas, quod ille dicit ex Scriptura esse; tum ad III Reg. XuIII, pag. hic 75 : Institit Lucifer uersioni Septuaginta multis additis, detractis, immutatis, ut solens est. uerum enimuero neque addit Lucifer, nec detrahit, nec immutat, ex ingenita  licentia. uersio antiqua latina una primitus fuit; quamuis, inquit Sabatierius part. I § 2, textus primigenii discrepent inter se aliquando lectiones, uariisque dissideant uerbis, atque sententiis; quamuis uarie in codicibus occurrant discrepantie, que uarias interpretationes a uariis elaboratas interpretibus significare uideantur; cum he nimirum discrepantie, ait paulo superius, plerumque non tam uarios interpretes, quam diuersos arguant librarios, eosdemque aut oscitantes aut audaciores qui suo singula arbitratu uel negligentia plurima mutauerunt: quod etiam Grece Septuaginta Interpretationi factum esse constat ex scholis Romane horum Interpretum editioni a Nobilio subiectis; idque in Nouo quoque Testamento deprehendimus ex uariis presertim lectionibus Grece editionis Milliane: unde  tamen uerendum minime est, ne dum uarias textus primigenii et discrepantes aliquando esse lectiones contendimus, Scripture sacre auctoritas ledatur, nostraque uacillet Fides, subdit ibidem, et pluribus hoc ipsum probat Sabatierius. Quare cum in Lucifero huiusmodi discrimen siue a Grecis quandoque, siue a Latinis iam editis Bibliis occurrat, quid nobis in suscepta horum librorum editione esset agendum, haud parum hesimus incerti, dubiique quidnam prestaret. Imprudens Lugdunensium, ceterorumque PP. Bibliothece auctorum, qui ad formam nostre uulgate Luciferi testimonia emendare studuerunt, probandum non erat; inutilis autem laboris fuisset id persequi, quod inceperat la Cerda, ut eadem cum ipsa uulgata conferremus; nostri autem instituti non  erat, interpretis personam agere, neque eas questiones aggredi, a quibus abstinere nosmet non potuissemus, si ad Grecum exemplar libuisset expendere et emendare latinam Luciferi interpretationem; ex quo preterea nimia subiectis notis accessio plurium disputationum facta fuisset, et longiores, quam par esset, notationes euasissent fere ad legentium fastidium. Quod sero fortasse animaduertens Gallandius inceptum proinde sibique propositum opus non absoluit: Cum uero, inquit, Lucifer in suis libris conscribendis integra ferme sacrorum librorum uolumina ordinatim percurrat, aliamque uersionem uulgata uetustiorem adhibeat, in id potissimum incubuimus, ut loca utriusque Federis, quibus ferme solis contexta  sunt scripta Luciferiana, siue cum interpretatione septuagintauirali, siue cum textu Noui Testamenti conferrentur; eo in primis nomine quod antiqua illa uersio Latina, ad libros quod attinet ueteris Federis, ad Septuaginta senum editionem exacta noscatur. Sed is promissis non stetit; que cum Greca interpretatione contulit, non multa sunt, eruditis tamen animaduersionibus ornata; cetera sibi ipsis relicta, ac Grece comparationis, et critici iudicii nuda penitus pretermisit. Neque Flaminius Nobilius in Romana editione Septuaginta Interpretum multum profuit corrigendis Luciferi testimoniis, quo non raro usus est auctore in scholiis, notisque eidem adiectis editioni; quippe qui, ut recte disserit Sabatierius in part. III Prefat. § 1, cum sibi in animo proposuisset uulgatam  ueterem ibidem restituere, Grecum potius exemplar fidi interpretis uice fungendo uerbum uerbo reddidit; laudatas a SS. Patribus sententias nonnisi eas, que Greco exemplari erant consentanee exscripsit, neglectis que dissidebant, atque ab ipso Codice Greco erant diuerse: immo pauciores sunt, quas a Patribus Latinis excerpsit; et circa Nouum Testamentum nil aliud quam textum representat. Rem itaque tot obseptam difficultatibus uno tandem consilio expediendam duximus; ut nimirum singula sacre Scripture loca a Lucifero descripta cum Itala Interpretatione antiqua componeremus, qualem absolutissimo opere perfectam nobis exhibuit Sabatierius: quod autem in illa a Luciferianis testimoniis differt, in subiectas notas reiicere, sique lectiones uel e Grecis uel e Latinis  Codicibus, aut e Latinis Patribus a Sabatierio producte cum Luciferianis consentiunt iis in locis, in quibus apud Luciferum a textu antique uersionis diuerse sunt, eas exscribere, ut Luciferiana uersio aliquo testimonio comprobetur, nec uarias itidem a Tiliana editione dictiones omittere satius duximus, quas in ipso Lucifero exhibet idemmet Sabatierius, dum Luciferi testimonia in suum opus importat. Ita nobis multo commodius utiliusque uisum est in uno Lucifero exemplar sane luculentissimum Antique Latine uersionis legentibus offerre, idemque Cotelerii, et Millii, et ipsius Sabatierii ope, quam ex illorum animaduersionibus nobis comparauimus, correctum, et ab iis mendis purgatum, que facilius cuiusquam oculis poterant obuersari.

 uerum nonnulla insunt Luciferi libris, que corrigere uitium foret, et scriptoris sententie aduersarentur, ut ut uitium in iisdem deprehendatur. Exemplo sit testimonium D. Pauli ad Galat. u, 7, pag. hic 26 : Qui nemini consenseritis, suasio uestra ex Deo est, etc. quod cum Luciferi sententia optime conuenit; is etenim scribit: Cognoscentes uos esse unici Dei Filii hostes, fugimus nefaria consilia uestra, temperantes uoci Apostoli: Qui nemini consenseritis, suasio uestra ex Deo est: probat enim Lucifer huiusmodi testimonio, consilium suum non conueniendi cum hereticis Arianis e diuino instinctu profectum fuisse. At enim in Grecis libris praue descripta erant Apostoli uerba, unde in latinam quoque interpretationem  mendum irrepsit: Ortum est autem, inquit Millius in Proleg. num. 773, nemini consenseritis ex perperam descriptis Grecis, . Quis uos abscidit, seu excidit de ueritate? ne consenseritis. Postea factum est ex emendatiori textu, Qui uos impediuit non obedire? et prioris lectionis appendicula ne consenseritis ab imperito quodam scriba reliquis adiecta est. Et idem confirmat in notis ad hunc Apostoli locum; quia nimirum librarius scripserit pro , uti in Greco textu emendato legitur: Suspicatus quidem est Zegerus apud Millium, pericopen hanc ne consenseritis ab hereticis abrasam fuisse e Grecis Codicibus multo ante Hieronymi etatem; at nullus in ea locus erat fouendi  tuendiue heretici erroris; et Hieronymus in hoc Pauli testimonium subdit, illam sibi pretermittendam putasse, quia nec in Grecis libris, nec in his, qui in Apostolum commentati sunt, hanc scriptam inuenerit. Addit Millius, Luciferum, qui illud Nemini consenseritis ad sequentia pertinere putauit, inseruisse de suo nomen relatiuum qui, quod tamen legitur in codice Borneriano apud Sabatierium. Idem esto iudicium de commate insequenti, suasio uestra ex Deo est, cui deest particula negatiua non, in Greco , scilicet non est: et deerat illa quidem codd. pluribus Grecis, quos Hieronymus legit; at is, teste Millio in locis laudatis, omissam credidit a simplicioribus quibusdam, qui putantes se deferre Deo, ut persuasio quoque nostra in eius sit potestate, abstulerunt partem  orationis non, et sensum contrarium Apostolo reddidere: unde iterum in Grecum et Latinum exemplar inserendam rectissime censuit. Atque hoc in loco Millium reprehendere liceat, qui ad num. 648 Proleg. afferens ex Clemente Alexandrino hec uerba epistole Iude uers. 6: , Hec, subdit, ordine prepostero representauit scriba; perperam pro poni autem debet post , quod totum ex Lucifero Calaritano discimus. Deinde in notis illi Iude testimonio adpositis a se ipse dissentit scribens, Luciferum corruptam legisse uocem pro integra enim et recta est Luciferi lectio pag. hic 28  malos nimirum angelos uinculis sanctorum angelorum sub tenebris seruari; que quidem foret  uero dissimilis, si malos angelos a malis itidem angelis constrictos teneri enunciaret; dicitur enim Apocal. XX, 1, Angelus descendisse de celo habens clauem abyssi, et catenam magnam in manu sua; qui apprehendit draconem, serpentem antiquum, qui est diabolus et satanas, et ligauit eum per annos mille. Fatendum preterea est, alia etiam in Luciferiana uersione inueniri, que, licet mendum iis subesse aliqui existiment, non sunt tamen immutanda pro ipsorum sententia, cum constet neque sensum dictionis labefieri, neque alia deesse exempla, quorum testimonio et auctoritate nitantur. Hinc aliquot ex iis huc congessimus, ut legentium probata iudicio Luciferiane uersionis integritatem maiorem  esse demonstrent, quam que uel uitium codicum, uel interpretis Latini aut iniuriam aut oscitantiam culpantibus eidem a quibusdam tribuatur.

In lib. de Reg. Apost. pag. hic 33 , Peccatum abominatio est, ex I Reg. Xu, 23. Cotelerius ad lib. II Constit. Apostol. cap. 62 censet librarios inepte abominatio pro ominatio scripsisse; cum in Septuaginta legitur . uerum Aquila in Hexaplis ex Hebreo uertit, , peccatum uaticinationis irritatio; et Symmachus; , peccatum uaticinationis contendere; et in Hebreo textu legimus, peccatum diuinationis rebellio. Et, sin minus uerba, sensum Luciferiane uersionis exprimit Greca editio Complutensis: , exacerbatio  est iniustitia; cum Hebreo autem, et Aquila et Symmacho illa conueniet, si addas uerbum uaticinationis, quod facile potuit scribentis calamo excidere.

Ibid. pag. 34, Roboam uiginti annis regnauit in Ierusalem, III Reg. XI, 43. Hunc annorum numerum non exhibent Septuag., sed III Reg., XI: , duodecim annos regnauit; cap. uero XIu, 21: , septem et decem annos regnauit; uti etiam in lib. II Paral. XII, 14, et apud Iosephum lib. uIII Antiq. cap. 10: In quo numero annorum regni conueniunt omnes libri, subdit Nobilius in cap. XIu lib. III Reg. Sed hec ipsa annorum diuersa ratio Luciferianam uersionem quodammodo tuetur.

Ibid. pag. 40 : Scriptum est etiam de Iambre rege, etc. ubi Latinius in nota subiecta corrigit  Zambri: at Zambri dux equitum erat, qui Elam regem Isrelis interfecit; huic uero Amri suffectus est, uti a Septuaginta appellatur III Reg. XuI, 16 et a nostra uulgata; is autem est Iambres, quem Iosephus lib. uIII Antiq. cap. 12, , Amarinum uocat, et codex uatic. in hoc Iosephi loco , Zambriam. Ceterum Sulpicius Seuerus in lib. I Hist. Sacr. hunc regem et Zambri et Iambri nominat; et primum quidem nomen, uti monet Hieronymus a Prato in nota, preferunt omnes libri editi et mss. in utroque Sulpicii loco; at uorstius Iambri pro Zambri substituit; nam licet ille, de quo priore loco scribit Sulpicius, Zamri, seu Zimri re uera fuerit, alter Amri, quem Zambri et Iambri appellat, apparet tamen Sulpicium per errorem Zambri principem equitum cum Iambri  rege et Achabi patre confudisse, cum dicat: Sed Zambri ante hunc, id est Thamni, septem annos et cum eodem duodecim regnauit; proinde uel Zambri semper uel Iambri dicere debuit; suamque porro emendationem uorstius tuetur auctoritate antique editionis Coloniensis, et ms. Drusiani. At Pratensis e contra censet Iambri regem primitus Zambri dictum fuisse, deinde uel ex usu pronunciationis temporum superiorum, uel ex litterarum Z et I in mss. similitudine Iambri emersisse. In qua opinione firmatur testimonio codicis Alexandrini Septuaginta, in quo semper pro , Ambri, scriptum apparet , Zambri: tum Drusium refellit, quem opinatur non ex aliquo Seueriano codice, sed aut ex ipsa Coloniensi editione,  aut ex aliquo libro ereis typis impresso Iambri legisse in priore loco Sulpicii, cum ait, Ceterum in uno codice offendi Iambri. Quod uero, subdit idem Pratensis, litteram b huic nomini inserat noster Sulpicius, grecam ille lectionem secutus est, in qua non modo Zambri pro Zamri, et Ambri pro Amri, sed et Mambre ac Nembrod pro Mamre et Nemrod scribitur. Zambri retinet et uulgata. Quod de Iambre quoque Luciferiano potest affirmari.

Ibid. pag. 41 , Iezabel filiam Basan et Hela regis Sydoniorum, ex III Reg. XuI; quem locum corrigit Latin. ex uulg. substituens Ethbaal pro Basan et Hela. Neque sane negandum ita legi etiam in Greco, et apud Iosephum lib. uIII Antiq. cap. 3 Iezabelem dici filiam Ithobali, ; quo nomine hunc regem  ipse distinguit etiam in lib. I cont. Apionem: et Critici Sacri ad I Reg., qui est tertius in uulgata, cap. XuI, notant sic hoc nomen scribi a Menandro Ephesio in Phenicicis, auctore Grotio, et inter Acta Tyriorum, nempe ; a Diodoro autem Siculo Ithobalum, teste Iunio; ut enim Iudei Dei nomen admiscebant suis nominibus, ita idololatre nomen Baalis: et id confirmat Bochartus in lib. I Geogr. Sac. cap. 24: Ethbaal uel Ithobalus Achabi socer. uerum non caret aliquo exemplo uersio Luciferi; et Sulpicius Seuerus in lib. I Hist. Sacr. Iezabelem filiam Base dicit regis ex Sidone; quam Sulpitii lectionem Hieronymus a Prato tuetur exemplo Luciferiane uersionis hac nota subiecta: Sigonius, Hornius, uorstius, Base aut a Seuero perperam  positum, aut corruptum asserunt a librariis, et Ethbaal pro eo reponendum monent, aut iuxta Grecos Iethebaal. Sed si error in eo est, non Seuero nec eius exscriptoribus ascribendus est, cum Lucifer quoque Calaritanus in libro de Regibus Apostaticis legat Iezabel filiam Basan et Hela regis Sidoniorum.

Ibid. pag. 45 : Nomen matris eius Ebsibas, ex Iu Reg. XXI, 1. Clericus apud Coteler. ad lib. II Const. Apost. cap. 22 legendum hic putat Epsiba, uel Ephsibas: sed quis certam tueatur huius nominis notionem? cum ipse idem subdat, legi apud Syncellum , in codd. duobus regis Haphsiba, in Iosepho lib. X Antiq. cap. 3 non 4, , a Rufino Echib. Hebraice quidem Hepsiba dicitur; at Septuaginta scripsere, uti in Rom. Edit., in quibus tamen Hauercampius  legit in notis ad laudatum Iosephi locum.

In lib. I pro S. Athan., pag. 55 : Quare non recte obtulisti? Peccasti, quiesce, Gen. Iu, 8, de quo testimonio quedam in notis monuimus: uerum Gallandii opinio probanda non est, cum autumat illud ex uerbis Septuaginta contractum esse; nam sensus saltem integre locutionis cum iisdem conuenire deberet, qui ceteroquin ab ipsis omnino differt; et est perspicuum ex ipsis uerbis Septuaginta: Nonne si recte offeras, non autem recte diuidas, peccasti? quiesce

Ib. pag. 65  hic animaduertimus, errasse cum Latin. Gallandium, cum censuit Luciferum memoria lapsum esse, quia scripserit: In primo Regnorum libro scriptum: Non glorietur, etc. Hoc enim  testimonium ibidem uere legitur apud Septuaginta cap. II, uers. 10.

Ibid. pag. 68 : Ipse iudicabat uiginti annis, I Reg. Iu, 18. Ita et Septuaginta de Heli scripserunt: . Quam annorum rationem se in iisdem legisse testatur Eusebius in Chron. et ipsa eorum uerba exscribit Chrysost. in lib. III aduers. oppugnat. uite monast. quibuscum consentit Sulpicius Seuerus in lib. uII Hist. Sacr. affirmans Heli per annos XX sacerdotium administrasse; ubi hec subdit Hieronymus a Prato: Secutus est Sulpicius codices Grecos, seu uerius antiquam uulgatam latinam, que ex ipsis erat expressa. Sic Hilarion sepe laudatus: Iudicauit Heli Sacerdos annis XX: Hebrei tamen codices, quos secutus est Eusebius in Chron. et Prepar.  Euang. lib. X, cap. 14, Heli quadraginta annos assignant, quomodo habet etiam uulgata nostra, nec non aliqui Greci codices sed corrupti. Romana enim editio, id est Septuaginta, et Alexandrinus codex retinent antiquam et sinceram Septuaginta Interpretum lectionem. Iosephus in lib. u Antiq. c. XI, annos et ipse prefert quadraginta.

Ib. p. 69  ad c. u, 6, l. I Reg., hec notat Gallandius: Cum Latinio uiro erudito expungenda uerba, ebulliuit illis mures, ex superioribus huc importune immissa, legendumque, et percussit eos in sedibus eorum, ut Septuaginta. Sed id non affirmandum ita facile. Monet Montfauconius in notis ad Hexapla in hunc locum, in editione hec confusa esse. Hebr. enim uers. 6 habet, et percussit eos in altis locis; Aquil. et percussit eos in sedibus; Symmach.  et percussit eos in occultis; uulg. et percussit in secretiore parte natium: que Septuaginta non habent uers. 6. Postea sequuntur uerba Septuaginta, et induxit eis, et efferbuit eis in nauibus, et medium regionis eius expullularunt mures; ubi in Lucifero, induxit illis mures. At uers. 9 Septuaginta, et percussit eos in sedibus eorum; Hebr. et absconditi erant eis loci alti; Aquil. circumsolute sunt eorum sedes; Symm. in abscondita scilicet percussit; uulg. et computrescebant prominentes extales eorum: hic autem Lucifer, et ebulliuit illis mures in sedibus, et fecerunt sibi Gethei sedes pelliceas; que inter sese coherere magis uidentur. Septuaginta uero habent solummodo sedes, et Theodor. sedes aureas: que profecto indicant, haud minus in ceteras, quam in  Luciferianam uersionem potuisse mendum irrepere.

Ibid. pag. 71: Et occidit illa die trecentos quinque uiros; ex I Reg. XXII, 18. Hoc admiror scriptum a Lucifero, inquit La Cerda, cum uulgatus dicat, et trucidauit in illa die octoginta quinque uiros; fortasse sumpsit a Iosepho, qui tamen ait occisos trecentos octoginta quinque; locutos suspicor de omni cognatione Abimelech. Re quidem uera Iosephus in lib. uI Antiq. cap. 12 hec perhibet: Saul Deco Syro cedem imperat: atque ille assumptis sibi facinorosis aliquot sui similibus Achimelechum eiusque cognationem omnem occidit; erant autem uniuersi circiter trecenti octoginta quinque. Sed numerum hunc aliter exhibent codices nonnulli in notis ad Iosephum ex editione  Hauercampii: uatic. , omnes autem erant octoginta quinque. Busbeq. , quasi quingenti et triginta. Henneberg. , quasi quinque supra trecentos, quinquaginta  et triginta. Theodoretus autem hos enumerat , trecentos et quinquaginta; Epiphanio, et Zonare sunt , quasi trecenti quinque; Septuaginta uero et ipsi cum Lucifero dicunt occisos fuisse: que satis pro Luciferi interpretatione.

Ib. p. 72 : Introiuit Saul ad sellam I Reg. XXIu, 4; quo in loco hec animaduertit la Cerda: uulgatus, inquit, ut purgaret uentrem, qua locutione  usus est Cornelius. Celsus. uatablus habet, ad tegendum pedes; tegere pedes idem est ac purgare uentrem, de qua locutione agit Drusius. Porro uide, quam uarie sint unius sensus locutiones: Hebr. Et ingressus est Saul ad legendum pedes suos. Septuaginta: , et intrauit ad prouocandum; ubi Theodoretus , ad deponendum, subdens: Septuaginta honeste sunt interpretati: Aquila autem id manifestius dixit; inquit enim , introiuit ad exinaniendum. Et Henricus Stephanus in Thes. lingue Grece suspicatur Septuaginta Interpretes primitus scripsisse at in cod. Reg. legitur ex Aquila, uti legerat et Procopius. Alius Interpres in cod. Reg. , honeste agere; et in Coislin. , , , ad dirigendum, euacuandum pedes suos, egerendum: que interpretatio uidetur ex pluribus in unam coaluisse, ait Montfauconius in Hexaplis; omnes tamen Iosephi interpretationem adiiciunt, quam Nobilius retulit hisce uerbis: , ad faciendum naturales excretiones. uerum in Edit. Hauercamp. lib. uI Antiq. cap. 12 ita legimus: , , itaque stimulatus ad requisita nature, intrauit in eam  solus. Fallitur autem Hieronymus de Prato scribens in notis ad Sulpicium Seuerum lib. I Hist. Sacr., quod Grecum uerbum Seuerus, aut potius latinus interpres antiquissimus uerterit corpus reficere ex Septuaginta; hanc enim interpretationem  non affert Sabatierius in Itala uersione; et Sulpicius non sacre Scripture uerba, sed sententiam sequitur, et res gestas suo prorsus stylo suisque phrasibus latine enarrat; de Saule autem hec ille: Saul nesciens in primo spelunce aditu reficiendi corporis gratia successerat.

Ibid. uenit ad greges ouium, que, etc. notat Tilius corrigendum qui, id est, greges; sed relatiuum hoc potest ad alterutrum antecedens referri, et preter Luciferianum exemplar Latina Septuaginta Interpretatio eamdem retinet dictionem in edit. Rom. uenit ad greges pecorum, que, etc.

IB. p. 75 : Claudicatis sensu uestro; hanc quoque interpretationem ex III Reg. XuIII, 21, in dubium  reuocat Cotelerius ad l. uII Constit. Apost. c. 1, suspicans, interpretem legisse in Greco , cogitationibus, pro , poplitibus, sed neutrum legit, nam uoci huic, sensu, singulari in numero respondet uox ; neque aduertit Cotelerius Grecum nomen , quo utuntur Septuaginta, apud Hesychium in Lexico significare animum, aut anteriorem genu partem: , . Et recte pro sententia nostra Heinsius hec subiicit Hesychii testimonio: Quid commune hec habent duo, ? aut quis hec intelliget? nisi sciat alludi ad nobilissimum locum III Reg. XuIII, 21: , prouerbialiter; cum Hebrea uox hoc in loco designet cogitationes, quidam ex Interpretibus reddiderunt,  ; Chaldeus uertit sectas aut studia aut partes, ut Syrus et Arabs. Legunt nonnulli in Hesychio , poples, quos affert Albertus in notis ad hunc Hesychii locum subdens, Sed placet elegans Heinsii sententia. Propius accedit Lucifer Calaritanus, Usque quo claudicatis sensu uestro? unde pro eum legisse coniicit clariss. L. Bos; sed Hesychius isti fauet expositioni. Iulius Pollux in lib. u Onom. cap. 3: scribit, poplitem intelligens, et ac exprimunt codices uarii; in lib. uero II, cap. 4, et legitur, tum , quam posteriorem popliti oppositam concauitatem esse, id est, suffraginem affirmat: hinc uetus Irenei interpres lib. III, cap. 6: Quousque claudicabitis in ambabus suffraginibus? Et Septuaginta: Usquequo claudicabitis  in ambobus poplitibus? at Luciferi interpres Grecum nomen recte pro animo animiue sensu intellexit, et Hebraico textui propius, ut diximus, accessit; est enim huiusmodi; usquequo uos claudicantes super duas cogitationes? cuius sensum exhibet etiam Symmachus: , usquequo uos claudicatis super duo dubie? tum uulgata nostra, usquequo claudicatis in duas partes? unde perspicias uelim, Cotelerii et ante hunc Nobilii in Luciferum censuram nichili habendam esse.

Ibid. pag. 82 : In uiis patris sui primis, ex II Paral. XuII, 3, quem locum corrigit Latinius in nota, pro primis subiiciens Dauid, ut est in uulgata. uerum Luciferianus interpres recte scripsit in uiis primis patris sui; quippe in II Paralip. XIu, 2, legatur, Asam Iosaphat  patrem sub initia regni sui fecisse bonum et rectum coram Domino Deo suo; et is postea dicitur defecisse e recto uirtutis tramite cap. XuI. Hinc et Septuaginta: Ambulauit in uiis patris sui primis; et Theodoretus eos uidetur secutus cum pro primis scripserit , ab initio. Affirmat tamen Nobilius in libris plerisque inesse hanc dictionem , in uiis Dauid. Apud Criticos Sacros in tom. I Synops. utraque lectio retinetur, in uiis Dauid patris sui primis, ante scilicet quam Dauid peccaret; uel in uiis Dauid, patris sui primis, que nimirum prime uie fuerunt Ase patris sui.

Ibid. denique pag. 103  pro uerbo defendam, quodlegitur Soph. I, 12, Defendam super uiros,  subiecit Latinius ulciscar ex uulgata. Animaduertunt tamen critici uiri uerbum defendere optime a Latinis pro repellere, atque, arcere ea, que nocent, solitum adhiberi. Cesar in lib. I de bel. ciu. cap. 7, cum se conquestum fuisse dixisset de iniuriis ac ui tum sibi, tum tribunitie potestati illatis, subdit, clamasse milites, sese paratos esse Imperatoris sui Tribunorumque plebis iniurias defendere, id est, propulsare, quod idem ac ulcisci significat apud Passeratium. Hanc significationem pluribus tuetur Heinsius in notis ad Ouid. Heroid. u, uers. 16, et Oudendorpius ad lib. uIII Cesaris de bel. Gall. cap. 9. Quare interpres Luciferi latinum uerbum defendere recto sensu adhibuit; quamuis obscura inde reddatur locutio, cum addendum id fuisset, de quo ulturus erat Deus,  de illato scilicet sibi contemptu, et irrogata iniuria. Hactenus satis de Luciferiana interpretatione.




§II.---Animaduersio Theologica in nonnullas Luciferi locutiones.

Instituti nostri ratio postulat, ut hanc quoque tractationem minime pretereamus, cum ad illustranda Luciferi opera et propositum sibi in iis consilium declarandum maxime sit necessaria. Diuersi quidem librorum suorum tituli sunt; id tamen in iis unice contendit, ut gesta a se et a Catholicis Episcopis in Concilio Mediolanensi anni 355 tueatur, tum ut Constantio imperatori facinora exprobret, que aduersus Catholicos inique iusserat patrari, quo Ariana heresis contagione sua late diffusa in uniuersum orbem impune grassaretur, demum ut secte huius errores  scriptis etiam libris exsecrari se palam omnibus significaret. uerum hoc postremum non ita persequitur, ut disputationes instituat, que tum et in Conciliis et a ceteris Patribus fuse tractabantur. Fatetur Lucifer Catholicum dogma de Trinitate; singula capita, que in contentionem pertrahebant Ariani, tuetur; obiectos singulis errores detestatur; tum Constantium, cui libros hosce inscripsit, ad illos eiurandos et Catholicam Fidem amplectendam sepe grauiterque adhortatur. At animaduertimus, Luciferum in Arianum precipue dogma, quale ab impio auctore excogitatum fuit et productum, uehementius insurgere; cum de tot, tamque dissimilibus sectis, in quas Ariana heresis statim fere ab initio partita ac diuisa fuit, cuiusmodi erant Eusebiana, Eunomiana,  Acaciana, et in primis Semiariana, uix quidquam agere uideatur; si Pneumatomachos excipias, de quibus postea erit disserendum. Nefariam Arii doctrinam paucis complectitur Petauius in lib. I de Trinit. cap. 8, ex ipsis Arii uerbis excerptam, que in sua Thalia apud Athanas. in lib. de Synod. et in suis litteris ad Alexandrum Alexandrinum ac Eusebium Nicomediensem Episcopos legitur expressa. Hinc quo Luciferi locutiones planius intimiusque dignoscantur, ut Ariane heresi prorsus obiecte, hec de doctrina Arii sunt exscribenda: Deum scilicet Patrem ex eterno Deum fuisse, Arius docebat, non uero ex eterno Patrem, qui Filium postea produxit ex nichilo; non natura, sed gratia et adoptione Filium; unde nec uerus  Filius, nec uerus Deus, nisi titulo tenus ac participatione; sed creatura, ceteris tamen prestantior, qua ueluti administra uteretur Deus ad res ceteras condendas. Hec impia Arii et germana professio Fidei, cui proinde Lucifer has sepe locutiones opponit, quod Pater uerus sit Pater ab eterno, et uerum habeat Filium; quod Filius sit uerus Filius et uerus Deus, et quod una sit eternitas Patris et Filii, aliasque similes de bonitate, potentia, maiestate eadem Patris et Filii; atque uulgatas illas Arianorum formulas, Filius ex nichilo est, fuit tempus quando non erat, factus est ex non exstantibus, et adoptiuus est Filius, sepissime exprobrat Constantio, et grauiter exsecratur: que cum in ceteris libris, crebrius tamen in libro de non parcendo in Deum delinquentibus obuersantur,  ubi etiam Nicenum Symbolum integrum is exscripsit. Arius preterea Filium mutabilem esse natura aperte docuit, et in malum natura procliuem, sed ex omnibus creaturis ideo exemptum, quia Deus eius in bono firmitatem constantiamque presciuerit; quod ex Arii scriptis affirmat Athanasius sub initium Orat. 2, contra Arian.: ut omnes ex natura sua, ita quoque ipsum uerbum mutabilitati obnoxium esse, ac in libero eius arbitrio fuisse, quamdiu uelit, bonum permanere; eiusque uoluntatem nostro more mutari potuisse, cum fuerit mutabilis natura; eaque de causa cum Deus precognosceret eum bonum futurum, anticipando illi hanc gloriam dedisse, quam homo postmodum ex uirtute mereretur; et quasi iam tum opera eius exstarent, que prouidebantur a Deo, talem eum iam statim in presentia  uoluit fieri: et idem testatur Alexander Episcopus in sua epistola ad Catholicos, ubi Arium eiusque asseclas impietatis conuictos, preterea interrogatos fuisse scribit, . , , id est: Si Dei uerbum mutari potest, sicut diabolus mutatus est? et ueriti non sunt dicere: Utique potest; mutabilis enim est natura, creatus et conuertibilis existens: quo in loco recte censet ualesius legendum esse pro uocabulo , uti et nos scripsimus, utque legitur, inquit, apud Gelasium Cyzicenum; neque aliter legit Epiphanius; uertit enim; Factus, aiunt, et conuertibilis est: autem catholicum habet sensum, de quo Petauius in lib. u,  cap. 1: Quod autem sequitur, addit ualesius, , melius legitur in Gelasio , quam scripturam in uersione mea sum secutus. Hisce autem immorati sumus, ut Theophili Alethini censuram in Petauium notaremus ad cap. 8, num. 1, lib. I De Trinit., qui dicit uerbi mutabilitatem ab Ario negatam fuisse in sua epistola ad Alexandrum Episcopum, que est apud Epiphanium her. LXIX, ubi Filium diserte dicit , eiusmodi ut neque conuerti neque mutari possit. Idem etiam legere est in epistola ad Eusebium Nicomediensem, que exstat in Hist. Eccl. Theodor. lib. I cap. 5. Non erat autem cur Theophilus iste Arium hac in parte tueretur, cuius quot erant uerba seu  scripta seu ore prolata, totidem fuere cauillationes, quibus sententiam suam fraudulenter tegebat, idipsum modo negans, modo affirmans, modo fucata uerborum specie simulans, dissimulansque, ut ex Eccl. Hist. perspicue apparet. uerum Lucifer, cui Ariana impietas erat plane perspecta, catholicam ueritatem aduersus hereticum palam profitetur in lib. I pro S. Athan. p. 98 : Non enim quia dixit Apostolus: Semetipsum exinaniuit formam serui accipiens, Deus Dei unicus Filius aliud fieri potuit ex illo quod est incorruptibilis, inenarrabilis, immutabilis, cum sit semper in eo statu eterne magnitudinis manens, in quo sit manens et eius Pater: inenarrabilem uero dicit Filium, ut alteram Arii blasphemiam damnet, qui in lib. Thal. apud Athan. de Syn. Deum Patrem solum ineffabilem  et indicibilem esse docuit; Filio Deus ineffabilis est; est enim sibi quod est, hoc est indicibilis. Impossibile est enim ei inuestigare Patrem, qualis in se est, quoniam ipse Filius suam ipsius substantiam ignorat; eamdemque sententiam repetit Lucifer p. 108  hisce uerbis: Quid aliud astruit gloriose Ecclesie fides, nisi quia sit Dei unicus Filius immutabilis, inconuertibilis, inestimabilis, immensus, eternus, sicuti sit et cuius sit Filius? uerum Ariane hereseos caput in eo situm erat, ut uno uerbo Filium consubstantialem esse Patri negaret; quod in sua Thalia aperte scripserat Arius, quasi animo presentiret, quanta huius uocabuli uis futura postea esset, et efficax sensus, et firma auctoritas ad tuendam uerbi Diuinitatem; , ,  neque enim Filius est equalis, sed neque illi, id est Patri, consubstantialis: quare Lucifer et in lib. de non parc. in Deum delinq., et in altero, cui titulus moriendum esse, etc., uocem, et pefectam Filii cum Patre equalitatem defendit; quod in aliis libris quandoque prestat, et que Dei Patris sunt diuine proprietates, quatenus Deus est, eas et Filio tribuendas affirmat.

In lib. I pro S. Athan. animaduertimus quoque uocabulum a Lucifero adhibitum esse, quod substantie similitudinem in Filio ad Patrem significat, et a catholicis catholico sensu usurpatum quandoque fuit, cum perfectam similitudinem et equalitatem Filii cum Patre eo uocabulo intelligebant: quare Lucifer ait similem atque equalem esse Patri Filium. Sed Hilarius  Pictauiensis in responsis apologeticis pro libro suo de synodis testatur se inuitum homeusii mentionem habere, huiusque uocis uim a se fuisse declarandam, quia Lucifer similitudinem Filii ad Patrem predicabat: que uerba explicationem aliquanto uberiorem postulant, quam in nota Luciferiano testimonio subiecta prestiterimus. Hilarius librum de Synodis scripserat eo circiter tempore, quod intercessit inter mensem Augustum an. 358, et mensem Maium an. 359, uti monuerunt Monachi Maurini in Prefat. ad librum eumdem num. 1, eoque consilio hanc operam aggressus est, ut Galliarum episcopis, a quibus rogatus fuerat, suam sententiam exponeret de formulis fidei editis in Oriente, et de  uocibus dictisque, in quibus explicandis inter se dissentiebant orientales Episcopi, ut catholicum dogma aduersus Arianam heresim clare tutoque iisdem declararetur: idcirco et uocabula in eo presertim expendens, quinam sit utriusque uocis rectus sensus, que uera et catholica interpretatio, pluribus ostendit. Huiusmodi tamen liber Hilarium in inuidiam et suspicionem apud quosdam adduxerat, in primis apud Luciferum, cui hec Hilarii uerba uidentur minus probata fuisse: Exposita unius substantie, que grece homousion dicitur, et similis substantie, que homeusion appellatur, fideli et pia intelligentia, etc. quasi contenderet Lucifer, non piam solummodo, sed uere catholicam esse homeusii significationem, quam Hilarius protulerat, nec similis alteri  quispiam esse posset natura, qui non esset etiam equalis, ut ipse Hilarius intelligere se fatebatur in eodem libro: Testor Deum celi et terre, me cum neutrum audissem, semper tamen utrumque sensisse, quod per homousion homeusion oportet intelligi: id est nichil simile sibi secundum naturam esse posse, nisi quod esset ex eadem natura. Itaque Hilarius in apologeticis ad Reprehensores libri de Synodis responsis hec ad Luciferum scribit: Non puto quemquam admonendum in hoc loco, ut expendat, quare dixerim similis substantie piam intelligentiam, nisi quia intelligerem et impiam; et idcirco similem, non solum equalem, sed etiam eamdem dixisse, ut neque similitudinem, quam tu, frater Lucifer, predicari uolueras, improbarem, et tamen solam piam esse similitudinis  intelligentiam admonerem, que unitatem substantie predicaret: nouerat enim Hilarius quibus ambiguitatibus subesset uocabulum homeusii, neque esse illud probandum affirmabat, nisi similitudinis nomine perfecte substantie equalitas significaretur; quo tamen confidentius utebatur Lucifer, ut eiusdem quoque uocabuli communione allecti libentius se se coniungerent Catholicis ii, qui Ariani erroris impietatem detegere iam ceperant, et ab hereticorum societate semet disiungere auebant, nisi obscura et confusa uocum ambage irretiti fuissent, quas de natura et substantia uerbi Diuini pro cuiusque sensu et libera interpretatione usurpari in uulgus audiebant. Aiebat preterea Hilarius, homeusii uocem non esse idcirco reiiciendam, quia plures essent, qui illius significatione  abuterentur; nam et homousii uocabulum uitiose interpretabantur non pauci, licet Niceni Concilii auctoritas illius et sensum et usum comprobasset; neque indictum de homeusio silentium quidquam obesse poterat catholice eiusdem uocis interpretationi, quippe etiam de homousio tacendum decreuerat Synodus Sirmiensis anni 357. Sed forte, inquit Hilarius, dicetur mihi: Aliqui hodie ex his, qui tum Synodo, id est Nicene, interfuerunt , tacendum de homousio esse decreuerunt. Et ego inuitus licet respondebo dicenti: Numquid non et ipsi tacendum de homeusio esse constituerunt? Oro uos ne quisquam alius ex his preter senem  Osium, et illum nimium sui sepulcri amantem reperiatur, qui tacendum esse existimet de utroque. Et quo tandem in tantis hereticorum furoribus recidemus, si non dum utrumque recipimus, utrumque retinemus? Non enim uideri potest impie dici, ut quia neutrum scriptum reperiatur, aut neutrum confitendum esse, aut utrumque. At Lucifero fortasse non placuit instituta inter uocem utramque comparatio; longe enim dispar erat utriusque ratio: homousion sanctissimo ecumemenici concilii testimonio erat innixum, nullam huiusmodi auctoritatem homeusion pre se ferebat; illud certa erat Catholicorum tessera, quamuis nonnulli in prauum sensum illius explicationem torquerent; hoc hereticorum hominum nota, qui, cum ab Arianis secessionem fecissent, Semiariani inde dicti fuerant, quia  et homeusion reiiciebant, et imperfecte similitudinis sensu docebant esse solummodo homeusion Patri. Respondet igitur Hilarius in Apologet.: Satis absolute, Domine frater Lucifer, cognosci poterit, inuitum me homeusii mentionem habere. Sed quia tu similitudinem Filii ad Patrem predicabas, demonstratio eius a me fuit exponenda sine uitio. Unde liquet, Luciferum ita homeusii uocem admittendam concessisse, ut catholico sensu intelligeretur permissa; Hilarius uero, ut omnes uocum tollerentur ambages, et eiusdem uocabuli communio eiusdem quoque Fidei societatem pareret et dissentientium animorum concordiam, longiori disputatione demonstrat, que praua esset, que recta uocis utriusque significatio, ac licet inuitus homeusii quoque usum suo ipse assensu, suoque  testimonio confirmat, ne quidquam uere Fidei stabiliende, et reuocande paci in Ecclesiam posset obesse; ita quod Lucifer simplici quadam animi confidentia probabat, Hilarius doctis quoque argumentis atque rationibus suffulsit. Neque leuis est coniectura inde deducta, Luciferum, qui post Hilarii librum de Synodis, suos ipse pro S. Athanasio composuit, illius doctrina et monitis adductum similis uocem cum uocabulo equalis coniunxisse in laudato superius testimonio, quo clarior fieret et mentis sententia et uocis significatio.

Ceterum non desunt Lucifero locutiones alie, eeque grauissime, que Ariano errori aduersantur perspicue, quas inter uim habet maximam unius Deitatis confessio, qua sepissime usus est, ut quauis ex  parte impiam heresim oppugnaret. Cum enim Arius alienum externumque, quantum ad substantiam attinet, Patrem a Filio esse doceret, inde sequebatur utriusque naturas penitus esse dissimiles, et inuicem a sese disiunctas; et tamen, quo erat ingenio ad fallendum uaferrimo, in epistola ad Alexandrum Episcopum scripta, que legitur et apud Athanas. in lib. de Synod., et apud Hilarium in lib. Iu de Trinit., ait se idcirco non diuisisse in Diuinitate; quemadmodum Sabellius diuiserat, licet unum idemque esse Patrem cum Filio asseruerit. At hereticus homo uocabulum illud ea significatione usurpabat, qua singularitas intelligitur, et perfectam Diuinitatem  uni Patri singularem tribuebat; hinc unionis notio, ita enim uocabulum uertit Hilarius, eam unionem indicat, que omnem unius cum alio communionem respuit: Arius autem ideo arguebat Sabellium, inquit Petauius in lib. uIII, cap. 8, num. 7, quod diuisisset, quatenus diuersas personas, id est qualitates et functiones, eamdem hypostasim obiisse censebat: ut idem et unus modo pro Patre, modo pro Filio se gesserit. Ubi aduertendum est, Editores Opp. D. Hilarii sensum Ariane locutionis non esse assecutos, cum in nota huic loco subiecta apud Hilarium Tom. I, lib. Iu. de Trinit. num. 12, aiunt, Sabellium in Incarnatione unionem diuisisse, hoc est in Christo personarum dualitatem inuexisse. At iidem postea in lib. uI, num. 11, aliter illum de Sabellio locum interpretati  sunt ad hec Hilarii uerba, cuius unionis diuisio eumdem Deum diuisit in uirgine, id est Sabellius: subiiciunt enim, Cum unio ad personas referri soleat, hoc per se sonat, personam in Christo non fuisse singularem, ut explicuimus pag. 80, scilicet ad num. 12, lib. Iu: Sic tamen potius intelligendum uidetur, ut Sabellius unionem in uirgine diuiserit, quatenus post susceptam in ea carnem eidem Deo Patris ac Filii nomina ascribere ceperit, nominum augens numerum, non personarum: que cum Petauio quodammodo coherent, licet hec nomina Patris et Filii non in Incarnatione primo distinxerit Sabellius, sed ipsa Filii a Patre diuersa munera diuersasque actiones, nec uocabulum unio hic possit ad personas referri, cum ex Ariano sensu, uti monuimus, singularitatem  proprie significet, et Grecam uocem , quam Hilarius unionem interpretatur, unitatem, seu clarius ad uim uocis exprimendam unicitatem, alii recte et uere interpretati sint; quod enim a Latinis unio a Grecis dicitur. Neque probandum preterea est, quod aiunt, Sabellium in Christo personarum dualitatem inuexisse; quippe, ut Epiphanius perhibet her. 62, hereticus iste dicebat, Filium emissum fuisse a Patre in hominem tamquam radium diuinitatis, qui omnia illa perfecit, que ad redemptionem humani generis attinebant; ueram autem seu Incarnationem non agnouit, sed meram , et operationem diuinitatis in homine Christo, inquit Petauius in lib. I de Incarn. cap. 3, num. 7. Nam quod persona Patris hominem assumpserit, et Pater  in homine passus sit, unde Patripassiani exorti, hec propria Neti et Netianorum heresis fuit, de qua Epiph. heres. 57. Quin et in nota paulo superiore ad hec uerba Hilarii lib. uI de Trin. num. 11: uolentes Ariani nichil inter Patrem et Filium esse unum, diuise a Sabellio unionis crimen exprobrant, iidem perperam scripsere, propriam atque omnibus notam in hoc fuisse Sabellii heresim, quod unionem in Deo predicaret: at quod unionem in Christo diuideret minus innotuisse: hoc autem fraudulenter, non illud expressit Arius; ut Catholicos unionem in Deo detestantes, et distinctarum personarum in natura equalitatem profitentes cum Sabellio pariter damnaret; nam ut calliditate et fuco uerborum unice se tueretur Arius,  suamque impietatem, id solum obiecto Sabelliane heresis dogmate intendebat, ut fraudulento uocabulo unitas Diuinitatis a se uideretur affirmari, quam a Sabellio diuidi iactabat, quia hic in indiuidua quidem substantia eamdem Patris Diuinitatem ei tribuebat, qui Filius in sacris libris uocatur; quod Arius omnino negabat. Itaque Ariane monadis sensus hic erat, ut Patrem unum esse Deum diceret natura et essentia, Filium uero, qui a Patre alienus, Diuinitatem adeptum esse solo nomine, et quadam dignitatis participatione: hinc uersipellis hereticus unum Deum non negabat, Filio seiuncto a Diuinitate Patris, et negabat unum Deum, cum duos quodammodo Deos alterum essentia, alterum gratia obtrudebat. Huc igitur spectant Luciferi locutiones, quibus unam habere  Patrem et unicum eius Filium Deitatem, unam uindicari a Catholicis Diuinitatem Patri et unico eius Filio, defendi quod una Diuinitas sit Patris et unici eius Filii, unam Deitatem possidere Patrem et Filium, passim affirmat in suis libris, ac in iisdem repetitas sepissime leges: Diuinitatem enim, quam Arius unam esse quidem, at in Patre solummodo aiebat, unam et eamdem esse in Patre et Filio declarant ea uerba, et hinc unam esse et eamdem utriusque naturam. Hisce Luciferi testimoniis usus est etiam Petauius in lib. Iu cap. 14, ut diuine essentie singularitatem ex Latinis Patribus comprobaret: Lucifer Calaritanus equalis Hilarii non semel unam esse deitatem affirmat Patris et Filii, et perfectam esse diuinam Trinitatem, et unam habere substantiam, lib. de non  parc. in Deum delinq. et Moriendum esse pro Filio Dei. Porro huiusce uocabuli Deitas tanta uis est, ut, quod Petauius aduertit in lib. uIII, cap. 8, num. 7, plures e Patribus Deitatem, seu Diuinitatem esse, id est unitatem, eamque perfectissimam, qualis est numerica, defendant; quorum testimonia is exhibet in lib. XIu, cap. 13, num. 5. Sic una Deitas idem sonat ac unitas Diuinitatis, que cum sit propria nature, et unitatem indicat essentie; id quod Lucifer magis expressit in lib. de non parc. in Deum delinq. cum scribat, credere Christianos quod una sit eternitas Patris et Filii, quia una est Dealitas. Atque hic non est silentio pretereundum, quod nobis excidit, cum in lib. de non conu. cum her. p. 16 , ad hec Luciferi uerba de Dei consilio,  que antea in editione Tiliana legebantur, notauimus ex Latinio et Cod. uatic. essel egendum de Dei Filio, siue ut idem Codex, de unico Dei Filio: recta enim, et uera, eaque apprime efficax est illa locutio de Dei consilio ad tuendum contra Arianas fraudes catholicam doctrinam. Arius namque in sua Thalia docuerat, Filium, cum sit Filius, uoluntate Patris uere exstitisse; idcirco esse illum Patre posteriorem arguebat, ex quo principium habuerit; quod in epistola ad Alexandrum Episcopum confirmauit scribens, Deum genuisse Filium . . . . natum autem non putatiue, sed uere, obsecutum uoluntati sue; uti legitur apud Hilarium in lib. Iu de Trinit.; nam apud Athanasium in lib. de Synod. ita hec sententia exprimitur ab interprete  latino, Deum qui genuit Filium . . . . non opinione factum aut cogitatum, sed re uera subsistentem, eumque subsistere fecit sua uoluntate; que in Greco huiusmodi sunt, , de quo tamen ueteres Patres aliquando inter se disputarunt, cum alii docuerint, Filium naturaliter ac sine uoluntate, alii non necessario, ac uoluntate genitum fuisse; quorum sententias optime explicat, et inter se se coniungit Petauius in lib. uI cap. 8, num. 22: Utrique enim eam uoluntatem re uera admittunt, que necessaria sit; et illam reiiciunt a generatione Filii, que sit libera, et cum deliberatione, atque utriuslibet potestate coniuncta; quo maxime spectabat Arii doctrina, hanc liberam in Patre uoluntatem fuisse impiissime affirmans ad generandum  Filium: Quocirca, utor Petauii uerbis num. 21, aduersus Arianam cauillationem hac se prescriptione tutati sunt ueteres aliqui, ut Filium ipsam esse uoluntatem Patris, ipsumque dicerent esse consilium: ex quo id efficiebant, non eo priorem esse Patrem, quia sine uoluntate consilioque esse non potuit. Hoc argumento usi sunt Patres aliquot, quos ibidem Petauius enumerat; in primis Cyrillus Alexandrinus in lib. uII Thesaur. Filium uiuens, ait, esse Patris consilium, per quod uniuersa fecit. Quare si consilium et uoluntas Patris est, quomodo generationem suam uoluntas precedet? quam loquendi rationem laudat Augustinus in lib. Xu de Trinit. cap. 20; rectius tamen dici affirmat consilium de consilio, uoluntatem de uoluntate. Quidam, inquit, ne Filium consilii uel uoluntatis Dei  diceret unigenitum uerbum, ipsum consilium, seu uoluntatem Patris idem uerbum esse dixerunt. Sed melius, quantum existimo, consilium de consilio, et uoluntas de uoluntate, sicut substantia de substantia, sapientia de sapientia. Ex quibus constat, quam recta sit Luciferi locutio, et ad fallendas arcendasque Arii insidias ac dolos aptissima, queque omnino in suum locum debeat idcirco restitui.

Alterum Ariane heresis dogma primigenium, et eque nefarium, quod illius auctor impie disseminauit, hoc erat, Spiritum sanctum esse a Filio creature creaturam, ut tradit Petauius in lib. I cap. 14, num. 13, auctoribus Epiphanio ad heres. 69, et Augustino in lib. de heres. cap. 69. Equidem Arius scripserat in Thalia, Trinitatem esse non simili maiestate,  et impermixtiles inuicem eorum hypostases, siue ut Athanasius interpretatur heretici sententiam in Orat. 2 cont. Arianos, alienas uicissim et incommunicabiles esse substantias Patris et Filii et Spiritus sancti; unde Ariani a Fulgentio Triusiani dicti in respons. ad Obiect. 7 Arian. quippe tres in Trinitate essentias a se distinctas, et alteram altera perfectiorem inesse iactabant. Porro Petauius recte coniicit, Arium suam aduersus Spiritum sanctum blasphemiam palam non docuisse ab initio, cum nulla huius mentio fiat in illius epistolis ac libellis, neque in litteris Alexandri contra Arium, Nicenum autem Concilium nichil precipue sanxerit de Diuinitate Spiritus sancti, eo quod nondum tunc esset hec mota questio, inquit  Basilius in epist. 78, al. 125; paulatim autem crescentia impietatis semina, que prius ab Ario heresis auctore iacta, postea uero ab iis qui illius errores improbe exceperunt, ad Ecclesiarum perniciem enutrita sunt, ipsaque impietatis series in blasphemiam contra Spiritum sanctum erupit. Hinc igitur Lucifer, qui in Constantio Augusto impietatem iniquissimi dogmatis insequebatur ueluti Ariane heresis fautore potentissimo, hec eidem Constantio exprobrat in lib. de non conu. cum heret.: Illico ut occupasti Italiam, ecclesiam eius tentasti uertere; dixisti Deum Patrem non esse uerum Deum Patrem, unicum eius negans Filium, affirmans non esse illum uerum Filium; astruxisti etiam Sanctum Paracletum Spiritum fabricatum esse ex nichilo, descendere ex nichilo; in ceteris autem libris  Spiritum sanctum equalem Patri ac Filio eternitate, potentia, magnitudine, dominatione esse tuetur: sic in lib. I pro S. Athan. unam potentiam habere, ait, Patrem et Filium et Spiritum sanctum; et in II unam eternitatem habere Patrem et Filium et Spiritum sanctum clamantibus sacris Scripturis; et in lib. de non parc. in Deum delinq.: Tunc cum cognoscere ceperis Patris et Filii et Spiritus sancti unam nos recte confiteri eternitatem, cum uidere ceperis quod una sit magnitudo unaque potentia in Patre et in unico eius Filio, et in sancto Paracleto Spiritu, etc. Que ad significandam eamdem in Spiritu sancto naturam et Diuinitatem cum Patre et Filio uim habent maximam, presertim ex adiunctis Sancti et Paracleti, ut probat Petauius ueterum Patrum auctoritate in lib. II cap. 13. Sed  in primis laudi tribuendum est Lucifero, quod unus ex paucis fuerit, qui, furente sub Constantio Ariana heresi, Spiritus sancti Deitatem palam et expressis uerbis testatus sit. Hinc illius auctoritate usus est etiam Petauius in lib. III, cap. 7 num. 14, dum reiicit argumentum Ioannis Crellii aduersus Spiritum sanctum desumptum ex antiquis Patribus, quos inquiebat nouus iste Arianus numquam Dei nomine appellasse Spiritum sanctum usque ad etatem Hilarii Pictauiensis: Petauius enim plurima ex ueteribus Patrum scriptis testimonia colligit, que Spiritus sancti Diuinitatem perspicue testantur, ipsumque Hilarium a calumniis defendit, quas in ipsum eiusque libros de Trinitate ingessere Erasmus et ipsemet Crellius; tum subdit, Lucifer Calaritanus Hilarii  equalis loquitur, Una est diuina sublimitas Patris et Filii et Spiritus sancti. uerum hoc testimonium Petauio non prodest; nam mendum interpunctionis hic inest, uti legitur in editione Tiliana; nisi quia una sit sublimitas Patris et Filii sancti Spiritus, in beato manens Apostolo, etc. Quod mendum in hac noua editione sublatum est Latinii auctoritate, qui censet punctum figendum esse post uocem Filii, et recte; cum Lucifer p. 25  hec preponat interrogans: Quid est, Qui cum in forma Dei esset? tum subiicit; nisi quod ipsam inaccessibilem lucem habitet Filius, quam et Pater; nisi quia una sit diuina sublimitas Patris et Filii. Sanctus Spiritus in beato manens Apostolo, etc. Alie tamen sunt Luciferi locutiones,  que clarius indicant Diuinitatem Spiritus sancti, et ipsum Deum uere nominant, ac perspicuis uerbis; etenim in lib. de non conuen. cum heret. scribit: Fides Apostolica Trinitatem confitetur perfectam, et unicam Deitatem fatetur Patris et Filii et Spiritus sancti; et iterum, unam esse deitatem Patris et Filii et Spiritus sancti; ac in lib. I pro S. Athan. unam item Deitatem dicit Patris et Filii et Spiritus sancti; et in II, unam habere Deitatem Patrem ac Filium et Spiritum sanctum. Dicimus autem unum fuisse Luciferum ex paucis, qui per ea tempora Diuinitatem Spiritus Sancti palam et aperte profiteretur; quod ex Petauio confirmatur, et ex Monachis Maurinis in Prefat. ad Tom. III Opp. D. Basilii; ille enim, Nonnullos, ait, ceteroqui Catholicos per idem tempus Spiritum sanctum  palam aperteque Deum nominari non sinebant, et qui uocare sic auderent, eis tamquam Catholice Fidei inimicis obstrepebant. Alii, etsi Deum esse non dubitarent, pacis ac concordie studio, et ne maleuolos istos offenderent, publice id minime profitebantur. Primos redarguit Basilius in lib. de Spirit. Sanct., et in epist. uIII, al. 141, scripta an. 360. Alteros uero Basilius ipse imitatus est aliquando, duabus potissimum de causis. Prima erat ut infirmis consuleret, altera ut furentibus hereticis locum preriperet perturbande et uastande Cappadocie, inquiunt Maurini Editores in laudata Prefat. num. 3, qui Basilii consilium fuse eruditeque tuentur. At Lucifer quo erat animo feruens, et mira in dicendo libertate, unice Fidei causam spectabat, et quibusuis poterat modis siue re siue  uerbis siue scriptis, ut illam publice et sine ulla uerborum ambage testaretur, ut Arianos ad eiuranda impia hereseos dogmata adigeret, tota ingenii ui conabatur. Propterea de Fide Luciferi ac doctrina hec merito Athanasius scripsit in altera ad illum epistola: Quis non peruidet, exceptis Arianis, ex tua doctrina ueram quidem fidem, maculam autem Arianorum? ualde et admirabiliter, ut est lumen a tenebris, ita separasti ueritatem a calliditate et hypocrisi hereticorum, defendisti catholicam Ecclesiam, probasti nichil esse, sed tantum phantasiam Arianorum uerba. Integram Luciferi Fidem laudat etiam Ambrosius in lib. de excessu fratris sui Satyri; cuius Fidei heredes ipsum affirmat reliquisse, eamque grauibus uerbis commendant Faustinus et Marcellinus in Libello  Precum, etc.



§ III.---Questio critica in aliquot Luciferi loca.

Quod ad hanc Prefationis partem attinet, ea primum, que de numero Episcoporum, qui in Concilio Mediol. interfuerunt an. 355, diximus hic examinanda esse nota subiecta p. 11 , uide iam tractata in ipsa Luciferi uita, ueluti aptiore in loco, uti etiam ea, que de Edicto Constantii Imperatoris sepissime Lucifer scribit, presertim sub initium lib. de non parc. in Deum delinq. Primum igitur huius questionis locum sibi uindicat Luciferi sententia de Constantino Aug., quem labe Ariani erroris aspergit in lib. de Reg. Apost p. 39 , in quo Constantium hec loquentem inducit: Nisi pater meus bene  fecisset conferre se ad Arianos, non eius filii regnaremus; queis nichil contra obiicit Lucifer pro causa Constantini tuenda. Tum lib. I pro S. Athan. p. 91 : Tu etenim ipse testis es, inquit ad Constantium, quod enim propter fidem, quam semper tenuit Ecclesia ac tenet, quod eam damnare noluerit Athanasius, missus fuerit ad exsilium, quia uidelicet noluerit esse Arianus: idcirco namque Athanasium perosum habitum a patre tuo non fugit te; quandoquidem et tu in ea eum digneris persequi causa, in qua fuerit et tuus pater persecutus. Ac in lib. II se inique testatur damnaturum fuisse Athanasium, si Constantii et patris eius uoluntati obsecundasset. Hinc Baronius ad an. 336, num. 14, merito Luciferum reprehendit, quippe ea scripserit, que a ueritate penitus abhorrent; at ad  an. 324, ubi disserit de Romano Constantini baptismo num. 51: Scimus apud Luciferum Calaritanum Constantinum Imperatorem infamia heresis laborasse, quod S. Athanasium exsulare iussisset. uerum magis ipsi credimus Athanasio, qui eum sepe excusat, et post obitum Constantinum pium, felicis memorie, atque religiosissimum nominat, orat. 1 adu. Arian. et Apolog. ad Constantium, tum in epist. ad Solitarios, in qua sui exsilii causam in fraudem et insidias Arianorum reiicit. Equidem ueteres Patres non pauci catholicos Constantini sensus, et recte Fidei conformes pluribus laudant, et Hilarius in lib. I aduers. Constantium hunc pietatis paterne heredem rebellem appellat, et Epiphan. heres. 69, Constantium item increpat, quod non secundum fidem patris processit. Erant  tamen nonnulli, qui ex iis, que tum gerebantur, suspicionem facile capiebant, quippe rerum minus conscii, de Fidei integritate in Constantino; nam et Athanasii exsilium, et Arii ad Catholicorum communionem restitutio a Constantino Eusebianorum dolo probata dubios haud iniuria cunctorum animos in re tam graui tenebant: quare is morti proximus hec uerba pronuntiasse dicitur ab Eusebio in eius uita lib. Iu, cap. 62: , Nulla iam dubitatio sit; quorum uerborum sensus satis est obscurus, subdit ualesius in Annot. an Constantius id uoluit dicere? »Cessent iam omnes dubitare de me, utrum re uera Christianus sim; nemo in posterum suspicetur, me uerbis dumtaxat, non ex intimo cordis affectu Fidem Christi amplexum  fuisse.« Quamuis Greca uox possit hoc loco sumi pro , id est omnis mora, omnis amoueatur dilatio; qui quidem sensus magis coheret cum precedentibus de baptismo scilicet ad mortem usque dilato. Hinc Baronius ad an. 336 Luciferum hisce excusat: Porro rerum tunc gestarum prorsus ignarus ille, quod scisset, Constantinum Eusebianorum persuasione, itidemque Arianorum, Athanasium in exsilium in Gallias amandasse, credidit omnino id factum, quod Constantinus transisset ad Arianam heresim; idque in eum inconsulto nimis declamare non destitit. Preterea que in uulgus tunc ferebantur, quod Arianum baptisma is suscepisset ab Eusebio Episcopo Nicomediensi, et suspecte religionis homine, qui morienti  Augusto adfuerat, tum quod testamentum tradidisset presbytero cuidam Arii laudatori, quem ut uirum bonum soror ipsius Constantia moriens ei commendauerat, ut scribit Sozom. lib. II cap. 34, eo magis suspicionem in Constantinum augebant; ut nichil propterea miremur, si Lucifer in eam opinionem prolapsus sit, quam audiebat aliorum ore et consensu in priuatis hominum colloquiis, ut moris esse solet, peruagari. Sane Hieronymus in Chron. hec de Constantino scripsit: Constantinus extremo uite sue tempore ab Eusebio Nicomediensi Episcopo baptizatus in Arianum dogma declinat; que in omnibus huiusce Chronici exemplaribus iam editis, et in uII uatic. mss. leguntur, uti animaduertit Pontacus in notis ad hunc locum; unum tamen Lodonense ms. sic eadem  describit: Constantinus extremo uite sue tempore ab Eusebio Episcopo Nicomediensi baptizatus, Eusebius in Arianum dogma declinat. Et Alcobaciense ms. et uatic. unum pro Constantino Constantium nominat, qui tamen Nicomedia procul baptizatus fuit ab Euzoio Episcopo Ariano, auctore Athanasio in lib. de Synod. Baronius ad an. 324, putat ea uerba Chronici Hieronymiani esse expungenda, quippe Hieronymo afficta, quod tamen Pontacus efficere ausus non est contra mss. Codicum fidem, licet Baronii sententiam sequatur de unico Constantini baptismo Rome suscepto per Syluestri Pontificis ministerium. Nostrum profecto non est hanc controuersiam aggredi, que magno utrimque partium studio agitur inter Ecclesiasticos Scriptores, utrum scilicet Nicomedie an  Rome Constantinus baptismum susceperit: Daniel tamen Papebrochius in Comm. Hist. de S. Constantino M. Imperat. ad diem 21 Maii Boll. cap. 2, Nicomediense baptisma tuetur aduersus Baronium, et Hieronymi uerbis hanc interpretationem accommodat: Id est, inclinare uisus est Constantinus in eorum sententiam, qui uocabulo abstinendum censebant, non ut heretico sed ut nouo, ideoque scandalum generante apud eos, qui Nicene Fidei omnino se adherere profitebantur, persuadebantque Imperatori, ut crederet, eos, qui uocabantur Ariani, uoce illa suppressa ad concordiam redituros: et, Simili modo alibi Hieronymus scripsit propter receptam ualentis et Ursacii confessionem in specie Catholicam, quod ingemiscens orbis terrarum miratus est se esse Arianum. Hec  ille pro Hieronymo, que Lucifero aptari nequeunt, neque testimonio Isidori in Chron. quod huiusmodi est: Constantinus in extremo uite sue ab Eusebio Nicomediensi Episcopo baptizatus in Arianum dogma conuertitur. Heu proh dolor! bono usus principio et fine malo; al. bonus principio, et fine malus; queis hec subdit Iacobus Breulius in notis: Hanc sententiam docte refellit Cedrenus in Compend. Histor. in uita Constant. At hi, licet errauerint, error ex populari solummodo fama exortus errantium culpam plurimum imminuit; quod Lucifero et Isidoro accidisse putamus. De cultu S. Constantini M. apud Grecos uide Papebrochium in loco laudato.

Multo est difficilius Luciferi sensum explicare in eo  loco libri de Reg. Apost. pag. 40 , ubi perspicuis uerbis Iosaphat sanctissimum regem Iuda comparat cum Constantio, et utrumque sacrilegum manifesto appellat: Quando consideres etiam filium Basa annis triginta quinque, cum fuerit ut tu sacrilegus, regnasse apud Iudeos. Error quidem inest nomini huic Basa siue interpretis siue librarii culpa, cum in sacris libris pater Iosaphat ubique Asa appelletur, et a Iosepho in lib. uIII Antiq. Iud. cap. II et seq. Asanus et Assanus absque ullo ueterum codicum discrimine: errauit autem Lucifer in consignandis regni annis, qui Iosaphat tribuuntur; nam anni triginta quinque, quos in eius regno supputat, etatis anni sunt, quam tum gerebat, cum ad regnum euectus fuit, ut clare constat ex II Paralip. cap. XX apud Septuaginta:  , Et regnauit Iosaphat super Iudam, cum esset annorum triginta quinque in regnando ipsum; quod ibidem uulgata confirmat; annos uero regnasse uiginti quinque testantur itidem Septuaginta tum in cap. eodem libri II Paralipom. , et uiginti et quinque annos regnauit; tum in lib. III Reg. cap XuI, quibuscum consentit uulgata, et Iosephus in lib. IX cap. 3, qui scribit regem hunc, exacto quidem uite sue anno sexagesimo, regni uero uigesimo quinto diem supremum obiisse: unde Latinius recte coniicit, Luciferum haud assecutum fuisse sensum huius testimonii adeo in sacris libris perspicuum. Porro dubium non est, quin Lucifer Iosaphatum  innuerit iis uerbis, que ex sacro uolumine describit, et ad hunc regem pertinent, III Reg. XuI apud Septuaginta: Et in anno undecimo Ambri regnat Iosaphat filius Asa . . . et ambulauit in uia Asa patris sui, et non declinauit ab ea, faciendo rectum in conspectu Domini. Tantum excelsa non abstulerunt. Sacrificabant in excelsis, et adolebant; que leguntur repetita cap. XXII: Et ambulauit in omni uia Asa patris sui: non declinauit ab ea, faciendo rectum in oculis Domini. uerumtamen excelsa non abstulit. Adhuc populus sacrificabat, et adolebant in excelsis. Hec autem laudi profecto tribuuntur piissimo regi preter illud, quod passus fuerit impia Deorum sacra ab Hebreo populo frequentari, nec profanos lucos, et erecta in iis Numinum delubra penitus euerterit.  Hinc igitur Lucifer causam se nactum putauerit, cur posset Iosaphatum cum Constantio conferre; ne scilicet mirum huic uideretur, si catholicam fidem pro Ariana heresi tuenda insecutus tranquillo diuturnoque regno frueretur, cum et rex Iosaphat qui ob permissum nimia in populum indulgentia idolorum cultum uindicem in se Dei iram prouocabat, diutinam tamen in regno felicitatem obtinuit. Nec inter utriusque crimen comparatio re uera instituitur, sed inter prosperum uite cursum, quem uterque exegit; licet et Constantius uere sacrilegus debitas sibi a Deo penas iam promeritus sit, et Iosaphat, qui sacrilegia populi tolerabat, iusta sue culpe animaduersione puniendus fuisset. Equidem  in libro Eccli. cap. XLIX, 5, hec legimus: Preter Dauid et Ezechiam et Iosiam omnes  peccatum commiserunt; queis aduertens Lucifer, et acri estus ui abreptus, ut pii etiam regis exemplo fidentem sibi inanem Constantii iactantiam retunderet, sacrilegum dixit Iosaphatum, cui peccatum permissi populo sacrilegii tribuitur iis uerbis: uerumtamen excelsa non abstulit: cum ceteroquin in lib. 1 pro S. Athan. p. 81 , Iosaphat Deo dicatum regem Iuda commendet, eiusque laudes ut uiri Deo dicati fuse persequatur. Que hactenus de mente Luciferi hoc in loco ita duximus explicanda, ut omnis de eius religione erga sacros libros, qui regis huiusce pietatem pluribus celebrant, ambiguitas, et omnis ab eiusdem libris antilogia auferatur.  Addere hic lubet et alium Luciferi locum, in quo Manassem quoque regem Iuda comparans cum Constantio in libro de Reg. Apost. p. 46 , hec Imperatori minitatur: Noli tibi ipse misereri ut temet ad Deum uertas, noli corrigere nefarios actus tuos, et inuenies te torqueri cum Manasse; que, si de eterna Manassis pena intelligi uelimus, iis profecto non coherent, que de penitentia huiusce regis sacre littere testantur II Paralip. cap. XXXIII: Qui postquam coangustatus est, orauit Dominum suum, et egit penitentiam ualde coram Deo patrum suorum. Deprecatusque est eum, et obsecrauit intente: et exaudiuit orationem eius, reduxitque eum Ierusalem in regnum suum, et cognouit Manasses, quod Dominus ipse esset Deus. Tum que pie sancteque gessit  in regno, ibidem narrantur cum laude; unde cognoscas Manassis penitentiam sinceram fuisse; et concessa eidem a Deo uenia probatam, ut Calmetus etiam animaduertit ad librum Iu Reg. cap. XXI; quin immo a suscepto iam religiose uite instituto haud amplius illum legimus deflexisse: et Iosephus lib. X Antiq. cap. 3 hec de Manasse memorie prodidit: Atqui uero in istis mutatus in melius ita reliquum uite egit, ut beatissimus dignusque imitatione ex illo tempore habitus fuerit, quo cepit pietatem erga Deum colere. uerum quidem est, Manasse post captiuitatem regnante, populum immolasse in excelsis Domino Deo suo illicito cultu; sed illud huic regi incommodum contigit, subdit ibidem Calmetus uers. 17, ut minori polleret auctoritate, quam opus fuisset, ut eum  abusum aboleret, licet is preceperit Iude, ut seruiret Domino Isrel, teste sacro Scriptore uers. 16, et inde non consequitur certe, eternum Manassi supplicium a Deo inflictum fuisse. De quo cum nichil liceat affirmare, diuinis libris omnino silentibus, aptius nostro quidem iudicio locum Luciferi interpretaberis, si putes, ipsum temporariam Constantio penam minitari, uti Manasses regno deiectus diuturnam apud Babylonios et erumnosissimam captiuitatem subiuit. Postremus Luciferi locus qui singularem postulat animaduersionem ad Eliam spectat, de quo hec lib. I pro S. Athan., p. 80 , Heliam conspice translatum ad amicitias Dei perfruendas eternas; et nunc Achab torquetur in exterioribus tenebris.  Est Helia: de Dei gaudens amicitiis, et est Achab exsoluens perpetuas penas. Erit sine dubio Athanasius in conuiuio ubi est Helias, et tu eris in loco illo tormentorum, etc. Istud est sapere, ut elegisses infelicitatem eternam Achab regis, magis quam frui felicitate perpetua, quam est consecutus Helias? Que profecto eiusmodi sunt, ut indicent, Eliam eternam glorie celestis felicitatem adeptum iam esse. Plures quidem feruntur sententie inter Interpretes sacros et Theologos de loco, in quem translatus fuerit Elias; sed certum more locum, ubi Elias et Enoch degunt numquam designauit Ecclesia, inquit Calmetus ad Iu Reg. XI; improbantque S. Augustinus lib. II de pecc. origin. cap. 3, S. Chrysostomus hom. 21 in Gen. et 22 in epist. ad Hebr. et Theodoretus quest. 45 in Gen.  eorum licentiam, qui in tanto Scripturarum ea de re silentio magistrorum more sententiam audacter pronuntiant. Ex Hebreis quidam, quorum opiniones afferunt Munsterus et uatablus, censuerunt, Eliam in ipsum re uera celum, scilicet Paradisum, raptum fuisse, et uestes corpusque eius in sphera ignis fuisse absumpta; sed hos uel una Iosephi auctoritas potest refellere, qui in lib. IX Antiq. cap. 2, Sub idem tempus, inquit, Elias ex hominum conspectu sublatus est: nec in hodiernum usque diem quisquam nouit qui fuerit eius exitus. Non defuere tamen inter Christianos Scriptores, qui persuasum haberent, Enochum et Eliam absoluta animi et corporis gloria beatos esse; ita enim sentit Procopius Gaza, qui in Comment. ad Genes. affirmat, utrumque uidere diuinam  essentiam, et in corporibus gloriosis cum Christo regnare; Procopium uero secuti sunt Augustinus Eugubinus in Recognit. uet. Test. ad cap. II Gen. et Catharinus in opusc. de consumm. gloria Christi, contra quos uberrime disserit Franciscus Suarez in sect. 1 disput. 55 ad 3 part. D. Thom. quest. 19, art. 3, Tom. XuII Opp. Et illos in eam sententiam fortasse adduxit tum Ecclesiastici testimonium cap. XLIu, ubi legitur: Henoch translatus est in Paradisum, tum quorumdam Patrum locutiones a Luciferianis haud absimiles: nam Hieronymus in epist. ad Pammachium Enoch et Eliam appellat paradisi colonos, qui diuino consortio et celesti pane fruuntur, et saturantur omni uerbo Dei habentes eumdem Dominum, quem et cibum; et Ambrosius in lib. de Naboth  cap. Xu eque, ac Lucifer, scribit Eliam premio coronatum esse eterno. Sed quod ad locum attinet, in quo ambo uersantur, optime probat Suarezius Patrum auctoritate esse hunc secretam aliquam regionem terre, optimam tamen ac felicissimam, prout illorum statui conuenit, siue demum illa terrestris Paradisus sit, siue huic similis regio; de uita autem, quam agunt, sentiendum omnino est eam eiusmodi esse, ut corpore diuina uirtute incorrupto, et a concupiscentia ac humanis erumnis immuni per fidem et abstractiuam cognitionem Dei contemplatione et amore fruantur; quod Patres plures asserunt, dum negant, illos eternam regni celestis beatitudinem adeptos esse. Docet autem idem Suarezius  in tomo I Opp. lib. II, cap. 30, Non esse absolute impossibile hominem in corpore mortali eleuari secundum mentem ad uidendum Deum, licet de cômmuni lege et potentia non concedatur hominibus mortalibus clara uisio diuine essentie; et si cui uidetur fuisse concessa, ut Moysi, et D. Paullo, id per breue tempus et quasi in transitu obtinere meruerunt; nam quod aliquis homo toto tempore uite mortalis uel pro aliqua magna parte eius habuerit illam uisionem permanenter et immutabiliter, in hoc sensu certum est non esse factam dispensationem. Igitur, ut hinc ad Luciferum redeamus, ita eius uerba erunt intelligenda, ut singularem quamdam perfectionem diuine contemplationis significent, quemadmodum etiam Hieronymi testimonium explicat Suarezius; et per prolepsin quamdam  scripsit Lucifer, uti Ambrosius, Eliam eterne re uera Dei amicitie copulatum in eo conuiuio iam esse, ubi erit sine dubio Athanasius; quia in translatione ipsa confirmatus in gratia et in bono, auctore Suarezio, de futura beate eternitatis possessione uiuit securus. Ceterum duos hosce uiros eterna gloria potitos non esse quatuor hec argumenta facile persuadent; quod eo primum non ingrediuntur corpora nisi glorificata; deinde quod aditus in celos nondum fuerat apertus; tertio quod Christus unus sit resurgentium primitie; demum quod uterque sub ipsum mundi exitium et finem prenuntiaturi sint diuini Iudicis aduentum, que sententia aut de Fide est, aut Fidei ualde proxima, et glorioso in Antichristum certamine mortem oppetituri; de quo uide precipue  laudatum Suarezium in sect. 2 dicte disput. 55. Atque hisce expeditis, superest denique ut inquiramus:



§ Iu.---De tempore, quo singuli Luciferi libri scripti sunt.

Itaque ad epistolam quod attinet, quam Lucifer scripsit Eusebio Episcopo uercellensi, ut Concilio Mediolani iam inito interesset, facile coniicimus datam fuisse mense circiter Aprili huiusce anni 355. Etenim Pagius in Crit. Baron. ad an. eumdem animaduertit ex lib. Theophili Patriarche Alexandrini de conuersatione et particulari uita Sanctorum Pachomii et Theodori cap. 4, Athanasium ante diem uicesimum quintum Maii damnatum fuisse in eo Concilio, quod igitur Aprili mense coactum iam erat; siquidem  Eusebius litteris Antistitum Arianorum totius Concilii nomine, tum Luciferi acceptis, uercellis adhuc substitit, et Constantii demum epistola permotus, ac postquam ei respondisset, Mediolanum commode profectus, ibi dies decem ante commoratus est, quam in concilium aduocaretur, ut Athanasii damnationi subscriberet. Baronius ad illum annum censet Luciferi litteras ad Eusebium scriptas fuisse post epistolam Constantii: sed Eusebius ipse Constantio respondit, se suscepisse etiam litteras fratrum et cepiscoporum suorum, quibus hoc intimare dignati sunt, ut plena mihi, subdit, relatio per ipsos, quos tue parere iussioni in hoc necessarium duxi, Mediolanum uenire properarem; eo autem aduenit Constantii  iussu adactus, ut innuit Hilarius in lib I ad Constantium, et decem post dies ab eius aduentu in Concilium aduocatus fuit: Eusebius uercellensis Episcopus uir est omni uita Deo seruiens. Iste post Arelatensem Synodum, cum Paullinus Episcopus tantis istorum sceleribus contraisset, Mediolanum uenire precipitur. Coacta iam illic malignantium synagoga, decem diebus ad Ecclesiam uetitus est accedere, dum aduersus tam sanctum uirum malitia se peruersa consumit. Suppuratis deinde consiliis omnibus, ubi libitum est, aduocatur. Quas temporis notas, et interualla, que inter primam Arianorum ad Eusebium epistolam Concilii nomine, et alteram Luciferi, ac tertiam Constantii, tum Eusebii moras et iter, ipsamque Athanasii damnationem necessario intercurrunt, si simul  conferas, profecto dignosces Luciferi ad Eusebium litteras in mensem Aprilem esse reiiciendas: et hinc Mediolanense Concilium non sub ipsum omnino anni 355 exordium, ut Constantius ex eruditorum, quod ipse ait, sententia affirmat in nota epistole Liberii ad Luciferum subiecta, sed uel sub exitum mensis Martii, uel sub initium Aprilis inceptum fuisse oportet; quo sensu Pagii quoque uerba intelligimus, qui Concilium Mediolanense currentis anni 355 initio celebratum scribit loco laudato.

Post Mediolanense Concilium Maio mense circiter absolutum, Lucifero et aliis Catholicis Episcopis exsilio damnatis, Liberius Romanus Pontifex suas ad illos litteras scripsit, que in editione nostra Luciferianam epistolam proxime subsequuntur. Baronius  ad an. 355 existimat Liberium, cum, que in eos gesta fuissent, accepisset, mox, litteras hasce ad singulos ante Roma misisse, quam Mediolanum ad Imperatorem deduceretur, et Constantius in nota subiecta circa medium annum 355 tempus consignat, quo fuerint scripte. Nihil quidem certi hac in re constituere possumus, cum ipsa epistole uerba ambiguum quid pre se ferre uideantur, illos enim ad futuram gloriam martyres destinatos appellat; tum subdit: Scio hinc me probabiliora uobis exhibere solatia, si credatis me in exsilium simul uobiscum esse detrusum. Denique me adhuc in ipsa exspectatione pendentem, quod a consortio uestro durior necessitas interim distrahit, satis contristor. Optaueram enim prior pro omnibus uobis impendi, etc. Et: Quia proximiores estis Deo  effecti, orationibus me. . . . subleuate, ut superuenientes impetus, qui de die in diem, cum annuntiantur, grauiora uulnera infligunt, tolerabiliter ferre possimus. Igitur audierat Liberius, cum hec scriberet, exsilii penam in Luciferum, aliosque Episcopos decretam fuisse; se ipso quidem animi affectu in exsilio una cum illis uersari affirmat, quod prior ipse subiisse cupiebat, at incerta exspectatione pendere, dum impendentes sibi procelle impetus prospicit, et ad grauiora in dies mala toleranda animum parat; que quidem omnia in id tempus recte conferas, quo statim post Concilium Eusebius Eunuchus Romam a Constantio missus est, ut Liberium Imperatoris iussu ad Arianorum communionem impelleret, et ad Athanasium  condemnandum adigeret; unde tum seua in Catholicos Romanos tempestate exorta, Liberius paullo post egre populi metu, qui eius amore flagrabat, cum magna difficultate noctis medio potuit Mediolanum mense Iunio circiter asportari, quo a Constantio mitti preceptus fuerat, inquit Marcellinus lib. Xu cap. 7. Quare et Baronio quod ad locum, eidemque et Coustantio quod ad tempus attinet, quo epistola scripta fuit, assentimur. Hilarius in suis Fragm. in Tom. II Opp. Edit. Maur. hec preposuit epistole Liberiane in Fragm. uI: Liberius antequam ad exsilium iret, hanc uniformem epistolam scripsit Confessoribus, id est, Eusebio, Dionysio, et Lucifero in exsilio constitutis; sed ea uerba, antequam ad exsilium iret, ita nequeunt intelligi, ut Liberius epistolam scripserit  post iter Mediolanense, et exsilio iam damnatus, cum in illa cupere se testetur, ut parem iis dignetur illum Dominus efficere, martyrii scilicet merito et honore; nec uerisimile est, Luciferum, uti et ceteros, iam tum ad primum sui exsilii in Cappadocia locum Mediolano dissitissimum peruenisse, cum Liberius Rome adhuc degebat: quare Hilarius iis uerbis in exsilio constitutis indicat, fuisse in illos exsilii penam decretam; aut certe exsul et ipse, et eorum, que in Italia gerebantur, parum conscius existimauit, litteras a Liberio tum scriptas fuisse, cum sancti confessores in destinatis singulorum exsilio locis constiterant. Utrum porro Lucifer aliique Episcopi adhuc Mediolani essent, an in itinere ad decreta singulis exsilii loca abducendi, cum Liberius scripsit,  et Liberii anne litteras singuli acceperint, ne coniectura quidem assequi quidquam licet; illud tamen certum Ammiani Marcellini, Baronii, Petauii, et Pagii auctoritate, Liberium eodem an. 355 in Bereense exsilium pulsum fuisse, non uero an 356 uti censuit Henricus ualesius in not. ad lib. II Socratis cap. 37.

Post hec Lucifer iam exsul inter grauissimas exsilii erumnas animo inuictus et uehementi catholice religionis tuende ardore incensus primum ad Constantium librum scripsit, cui titulus est de non conueniendo cum hereticis. In eo totus est, ut graui orationis stylo, et congestis sacrorum Bibliorum exemplis, testimoniis et auctoritatibus probet, sibi et Catholicis Episcopis nefas fuisse cum Arianis consentire  in Concilio Mediolanensi, quorum fraudes et iniqua consilia nouerat, et pacis esse auctores, quam Imperator nefario fictoque animo studebat inter partem utramque conciliare. Lege que presertim lib. de non com. cum heret. in Constantium et Arianos acriter intorquet uerba et sensa; hinc totus liber quamdam suimet, qui pontificio nomine Concilio prefuerat, atque sociorum suorum ueluti defensionem complectitur. Que proinde causa nos impulit, ut huic libro principem pre ceteris locum tribueremus; cum prima hec Constantii cura fuerit, ut in eo Concilio Catholici Episcopi cum Arianis in unum Fidei sensum, ac animorum sententiarumque societatem conuenirent; et Lucifero nichil certe antiquius esse  debuit, quam ut consilii sui, rerumque ab se in eodem Concilio gestarum ratio omnibus pateret, et sue cause equitatem tueretur. Aliter quidem censent Tillemontius in Tom. uII not. 1 et Montfauconius in uita S. Athanasii, qui Luciferi libros omnes ab eo compositos fuisse perhibent an. 360; quod de libris duobus pro S. Athanasio et nos affirmamus, haud ita de reliquis. Nec Gallandii opinionem sequimur, cui lubet, post binos de Athanasio libros scriptos, ut ait, an. 360, paullo post et alios successiue descriptos intra annum 361; qui auctores nullum pro sua sententia argumentum preferunt. Baronius ad an. 356 huic fere anno attribuit priores quatuor Luciferi libros uet. edit., quibus is post Mediolanense Concilium Athanasii et fidei causam defendit: Qui  Athanasii tuende innocentie causa episcopi iam antea proscripti fuerant, qui, inquam, ne in illum late ab Arianis sententie subscriberent, in exsilium ex Mediolanensi Conciliabulo in diuersa loca fuerant deportati, quantumlibet inter hostes, tamen non desiere eiusdem Athanasii innocentiam predicare, atque cum liceret etiam litteris contestari: quod inter primos egregie prestitit Lucifer Episcopus Calaritanus. Hic enim cum exsul ageret, pro Athanasio imprimis aduersus Constantium duos libros conscripsit, tertium contra eumdem de non communicando cum hereticis, rursus alterum de Regibus Apostaticis. Quas quidem suas lucubrationes nequaquam apud se retinuit edendas post mortem Imperatoris quem uehementer iisdem exagitasset, sed certo homini dedit, qui eas ipsi deferret Imperatori.  uerum libri pro Athanasio in an. circ. 360 omnino reiiciendi sunt; et, utrum cum his et alii duo ad Imperatorem delati fuerint, suo loco inquiremus. Cum Baronio etiam Papebrochius primum tribuit locum libris pro Athanasio conscriptis in cap. 11 uite S. Luciferi Tom. Iu Maii Boll.; et cap. 4, negat totum uolumen uno tractu Imperatori Constantio fuisse continuatum, uti Tilius existimauit; cum alii quatuor libri nec uno omnes loco, nec tempore, sed successiue scripti sint; annum uero, quo fuerint elucubrati, non assignat. At enim nos coniicimus hunc librum de non conueniendo cum hereticis scriptum fuisse a Lucifero, cum Germanicie exsularet, ubi Eudoxii Ariani Germaniciensium Episcopi crudelitatem atque seuitiem perpessus est; erat quippe Eudoxius Catholicorum  hostis infensissimus, ut propterea, ait Petrus Boschius in Hist. Patriarch. Antioch. ad Tom. Iu Iul. Bolland., Luciferum Germaniciam tamquam in tutissimam custodiam ad Eudoxium princeps hereticus Constantius destinarit; quem sui exsilii locum innuit Lucifer lib. I pro S. Athan. p. 65 . Hoc autem in libro quam crudeliter secum agerent Ariani, ipse describit p. 11 , hisce uerbis ad Constantium: Propterea odis nos, quia concilium uestrum malignantium exsecremur; propterea in exsilio sumus, propterea in carcere necamur, propterea nobis solis prohibetur conspectus; idcirco reclusi in tenebras custodimur ingenti custodia. Annus porro certus, quo eumdem librum Lucifer composuit, constitui nequit;  siquidem post primum in Cappadocia exsilium, illudque breuissimum, ut Papebrochius animaduertit in eius uita cap. 1, Germaniciam abductus fuit an. 356, post occupatam a Georgio Cappadoce Alexandrinam Ecclesiam, quod et in uita Luciferi et pag. 66, not. 1 , dictum est; et Eudoxius Antiochenum Episcopatum sibi iam arripuerat an. circ. 358 ineunte, ut tradit Petrus Boschius; cum ualesius in not. ad lib. Iu Sozom. cap. 1, hoc Eudoxii facinus reiiciat in an. 357 dimidia quidem sui parte elapsum: quare intra hoc tempus, quod intercurrit ab an. 356 aliquot mensibus progresso ad an. 357, non omnino absolutum, aut ineuntem 358, Lucifer suum in primis librum scripsisse nobis uidetur; et in hac epocha cum Baronio quodammodo consentimus.

 Scripsit postea Lucifer alterum librum de Reg. Apost., eumque a ceteris seiunctum, ut ipse testatur in lib. Moriendum esse pro Filio Dei, p. 261 . Huius argumentum et summa est, ut, proposito impiorum regum exemplo, qui licet pessimam uitam egerint et idolorum cultum probauerint, diutissime in regno floruerunt, ostendat Constantio uerum non esse eius animi sensum, quo ex florentissimo sui regni statu arguebat, se recte Arianam tueri fidem, et Nicenam insectari: identidem uero quedam repetit, que Constantius in Luciferum iactabat, et ad acta Concilii Mediol. uidentur esse referenda; ita p. 33 : Si male egissem, si, quomodo dicit Lucifer, essem hereticus, iam mihi abstulisset Deus regnum;  et p. 38 : Si fuissem hereticus, si, ut dicunt Lucifer, Pancratius, et Hilarius, Dei impugnarem religionem, iam in me fuisset uindicatum. Scriptus fuit hic liber post Alexandrinorum cedem a Georgio Cappadoce et Syriano Constantii Duce patratam an. 356 et commotam in Catholicos per Aegyptum Antistites fedissimam tempestatem, quam Lucifer memorat p. 43 , et ad an. 358 referri potest chronologica eiusdem libri nota, quo anno Constantius Sarmatas primum et Quados omnino subegit, dein Limigantes Sarmatas ingenti uictoria e suis sedibus eiecit, unde Sarmaticus appellatus ex uocabulo subactorum, inquit Marcellinus l. XuII, c. 12 et 13: hanc etenim uictoriam innuere uidetur ipse Lucifer p. 42 : Ut igitur illum  eripuit Deus a  filio Iaderis Syrie regis, sic etiam te ab omnibus perimere cupientibus eripuit atque eripit . . . . ad hoc ut coniicere possis non pro meritis fidei tue ac uite tibi uictoriam tributam; nisi uelit is reuocare in memoriam Constantio uictoriam de Magnentio Tyranno relatam in Pannonia apud Mursam an. 351. Lucifer hoc anno 358, tertium iam exsilium Eleutheropoli inuictissime ferebat.

Eodem in loco duos libros edidit pro S. Athanasio, cuius caussam ita tuetur grauissimis argumentis et sacrorum librorum testimoniis, ut mira ingenii ui facile conuincat Athanasium nec uisum hominem, nec auditum in iudicio damnari non potuisse, et e sua sede deiici Mediolanensis Concilii et Imperatoris  auctoritate atque sententia. Id ipsum innuit Marcellinus in lib. Xu, cap. 8, ubi hec de Liberio Pontifice: Athanasium per subscriptionem abiicere sede sacerdotali, paria sentiens ceteris, qui renuebant, iubente Principe, Liberius monitus; perseueranter renitebatur, nec uisum hominem, nec auditum damnare, nefas ultimum sepe exclamans, aperte scilicet recalcitrans Imperatoris arbitrio. Quo in loco ita Lindebrogius: Ipsissima Liberii Episcopi uerba ad Constant. Imper. Adiecit Theodor. Histor. lib. II cap. 16, . Quo etiam pertinent, que Lucifer Calaritanus pro Athanasio scripsit. Sciebant illi non diuina solum lege, sed etiam XII Tabul. uetitum indicta causa quemquam occidere. Salu. Massil. lib. uIII. Basil. Magnus Epist. LXX,  pag. 318. . Sacrilegis et proditoribus et ueneficis potestas defendendi sui datur, nec predamnari quemquam incognita caussa licet. Lactant. lib. u, cap. 1. Horum librorum summa accurate confecit Papebrochius cap. 3 uite Lucif.; et cap. 4, affirmat eosdem conscriptos ac uerosimiliter oblatos, et per Florentium denuo redditos uideri, cum adhuc Germanicie esset Sanctus, sub Eudoxio Ariano Episcopo exsul: in quam sententiam adductus fuit ipsius Luciferi uerbis in l. I p. 65 : uel ad quem me destinasti Germaniciensium, Adoxius; ubi Germaniciense quidem exsilium indicat, quod antea pertulerit, non uero quod tum perferret, cum hec scribebat: etenim pag. 91 , aperte significat, bellum tum inter Romanos et Persas  iterum exarsisse; Soporinus Persarum rex nunc contra te gerit prelium. uerum post Mediolanense Concilium et an. 355, pacate induciis res fuisse uidentur cum Persis; immo de pace actum fuit a Constantio an. 356, omnino firmanda cum iisdem, qui in Oriente per furta et latrocinia potius, quam, ut solebant antea, per concursatorias pugnas hominum predas agitabant et pecorum, inquit Marcellinus lib. XuI, cap. 9, et sub exitum anni 357, ac initium an. 358, littere utrinque et legati missi fuerunt, quo stabile demum fedus iniretur, uti idem testatur lib. XuII, cap. 5. At Romani negotio redierunt infecto e Perside, subdit is cap. 14, et Sapor Persarum rex, composita pace cum Chionitis, et Gelanis, contra quos biennio fere ante bellum gesserat, an. 359, totis imperii  uiribus Romanos aggressus est, et autumno introrsus tendente Amidam obsidione cinxit; que fuse narrat laudatus auctor toto lib. XuIII. Hinc igitur coniicias licet, utrumque pro Athanasio librum scriptum fuisse a Lucifero exeunte circ. an. 359, et incepto an. 360, ut Tillemontius, Montfauconius et Gallandius recte affirmant. Paulo superius animaduertimus Baronium in ea esse opinione, libros pro Athanasio una cum duobus aliis de non communicando cum hereticis et de Regibus Apostaticis eodem tempore Imperatori oblatos fuisse; et Papebrochius cap. Iu, uerius esse ait, quod Constantius prioribus libris, scilicet pro S. Athanasio, una cum Auctoris confessione receptis, longius cum transferri iusserit semel  itorumque. Sed hac in re neque Florentii ad Luciferum epistola quidquam certi nobis indicare uidetur; codex enim, cuius meminit, et unum et plures libros complecti poterat, si genuinam nominis huiusce significationem inspicias. Hec tamen nobis sententia, aut, si mauis, coniectura inest, singulos seorsim libros, ut in noua edit., ad Constantium fuisse delatos; et priorum lectione uehementius in Luciferum ira accensus Germanicia Eleutheropolim in erumnosius exsilium, inde, acceptis libris pro Athanasio scriptis, ad quartum exsilii in Aegypto locum abduci iusserit sanctissimum Antistitem: de quibus in Luciferi uita accuratius disseruimus. Franciscus Pagius in Critic. Baronii ad an. 354, affert ex lib. I Luciferi pro S. Athanasio locum quemdam, quo probet  Georgium Cappadocem ante Mediolanense Concilium anni 355, episcopalem consecrationem accepisse: Lucifer Calaritanus, qui Concilio Mediolanensi interfuit, in Apologia pro Athanasio, lib. I, testatur, Georgium ante Concilium Mediolanense ordinatum esse, et his uerbis Constantium alloquitur: »Persequeris eum, per quem te audire preceperit Dominus, agente eo in rebus humanis, quo hereticum tuum Georgium mittis successorem, cum tametsi liberatus fuisset Athanasius e corpore, tibi non licuerit mittere. Paullo post: Numquid potest Deus esse cum inimico Georgio? Numquid ei, quem non ordinauerit, quem non elegerit, poterit esse propitius, etc.« At quis ex hisce quidquam certum inferat pro sententia Pagii? cum uaga omnino sit,  et nulli obstricta loco Luciferi oratio; cumque id unum iis uerbis reprehendat, quod nimirum Georgius hereticus homo uiuo Athanasio suffectus sit in Alexandrinum Episcopatum: preterea huic Luciferi testimonio, ut a Pagio producitur, aliquot subsunt uerborum et commatum menda, que sensum scriptoris interturbant; quare illud confer cum editis hic pag. 64 .

Eodem circ. anno 360 scriptus fuit liber de non parcendo in Deum delinquentibus, cuius tituli sensus est, nefas esse Episcopis, errores, et iniqua facta hominum presertim hereticorum uili quadam timiditate et iniurioso in Deum silentio dissimulare, quippe cum eorum muneris sit Catholicam fidem palam tueri, et impiorum scelera libere  ac fortiter redarguere. Furebat scilicet Constantius in Luciferum, eiusque lectis libris, superbum, insolentem, contumeliosum in imperatoriam maiestatem esse illum et Catholicos Episcopos iactitabat: quare Lucifer suimet rationem reddit Constantio; declarat, cur priores libros tam acri stylo exarauerit; tum sese, et religionis, Athanasii atque Catholicorum Antistitum caussas, suosque item libros tanta ingenii ui, et orationis facundia defendit, ut Tulliane eloquentie, si incomptum dicendi genus excipias, proxime accedere uideatur. Totius libri synopsim exhibet Papebrochius cap. 4 uite Lucif. hisce uerbis: Summa totius libri eo tendit ut conuincatur Imperator, ipsum aliosque Episcopos dum ei  resistunt, et qualis sit commissis sibi populis indicant, ipsique peccatorum suorum explicant enormitatem, ac grauitatem, suo fungi officio, nec aliud agere, quam Prophete et Apostoli fecerint in eiusmodi occasione: denique non contumeliosos esse, sed ueraces, et neminem nisi Deum timentes, atque anime eius saluti consulere: finit autem in exemplo septem Machabeorum Antiocho, quem imitabatur Constantius, libere exprobrantium. De libro eodem hec Baronius ad an. 356, num. 68: Ceterum aduersus reprehensorem suum Luciferum expostulasse Constantium, illis lectis libris, ipse Lucifer eo commentario, quem postea in eumdem ingeminans scripsit, de non parcendo in Deum delinquentibus, demonstrat . . . . . Porro grauioribus eum illo libro exagitat inuectiuis. Baronius, quod ad tempus,  quo liber hic descriptus fuit, nobiscum sentit, cum autumet post Constantinopolitanum Conciliabulum huiusce anni 360 confectum fuisse: censet tamen Gallandius preclarum hoc opus a Lucifero elaboratum an. 361, sed nimium sero; postquam enim eius libri pro S. Athanasio ad Constantium delati fuerunt sub initia an. 360, tantum temporis nequit intercessisse, ut Imperatoris mentem, sensusque, et in se conceptos animi furores ex eorum lectione Lucifer cognouerit circa eiusdem anni exitum, et nouum hunc librum aduersus illum exarauerit anno solummodo 361, presertim cum postremus liber, cui titulus, Moriendum esse pro Filio Dei, initio huius anni 361 editus sit, et eodem anno scripta fuerit epistola Athanasii, qua Lucifero suos in Constantium libros  omnes se accepisse testatur.

Postremus liber a Lucifero aduersus Constantium compositus is est, quo ostendit, moriendum esse pro Filio Dei, ait Papebrochius paulo post laudatum superius locum, quem post initium anni 360 esse conscriptum ostendit mentio  Eudoxii  ad Constantinopoli tanam sedem euecti, quod die 17 Ian. factum. Sequenti autem anno mense Nouembri moriens Constantius experiri cepit ueritatem eorum, que sibi tum in aliis, tum in hoc potissimum libro comminatur Lucifer totus estuans martyrii desiderio. Equidem Lucifer in Aegypto grauissimas exsilii sui calamitates constantissime perferens, quod autumaret, subdit Baronius ad an. eumdem 356, num. 69, Constantium et ministros eius  in necem suam conspiraturos, alium addidit commentarium, cuius est titulus et argumentum, Moriendum pro Filio Dei. uideas hominem maiore semper animi libertate atque constantia insurgere in Constantium; quod ex una uel altera eiusdem uoluminis scripta sententia datur inspicere. Habes in hoc libro iuste perfecteque orationis formam argumentorum uarietate, sententiarum grauitate, sacrorum testimoniorum pondere, et facilis facundia eloquii Catholico Episcopo dignam, que cum Tullianis Philippicis iure possit comparari; Nicenam fidem, legationis sue gesta, Athanasii causam ualidissime tutatur, Constantii et Arianorum scelera persequitur, et gloriose pro Christo mortis nobilitatem, decus, laudesque extollit,  quam se auidissime cupere testatur: hanc tamen martyrii gloriam plane constat tum Constantium ipsum, tum Arianos ceteros illi inuidisse, ait Baronius num. 80, cuius se adeo cupidum tot tantisque scriptis editis pre se ferebat. uerum ex his, scribit idem auctor num. 73, que eodem libro inferius de Eudoxio ait a Constantio suffecto in locum Macedonii in sedem Constantinopolitanam, post biennium commentarium illum fuisse scriptum apparet, ac proinde que nuper dicit ab ipso facta esse suo rescripto in Ecclesiam Alexandrinam diuersa ab illis fuisse, que ex Athanasio superius sunt recensita, liquet. At de hisce in Alexandrinos crudeliter patratis uide que in notis ad hunc Luciferi lib. ipsi coniicimus; et cum Baronio sentimus, diuersam esse Alexandrinorum cedem a Lucifero p. 252  hic memoratam ab illa, que an. 356, impie commissa fuit post eiectum e sua sede Athanasium, quamque Athanasius ipse describit in Apol. de fuga sua, et in epist. ad Solit. uerum enim uero sententiam eiusdem Baronii non probamus, cum affirmat, post biennium ab occupata per Eudoxium Constantinopolitana sede commentarium hunc fuisse scriptum: quippe, si mense Ianuario anni 360 Eudoxius suffectus est Macedonio Episcopo Constantinopolitano, consequitur hunc librum a Lucifero compositum fuisse an. 362, cum Constantius anno ante iam obierat, et Iulianus Imperator eodem an. 361 exsules Episcopos ad suas Ecclesias redire permiserat, ut ex Ammiano intelligimus lib. XXII, cap. 5; Georgio autem Cappadoce ab Alexandrinis sede discerpto  sub initium anni 362, Athanasius in suam sedem paulo post restitutus fuit, qui tamen omnes Luciferi libros exsul adhuc acceperat, ut ipsius ad Luciferum epistola testatur. Preterea neque Papebrochio assentimur, cui lubet postremum hoc Luciferi opus post initium fere an. 360 elucubratum fuisse; posterius siquidem est libro de non parcendo in Deum delinquentibus scripto anno ipso 360, cum nondum audisset Lucifer de Constantinopolitano Eudoxii Episcopatu. Quare hanc in rem sic decernimus, librum hunc, cui titulus Moriendum esse pro Filio Dei, ante Constantii mortem, que accidit III Non. Octob. siue Nouemb., ut malunt alii, anni 361, a Lucifero descriptum editumque fuisse, et anno aut 360 ad exitum fere perducto, licet Tillemontius et  Montfauconius annum absolute 360 assignent, aut ipsis anni 361 exordiis, quod multo probabilius cum Gallandio potest affirmari.

Hec quidem sunt, prosequitur Baronius num. 73, et alia plura his similia, que Lucifer Apostolice Sedis Legatus apostolico pectore in Constantium ab exsilio tela coniecit. Ista autem cum perlata essent ad Athanasium in eremo latitantem, nonnichil gauisus est, mittensque ad Luciferum diaconum suum Eutychetem litteras dedit, quas hic editas habes post Luciferi libros. Montfauconius eas inter Athanasii opera uulgauit, incertum esse scribens, an Latine scripte, et postea ab aliquo in Grecum translate; sed nullum harum superest Grecum exemplar, et secunda epistola  uidetur latino sermone scripta, ut cum ipso Montfauc. obseruamus in nota eidem adiecta p. 270 . Porro idem Montfauc. falso autumat, epistolam primam forte paulo post exsilium Luciferi, ad hunc ab Athanasio missam; ideoque an. circiter 356, cum Lucifer ne primum quidem fortasse librum de non conueniendo cum hereticis edidisset. Papebrochius utramque epistolam refert in an. 360, nam hec omnia, ait cap. 4 de libris scilicet Luciferianis, accepisse Athanasium, cum in quarto exsilio partibus Aegypti uicinior degeret Lucifer an. 360., ideo persuadeor, quia et titulum postremi libri, et frendores diabolicos calcandos, et alias hic occurrentes phrases obseruo, in secunda nimirum eiusdem Athanasii epistola. Sed prior epistola in an. quidem  360 reiici commode potest, non item altera, quam idem Papebrochius in Tomo. I Maii Bolland. in uit. S. Athan. cap. 24 clarius scribit datam fuisse circa an. CCCLX. Missi quidem hoc anno fuerant a Lucifero ad Athanasium, qui illum inuiserent, et per quos de communibus utriusque curis ageret; sed eos Athanasius nec uidere, nec alloqui potuerat, cum in secretiores latebras aufugisset insidias ueritus Arianorum, qui itinera obseruabant, et curas agunt, ait ipse in eadem epistola, de proficiscentibus et exeuntibus de ciuitate Alexandrina, naues querunt, eremias gyrant, domos perturbant, concutiunt fratres, singulis negotia concinnant, et paullo ante in Monachos per Aegypti solitudines impune grassati fuerant; quam tempestatem initio secunde epistole indicat  idem Athanasius: hec uero eodem anno 360 uidentur euenisse post scriptam priorem epistolam: cumque in secunda postremum quoque Luciferi librum se accepisse dicat, qui scriptus fuit an. 360 exeunte, uel potius initio an. 361, ad hunc ipsum annum altera hec epistola omnino debet referri. De epistola utraque hec Baronius ad an. 356, num. 75. His primis acceptis litteris, exemplar omnium scriptionum, quas ad Constantium dederat, libenter Lucifer impertitus est Athanasio: quas cum Athanasius magna animi admiratione atque letitia perlegisset, alias ad eumdem litteras misit, quibus et quo statu res sue essent, reddidit certiorem, nempe de grassatione facta in sanctos monachos in odium Athanasii, quasi ipsum recepissent et occultassent; deque fuga iterum ab ipso  captata, et in occultioribus latebris quesito perfugio . Antonius Felix Mattheius in Sardinia Sacra pag. 72 uidetur in hac esse sententia, quod Littere Athanasii ad Luciferum scripte fuerint statim post editos ab ipso Lucifero libros pro Athanasio, eosque affirmat Germanicie compositos fuisse: Germanicie existens duos pro Athanasio scripsit libros, eosque obtulit Imperatori Constantio, quem in iisdem acerrimis uerbis reprehendit. Id ut intellexit ipse Athanasius, Lucifero litteras dedit pluribus rogans, ut eorumdem exemplar transmittere uellet. Morem gessit Lucifer, atque hoc pacto ad amicitiam peruenit Athanasii. Sed neutrum uerum esse facile constat ex iis que dicta sunt; presertim cum Lucifer  non duos solum pro Athanasio libros, sed, quos scripserat, omnes ad ipsum miserit; iique omnes in Grecum sermonem conuersi fuerint. Nec de Ambrosii Machini Archiepiscopi Calaritani testimonio sumus solliciti; is enim in Defens. Sanctit. B. Lucif. cap. 7, 8, 9, 10 et 12, ubi de libris Luciferianis sermo est, Baronium exscribit, eius sententiam sectatus; uerum et ab illo et a nobis dissentit, cum ait cap. 12, librum de non conueniendo cum heret. scriptum fuisse circ. an. C. 360; quippe tum Ariani summa rerum potirentur, et Catholici sub nomine pacis Arianorum consortio fere omnes polluerentur; quod Lucifer maxime dolet in hoc libro; Luciferi tamen sensus multo commodius ad gesta Mediolanensis Concilii referri possunt, uti monuimus:  et quid pacis, quid edicti nomine ibidem intelligat, satis et in uita Luciferi, et in notationibus nostris disseruimus. Idem Machinus postremos collocat inter Luciferi opera librum, cui titulus Moriendum esse pro Filio Dei, et alterum de non parcendo in Deum delinquentibus; hunc illi ordine postponit, quod falsum est; utrumque an. 360 affigit cap. 10 et 12, quod uerum omnino est de altero, propius uero de primo. Quanti porro Luciferi libros fecerit Athanasius, ex eadem epistola compertum est, qui preterea in Grecum sermonem illos conuertit, quo Orientalibus omnibus essent communiores, uti testantur Marcellinus et Faustinus in lib. Precum ad Imperatores, quorum de Luciferi libris testimonium hic iuuat integrum exscribere: Dicant nunc,  quid Lucifer nouum docuerit, quod non ex Christi magisterio traditum est, quod non ab Apostolis discipulis Saluatoris transmissum est in posteros. Et bene, quod libros scripsit ad Constantium, non ut plerique gloriam captans ingenii, sed diuina testimonia aptissime congerens contra hereticos, et contra ipsum patronum hereticorum, ad diuinam emulationem pro Filii Dei amore succensus. Denotent quid illic contrarium Scripturis, quid nouum quasi hereticus scripsit. Quos quidem libros, cum per omnia ex integro ageret, suspexit et Athanasius ut ueri uindices, atque in Grecum stylum transtulit, ne tantum boni Greca lingua non haberet. Parum est, quin etiam propriis litteris idem Athanasius eosdem libros predicat ut Prophetarum et Euangelistarum atque Apostolorum doctrinis et pia  confessione contextos. Et quamuis plurimis in eum laudibus erigatur, tamen non equat ad meriti eius preconium; et quidem cum amplius laudare non posset: ita rerum eius supereminentia queuis laudans lingua superatur. Sed Lucifer, ignarus licet artificiose eloquentie, tamen ut prophetico et euangelico atque apostolico more scriberet, quod super omnem humanam eloquentiam est, habuit gratiam sancti Spiritus ex merito recte fidei et sincerissime conscientie . Hec illi, alibi quidem minime probandi, subiungit Papebrochius cap. 2 uit. Lucif., in eo tamen in quo Luciferum laudant, nequaquam contemnendi, dum suffragantem sibi habent Athanasium, immo totam Christi Ecclesiam. Grauiter  porro ferenda est Athanasiane uersionis iactura, qua misere deperdita, aut adhuc in tenebris fortasse latitante, promptissimum ad corrigenda Luciferi opera subsidium nobis sublatum esse iure dolemus.

Alia quedam scripsit Lucifer, que uetustate ipsa absumpta sunt. Indicat Papebrochius in cap. 1 epistolam a Lucifero missam ad Catholicos, qui in Ecclesiam Mediolani conuenerant, de qua in uita S. Dionysii Episcopi Mediolanensis: Missa Epistola est a Lucifero Catholico Episcopo, et Mediolanensis Concilii Preside pontificio nomine, ex Palatio, ubi tenebatur a Rege, Dionysioque et Eusebio porrecta, quam plebs ut sibi legeretur postulare cepit. Et cap. 4 innuit Professionem Fidei a Lucifero editam una cum libris  pro S. Athanasio, et Constantio delatam; quod absque ullo auctore affirmat, nec ex Luciferi libris et epistola ad Florentium quidquam deprehendimus pro Pabebrochii opinione, cum Lucifer id profecto non siluisset, neque opus eidem fuisset Nicenam Fidem pro sue Fidei confessione Constantio exhibere in lib. de non parc. in Deum del. p. 204 . Plures a se litteras scriptas memorat ipse Lucifer in eod. libro p. 212 (hic col. 981: Probant epistole mee mediocritatis, et libri rustico licet sermone descripti, me sepe dixisse, quod peccata quidem fecerint nostra, ut in tuas Antichristi precursoris ueniremus manus; et Athanasius in altera ad illum epistola se eius litteras cum librorum codice scribit accepisse. De Luciferi scriptis preterea nichil.

 Eius in scribendo stylus omnino rudis et pene barbarus cuiquam patet legenti; quod is ultro fatetur uerbis paulo superius allatis; et in lib. Mor. pro Filio Dei p. 247 , Inter hec, scribit, daturos legentes ueniam conspicere debes, quod facundia mediocris ingenii mei . . . . . describere non ualuerit; tum p. 258 : Nos uero, quibus ad loquendum natura sufficit, alieni ab omni scientia, et hinc alieni litterarum, ad omnem destruendam heresim ualemus, quia res ipsa ac ueritas loquitur; ac rursum ib.: Nos sumus tantum sacras scientes litteras, noster sermo est communis; contra uester politus, ornatus, qui etiam dici mereatur disertus. Hinc in Libello Precum ignarus dicitur artificiose eloquentie. Ceterum Tilius in Prefat. ad Pium u Pontificem: Communis mihi, ait,  atque illius etatis uidetur sermo ipsius, adeo rudis est et incomptus, quem ipsemet etiam rusticum uocat; at qui diligenter perpenderit, eum grauem et sententiis refertum, uirique ingenio ualentis inueniet: et la Cerda cap. 37, Luciferum excusat, quippe religionis abreptus ardore, et inter Grecos commorans, cum suos scriberet libros, fere inuitus multa expresserit negligenti calamo, et Grecam dictionem secutus fuerit, ut in notis alicubi cum Tilio monuimus: uidetur in multis latinitatem neglexisse, et secutus Grecos adeo zelo efferbuit, ut multa uelut ab inuito effluxerint.





LUCIFERI EPISCOPI CALARITANI uITA.



§ I.


Calarim [a 26Kb] Sardinie principem urbem patriam habuisse Luciferum, et parentes Romana origine e Luciferorum familia [b 1Kb] uirtutibus et fuso pro Christiana Religione sanguine clarissimos scripsit superiori seculo Methodius [c 1Kb] . His super D. Iuuenalem Calaritanum Antistitem [d 1Kb] puerum Luciferum parentibus orbatum instituendum accepisse, et Romam deinde firmiore etate profectum D. Eusebio uercellensi postmodum Presule preceptore usum, ab eoque sacro fonte Christo regeneratum fuisse, et a D. Siluestro Rom. Pontifice Lectoris officio cohonestatum, illique Greca, Latinaque lingua probatissimo munus sacras litteras interpretandi demandatum, ac  tandem, sublato e uiuis Protogeni Calaritano Episcopo [e 1Kb] , a Iulio Rom. Pont. in ea sede post an. Chr. 347 suffectum fuisse idem auctor litteris consignauit. uerum Methodius coniecturis nimium indulgens ea de Lucifero tradidit, que, si equa critices lance pendantur, nichili facienda sunt [f 1Kb] . Quod etiam iudicium iis debetur, que de natali anno, deque Luciferi genere et episcopali ordinatione ex Bonfante hausit, scripsitque Machinus Archiepiscopus Calaritanus [g 1Kb] . Ergo incerta Luciferi patria, incertum genus et tempus, incerta omnia, que somnians Methodius asseruit, ad annum usque 354, quo et nomen et officium Luciferi primum occurrunt in litteris Liberii Pont. ad Constantium Augustum, qui per id tempus  Arelate in Galliis iam deuicto Magnentio constiterat, a ualente, aliisque Arianis Episcopis comitatus et circumuentus. Ad eum Liberius superiore anno legationem instituerat, qua per uincentium et Marcellum Episcopos sperauerat se Augusto persuasurum, ut pro Athanasii causa, et ad refellendos, damnandosque Arianorum errores Aquileie Concilium libere cogeretur. Sed cum res non cessisset ex uoto, et lapsu uincentii Capuani Episcopi [h 1Kb] omnia pessum irent in dies, legatum alium ad Constantium destinauit Liberius cum Pancratio [i 1Kb] presbytero et Hilario [i 1Kb] diacono Luciferum Calaritanum Antistitem Rome tunc temporis diuina sic disponente prouidentia diuersantem, ut Ecclesie sibi commisse negotium aliquod presens facilius absolueret. Romam accessisse,  suumque gregem deseruisse Luciferum a Deo uocatum, ut laboranti suppetias ferret contra Arianos Catholice Ecclesie, auctor est idem Methodius [k 1Kb] ex iis forte Liberii uerbis, Deo cooperante Frater et Cepiscopus noster Lucifer de Sardinia superuenit [l 1Kb] .

Qui Luciferum non Sardiniensem, sed Sirmiensem [m 1Kb] , uel etiam Sardicensem [n 1Kb] Presulem dixere, ab historica ueritate omnium ferme eruditorum, criticorumque suffragiis, et Conciliorum auctoritate firmata, quam turpissime aberrarunt. A nostro uero alius omnino est Lucifer ille Sardensis, qui Synodo Cesariensi in Cappadocia, in qua S. Basilius ad illam sedem occupandam electus fuit, interfuit an. Chr. 370 [o 81Kb] , quo exeunte, uel saltem sequentis anni  initio Lucifer noster, ut § uIII dicemus, supremum diem clauserat.



§ II.

Luciferum ergo, utpote quem ad graue munus exsequendum doctrina ac pietate aptissimum nouerat [a 1Kb] , ubi legatum ad Augustum destinauit Liberius, litteras illi ad eumdem perferendas dedit, ut ab illo pro Ecclesie pace restituenda Concilium impetraret [b 1Kb] , simul et alias ad Eusebium easque commendatitias, ut Luciferum cum sociis in difficillima obeunda prouincia adiuuaret [c 1Kb] . Roma uercellas profectus Lucifer cum Pancratio et Hilario perhumaniter ab Eusebio exceptus est, qui, ut sese Fidei Catholice assertorem strenuum, et ad iussa facienda promptissimum Liberio magis magisque probaret, legatis se statim  socium adiunxit, ut Arelate commorantem Augustum conueniret. Hic adeo enixe apud illum egerunt legati, ut, quidquid Liberius desiderauerat, rogaueratque Constantium, feliciter obtinuerint, tum de causa Athanasii agitanda, tum precipue de Concilio pro Ecclesie transquillitate cogendo. Cum tamen in sequentem annum Concilium Mediolani celebrandum distulisset Constantius bello barbarico impeditus [d 1Kb] , Eusebius ad suam Ecclesiam, et Lucifer apud Dionysium Mediolanensem Presulem Concilii iam indicti tempus exspectantes sese receperunt. Eo igigitur anno, ineunte uere, qui Christi 355, Liberii Pape quartus, Constantii Imp. decimus nonus fuit, Arbetione et Mauortio Lolliano coss. ex Oriente pauci, plures uero ex Occidente Episcopi Mediolanum,  ubi Augustus ipse cum exercitu constiterat, conuenientes Synodo, que in ea urbe quarta fuit, initium fecerunt. Huic Concilio ex Orientalibus paucos, ex Occidentalibus uero supra trecentos interfuisse Episcopos scripsit Socrates [e 161Kb] , cui et Sozomenus [f 110Kb] consentit. Recentiores fere omnes cum Baronio [g 1Kb] , Tillemontio [h 1Kb] , Calmeto [i 1Kb] , aliisque magni nominis Scriptoribus in hanc sententiam uenere, et supra trecentos Latinos Patres Synodum Mediolanensem impleuisse tradiderunt. ualesius tamen uix sibi persuadens tot Episcopos ibi coaluisse, in textu Greco utriusque Historici errorem suspicatus pro in Sozomeno, et in Socrate, , triginta scilicet legendum esse existimauit  [i 1Kb] . Seueriori usus iudicio Hieronymus a Prato Grecorum Historicorum testimonia reiicit, contenditque uir cl. tum ex Catholicis, tum ex Arianis Episcopis numerum Patrum ad sexaginta uix constitisse [k 1Kb] . uerum re diligentius considerata utraque opinio uidetur concilianda. Si enim Athanasii, si Constantii, si auctorum uite SS. Eusebii et Dionysii uerba expendantur, et Grecis Historicis, et ualesio ac Pratensi sua stabit ueritas. Nam eo conuocato Concilio Imperatoris a ualente et Ursacio circumuenti mens erat, ut ab Occidentali uniuersa Ecclesia Athanasius damnaretur, et Ariana dogmata probarentur. At Catholicis Episcopis plerisque, cognita Constantii et Arianorum fraude, Mediolanum ad Synodum uenire recusantibus, missi Palatini Comites in omnes Occidentis  prouincias, ut Presulibus indicerent, aut damnationi Athanasii subscribendum, aut in exsilium eundum. En ipsissima Athanasii uerba in epistola ad Solitarios, que Petro Nannio interprete exscribimus: Quot igitur Episcopi, prout in sacris litteris est, ad presides et reges adducti sunt, et a iudicibus hanc sententiam audierunt: Aut subscribite, aut ab Ecclesiis recedite: detrahi enim uos ab Ecclesiis Imperator iussit. Nam et magistratibus scriptum est, et multa pecuniarum denuntiata; nisi quisque sue ciuitatis Episcopum subscribere cegisset. Quo factum est, ut multi Episcoporum qua minis, qua ui et dolo uicti subscriptionem in Athanasium darent, existimantes salua Nicena Fide unius hominis damnatione pacem tranquillitatemque turbatis Ecclesie Catholice  rebus restituendam fore, quod subdole etiam Constantius ipse spoponderat; Nos certe, ait in Epistola ad Eusebium, qui esse Dei famulos gloriamur, hortamur pariter ac monemus, ut consensui Fratrum tuorum  adherere non differas. Confidimus quippe, cum hoc fuerit factum, unitate firmissima posse Ecclesias gratulari. Ita Constantius collectis per uim absentium plurimorum Occidentalium Episcoporum subscriptionibus contra Athanasium, sibi persuadebat speciem Oecumenici Concilii obtrudere posse in Athanasium tanto Patrum numero damnatum, ut ipsemet Athanasius in eadem Epistola loquitur: Eo enim  modo Imperator tantum numerum Episcoporum cegit, cum partim minis terrerent, partim promissis allicerent, ut se faterentur non amplius communionem cum Athanasio habere: atque huc etiam respexisse arbitror Luciferum nostrum iis ad Constantium uerbis: Ad innocentis necem omnem chorum inuitaris Episcoporum [a 1Kb] . uerum enimuero ad Mediolanensem Synodum pauci quidem accessere Occidentales Episcopi, ii nimirum, qui uel Mediolano proximiores erant, uel, etsi longe dissiti, pro tuendo Athanasio, Nicenaque Fide sustinenda presentia sua illo in Concilio opus esse arbitrabantur: ita in ipsa ad Eusebium Constantii epistola pauci Episcopi ex prouinciis singulis Mediolanum aduenisse dicuntur: Denique uenientes pauci de prouinciis  singulis uoluntate communi unanimes protulerunt, et iuxta uenerationem legi debitam firmauerunt: ita in uita S. Dionysii Episcopi Mediolanensis ex Mombritio et mss. codicibus Mediolanensi ac Blaudurensi [b 1Kb] habemus uicinos Mediolano Episcopos Concilio interfuisse: Aduenientes quippe ex uicinis urbibus Episcopi, et coadunati intra Ecclesiam resederunt: ita denique rem conficit Auctor uite S. Eusebii uercellensis ex codice Nonantulano [c 1Kb] : Sustinente autem Imperatore, ac prestolante Liberii aduentum ceterorumque Episcoporum, qui necdum aduenerant, interim Constantius Imperator cum Arianis Episcopis egit, ut subscriberetur eorum fides, et Athanasius damnaretur. Subscripserunt enim Dionysius ipsius Mediolanensis urbis Episcopus, ceterique Episcopi post eum numero  uiginti et nouem [d 1Kb] ; nondum enim aduenerant Catholici Episcopi. Factum est autem, ut inter se tam Papa Liberius quam ceteri Catholici Episcopi diem designarent per epistolas suas, quo Mediolanum unanimiter conuenirent. Ergo post triginta illos, qui primi in Athanasium subscripsere, alii dein superuenientes Episcopi numerum Concilio fecerunt: quot autem fuerint, habemus ibidem infra his uerbis: Subscripserunt autem  et ceteri Sancti Patres numero quadraginta. Hos ergo si primis uiginti nouem addiderimus, fere septuaginta habebimus Patres in Concilio Mediolanensi coactos. Que cum ita sint, apparet dilucide, numerum trecentorum Episcoporum constasse quidem ex subscriptionibus a Constantio ui et dolo extortis ab Episcopis occidentalium  prouinciarum: eumque numerum Augustus ipse ostentabat tamquam Oecumenici Concilii, ut communi Occidentalis Ecclesie suffragio damnatum Athanasium, et conclamatam ab Oecumenico Concilio Arianam doctrinam predicaret: Que res  in causa fuit, cur tam multos compelleret, ut se paucis adiungerent, magnopere id studens, ut multorum nomina corrogaret tum ad inuidiam  Episcopi , tum ut speciem aliquam, dignitatisque imaginem Ariane heresi conciliaret, cuius ipse propugnator erat. Hoc pacto, nostro quidem iudicio, Socratis et Sozomeni testimonia admitti possunt, utpote qui ex tot subscriptionibus Episcoporum a Constantio subdole collectis supra trecentos Patres Mediolanensi Concilio nomen dedisse tradiderunt, et ueritati historice consulitur cum ualesio et Pratensi asserentibus Concilio illi sexaginta circiter Episcopos interfuisse. Nos hac in re nichil certi statuimus, quamuis ex allatis testimoniis utramque sententiam conciliari facile posse existimemus. Eruditis iudicium et uotum esto. Iam e diuerticulo in uiam. Ergo liberii Pont. nomine Lucifer cum sociis Mediolanensi Concilio prefuit, qui, etsi Arianorum mentem,  animumque Imperatoris ad uim Catholicis Episcopis inferendam paratissimum apprime cognouerat, de felici tamen rerum exitu pro Catholica ueritate tuenda, defendendoque Athanasio non omnino desperauerat. Eusebius interea uercellensis Episcopus cum dolos Ariane partis optime introspexisset, et Mediolanensem conuentum, quamuis Catholici Concilii nomen pre se ferret, tyrannicam potius consultationem, Arianamque coniurationem futuram preuidisset, illuc se conferre recusabat. Legati porro Apostolici, et Constantius ipse diuersis quidem studiis, eodem tamen conatu, uercellensem Presulem ad Concilium urgebant, iste ut in suas partes tandem aliquando uel metu uel dolo sanctum uirum traheret, illi ut Catholice ueritatis fortissimum in tanto  discrimine defensorem haberent. Quare Arianorum fautores per Eudoxium et Germinium Episcopos, Constantius etiam, et Lucifer ipse cum sociis litteras Eusebio miserunt, illum ad iam coactam Synodum sollicite aduocantes [e 1Kb] . Paruit tandem uel inuitus communibus uotis Eusebius, et Mediolanum ueniens Lucifero Catholicisque Patribus accessit. Quot autem turbas tunc mouerint Ursacius et ualens, quot in Orthodoxos Episcopos intentauerint minas, et que quantaque aduersus eos impie egerint Constantio fauente, libenter missa facio, cum Latrocinii huius non Acta sed scelera apud omnes ecclesiastice historie scriptores passim et luculenter tradita occurrant. Ad Luciferum nostrum quod attinet, fortiter pro Athanasio cum Arianis decertauit, Nicenamque  Fidem tutatus strenue Catholicis semper Episcopis et maxime Eusebio ac Dionysio adhesit, populumque Mediolanensem dolis ac minis hereticorum exagitatum in Fide Orthodoxa continuit. Astu tamen Arianorum, qui in Palatio apud Constantium a Catholicis diuisi suos conuentus habebant, comprehensus Lucifer in ipsa Imperatoris aula detentus est, eo dementie adductis Arianis, ut, Lucifero a ceteris  auulso, Catholicorum Patrum in Nicena Fide constantiam se labefacturos sperarent. At clausus licet Calaritanus Antistes, animo tamen liber, modum uiamque inuenit scribendi mittendique epistolam ad Cepiscopos in Ecclesia collectos, que Eusebio ac Dionysio exhibita ne populo legeretur Ariani tumultuose obstiterunt: sed his e templo per uim eiectis epistola Luciferi libere sacro cetui sub noctem lecta est [a 1Kb] , quam interiisse dolendum maxime; nisi forte in uercellensi aut Mediolanensi tabulario scrutanti alicui spes sit posse aliquando in publicam lucem efferri. Aliquot diebus in Palatio retentus Lucifer tandem suis redditus est; sed dein Arianorum Episcoporum perfidia cum Eusebio et Florentio ad Constantium rapitur. Eusebius tamen  ac Florentius statim dimissi ad Ecclesiam rediere, manente apud Imperatorem Lucifero, qui, cum ibi aliquot diebus detineretur, cum Arianis Episcopis pro Nicena Fide disputando strenue decertauit, eiusque animi robur et eloquentie uim Constantius ipse, etsi ducto uelo occultus, presens tamen admiratus est [b 2Kb] . Sed postquam facto in Ecclesiam impetu ab Eusebio Eunucho Catholicorum Episcoporum plerique comprehensi sunt, et in Heracleanis Thermis [c 1Kb] reclusi, Lucifer etiam carceri datus est cum Florentio apud Caium militum tribunum [d 1Kb] .



§ III.

Lucifer interim in fide firmissimus insidiantibus, eumque affligentibus Arianis, etsi duro carcere detineretur, non cessit, immo illis pro religione catholica  et Athanasii innocentia inuicte adeo restitit, ut furentes hostes Constantio iubente extorrem illum Mediolano, Italiaque discedere cegerint. Quod ut Liberio Pontifici innotuit, Lucifero ceterisque pro ueritate orthodoxa exsulibus litteras solatio et apostolico robore plenas dedit [e 1Kb] ; quas ubi acceperint incertum est. Relegatur ergo Lucifer in Cappadociam primo, ut Papebrochio [f 1Kb] et Mattheio placet [g 1Kb] ; ibi  tamen breuis illi mora; ex quo factum credo, ut nulla exstet de primo hoc exsilio satis clara, certaque memoria. Translatus inde Lucifer Germaniciam [h 1Kb] hanc exsilii alteram diuturnioremque sedem habuit, ut ipsemet in primo pro S. Athan. lib. p. 65  aperte testatur, ibique Eudoxii meminit Germaniciensium pseudo-episcopi, quem antiphrastice Adoxium uocat [i 1Kb] , eumque utpote Ariane fecis hominem aduersarium infensissimum passum esse satis indicat. Hunc exsilii locum tertio commutasse Luciferum auctor est Hieronymus [i 1Kb] , et in Palestinam deportatum, Salutarem scilicet, in qua Eleutheropolis, ubi Episcopum agebat Eutychius Arianus Catholicis infensissimus, a quo Lucifer, et a Turbone [k 1Kb] eiusdem furfuris Eutychii successore male habitus  est, utpote qui et catholica dogmata et Athanasii doctrinam, sanctitatemque libere uindicaret [l 1Kb] . Hac in urbe cum Lucifer diuersaretur, Hermionem magni nominis uirginem habuit sibi addictissimam et adiutricem in iis perferendis erumnis, molestiisque, quibus ab Arianis quotidie afficiebatur [m 1Kb] . Scimus etiam Turbonem illum Eleutheropolitanum pseudepiscopum cum suis Arianis in Luciferum sacra facientem irruisse, ianuas ecclesie fregisse, sacra uasa, sanctosque codices diripuisse, et aliquos etiam Luciferi socios neci impie dedisse: Sunt adhuc hodie  in Palestina, qui illo tempore insequentibus illis penas grauissimas dederunt, eo quod cum Catholice fidei Episcopo Lucifero conuenirent. Negent, si non inter cetera sua atrocia, ianuam  clausam securibus effregerunt; si non irruentes in Luciferum fidelissimum sacerdotem diuina quoque sacramenta uerterunt, unumquemque illic de his fratribus, qui conuenerant, impia cede multantes. Negent, si non hodie apud se sancta mystica uasa, que tunc impie Lucifero diripuerunt, cum sacris codicibus possident. At his non contenti Ariani, ut constantissimum Christi athletam durius exagitarent, quarto  etiam exsilio multarunt in superioribus Thebis, seu secunda Thebaide, ut Socrates [a 1Kb] , Theodoretus [b 1Kb] , Sozomenus [c 1Kb] , et Cassiodorus [d 1Kb] tradiderunt, uel in partibus Aegypto uicinis, ut placuit Rufino [e 1Kb] . Cl. Richardus e Predicatorum sapientissima familia hoc etiam exsilium commutasse Luciferum, alioque traductum autumat. [f 1Kb] uerum cum locum exsilii non indigitet, tresque tantum antea Luciferi enumeret deportationes, crediderim respexisse Richardum ad exsilium in Cappadocia, quod primum fuit, ordinemque inuertisse. Hoc interea septennio, nec tamen integro [g 1Kb] , ab anno scilicet 355, quo e Mediolanensi Conuentu in exsilium actus est, ad annum usque 361 iam inclinantem, quo ab exsilio liberatus est, que quantaque ab Arianis pertulerit  Lucifer, etsi memorie non consignauerint illius etatis scriptores, ab ipsa tamen hereticorum indole et impotenti seuiendi in Orthodoxos animo colligere facile est; et, si Faustino ac Marcellino fides, in exsilium ductum fuisse Luciferum scimus cum omni atrocitate iniuriarum [h 1Kb] , adeo ut religiosissimum uirum uitam ad multos annos produxisse miraculum uideatur. Porro ex Sulpicii Seueri historia de his fortissimis exsulibus Lucifero, Eusebio, Dionysio, aliisque Concilii Mediolanensis Catholicis Patribus hoc habemus testimonium: Ceterum  exsules satis constat totius orbis studiis celebratos, pecuniasque eis in sumptum affatim congestas, legationibus quoque eos plebis catholice ex omnibus fere prouinciis frequentatos [i 1Kb] ; que egregie etiam  confirmantur tum Hilarii multis in locis et Epiphanii testimonio [i 1Kb] , tum eximia illa Eusebii epistola a Baronio relata [k 1Kb] , ex qua etiam liquet, quam indigne ab Arianis sanctissimi illi Confessores uexarentur. Quod autem Lucifero pepercerint Ariani, ne morte illum afficerent, in causa fuit martyrii inuidia [l 1Kb] , qua a Constantio ordinatum, mandatumque, ut Lucifer omnino seruaretur hac ducto impia uel inani spe, ut sue nimirum uoluntati aliquando cederet, et Athanasii condemnationi, quod unice in uotis erat, manum daret. Hic notandum occurrit Photium in  sua Bibliotheca scriptum reliquisse, Luciferum nostrum post Mediolanense Concilium cum Dionysio, Eusebio, Rhodano, et Paullino Episcopis Arimini exsulasse [m 292Kb] . Neque enim urbs illa exsilio apta, utpote in florentissima Italie regione sita, neque ulla apud alios synchronos auctores mentio huius loci occurrit, immo omnes uno ore fatentur in Orientales Prouincias perquam remotissimas, atque asperitate locorum, et Arianorum perfidia potentiaque difficillimas exsulare coactos sanctos Presules a Constantio Imperatore fuisse. Notandus ultimo et obiter Philippi Ferrarii palmaris error, qui Lucifero a Constantino Imp. in exsilium actum scripsit [n 1Kb] ; nisi typographi uitio Constantinum pro Constantio irrepsisse equiori iudicio uelimus.



§ Iu.


Dum exsul Lucifer perfidiam Arianorum patientia confundit, eorum etiam errores scribendo profligauit. Quatuor habemus priores egregie scriptos ad Constantium Augustum libros a Lucifero nostro pro Catholica asserenda tuendaque ueritate aduersus Arii et asseclarum eius impia dogmata, et impotentes ad ea sustinenda ipsius Imperatoris conatus. Scripta igitur isthec misit ad Constantium Lucifer [o 1Kb] : ea is accepit, legit, obstupuit, uixque sibi persuadens, inueniri aliquem posse tante confidentie, libertatisque uirum, qui de impietate sua illum auderet tam libere aperteque arguere, Florentio iussit Officiorum magistro, ut Lucifero ipsi suo nomine  scribens illumne eorum uoluminum auctorem esse sciscitaretur, mitteretque etiam libros ipsos a Lucifero cognoscendos [p 1Kb] . Libris ergo cum Florentii epistola acceptis Lucifer ingenue fassus est, se illorum parentem auctoremque esse, ipsique Florentio rescribens codicem reddidit [q 1Kb] . Duos pro Athanasio libros Germanicie scriptos, missosque inde ad Constantium autumat cl. Mattheius [r 1Kb] ex eo in hanc sententiam descendens, quod in eis Lucifer Eudoxium nominet Germaniciensem, Arianum Episcopum. Aduersatur tamen Caue Mattheio, uolens Eleutheropoli  libros illos et elucubratos et missos Constantio [a 1Kb] . uerum partim Germanicie, partim Eleutheropoli scriptos fuisse et rationes non ita leues et coniecture suadent, ut in § Iu Prefat. dictum est: hoc unum certum habeo exploratumque, libros illos ab exsule Lucifero exarari ceptos post an. Chr. 356, et absolutos circa initium an. 360. Ut egregii huius operis nuntium accepit Athanasius, qui tunc et ipse exsulabat, statim per Eutychetem Diaconum Lucifero litteras misit, rogans ut libros Constantio oblatos sibi etiam legendos diligenter mitteret [b 1Kb] . Hoc sine mora prestitit Lucifer, qui ex hoc ab Athanasio honorificum sanctitatis doctrineque meruit testimonium, ut Athanasii ad Luciferum epistolam uel legenti patet [c 1Kb] . Marcellinus et Faustinus, Libelli supplicis  auctores, in eo tradidere, Athanasium, ut Orientalibus Catholicis solatio et exemplo essent in ea Ecclesie uniuerse perturbatione, Luciferi libros in Grecum sermonem transtulisse, quam tamen Athanasii uersionem cum aliis ad Luciferum litteris [d 1Kb] periisse dolemus. En Marcellini et Faustini uerba: Quos quidem libros cum per omnia ex integro ageret, suspexit et Athanasius ut ueri uindices, atque in grecum stylum transtulit, ne tantum boni Greca lingua non haberet. Ast quid iis libris acceptis egerit Augustus, nescimus: grauiter tamen Luciferum sibi libere alloquentem tulisse, indignatumque maxime illi fuisse ex his Luciferi uerbis coniicitur: Dicis nos insolentes exstitisse circa te, quem honorari decuerit. Si quisquam Dei cultorum pepercit apostatis, sint uera,  que dicis de nobis [e 1Kb] . Neque his contentus Lucifer aliud deinde edidit commentarium, quod absoluto Sirmiensi Conciliabulo et Constantinopolitano scripsisse ex ipsius uerbis elicitur: nam Eudoxium Macedonio in Constantinopolitana Sede suffectum commemorat, qui illi certe ab Antiochena cathedra traductus post illa pseudo-concilia fuit subrogatus [f 1Kb] . Hoc opus de non parcendo in Deum delinquentibus inscripsit, cumque totus martyrii desiderio estuaret, nec que in lucem ediderat ad Arianos opprimendos satis esse arbitraretur, postremum subinde opus elaborauit, cui titulus Moriendum esse pro Filio Dei; quos libros, etsi unico comprehensos aliqui censuerint [g 1Kb] , et simul Constantio oblatos, attamen eadem animi constantia scriptos, post primos, de quibus  mentionem fecimus, certum est elaboratos a Lucifero fuisse, ut ait Papebrochius [h 1Kb] , et fortasse in ultimo sui exsilii loco. In hisce Luciferi lucubrationibus patet uis magna dicendi, igneusque ex ore Luciferi erumpens gladius ad hostes Ecclesie uno ueluti ictu perimendos, ex quo factum ut tot elogia  in illum contulerint Patres, suorumque temporum Eliam illum appellare non dubitauerint [i 1Kb] . Hic iudicium cl. Meldensis Episcopi de Luciferiano stylo in medium liceat proferre, utpote qui diligentissime illius edendis operibus primus incubuit. Ipsius sermo  adeo rudis est et incomptus, quem ipsemet etiam rusticum uocat: at qui diligenter perpenderit, eum grauem et sententiis refertum, uirique ingenio ualentis inueniet, etc. Deinde: Totum opus exiguum admodum foret, si ab eo Scriptura diuina, quam promptiorem habere non potuisset, scinderetur, et auferretur [i 1Kb] . Ita ille, et merito: Scripture uero diuine uersio, qua usus est Lucifer, antiqua omnino ea est, et ab illa, qua nunc utimur, uulgata notabiliter discrepans, ut ex notis huic nostre editioni  subiectis palam fit. Interserit etiam sepissime latinis Sardoas et Grecas uoces Latio donatas, phrasesque usurpat noua sane syntaxi omnino barbaras, et grecizantes, quas a uiris doctissimis [k 1Kb] notis illustratas hac in editione obuias unusquisque habet.



§ u.

Antequam ad alia progrediamur, que ad Luciferi gesta spectant, ut res clariori luce donentur, de Edicto illo celebri opere pretium existimamus diligenter inquirere, quod toties et indignans commemorat ipse Lucifer in omnibus fere libris quos superiori paragrapho recensuimus; quodque uberiorem tractationem a nobis requirere uidetur ad Luciferi sensus dignoscendos, utque ea, que ad historiam  illius temporis attinent, ipsomet Luciferi testimonio comprobentur. Qua in re illud certum statuimus ex Sozomeno [l 1Kb] , Constantium eo consilio Mediolanensem Synodum indixisse, ut discordes Episcoporum animi in unam Fidei sententiam conuenirent, que tamen Nicenis decretis aduersaretur: Constantius  qui solus iam Imperio Rom. potiebatur, omni studio perficere conatus est, ut Occidentales Episcopi cum iis consentirent, qui Filium Patri similem secundum substantiam asserebant: ubi tamen mendum typographicum inest, edita uoce pro ; cum idem Sozomenus [m 1Kb] scribat, Constantium non penitus destitisse Filium confiteri. Sed cum id consequi non  posse se sentirent heretici Episcopi, qui Constantio quotidie aderant callidi pacis procurande auctores, prius de proscribendo Athanasio consilium Imperatori suggesserant, quo damnato ab Episcopis etiam Occidentalibus, facile deinceps Nicena Fides euerteretur: Sic enim  cogitabat,  si Athanasius communi omnium suffragio e medio remoreretur, facile se deinceps ea que ad religionem pertinent, pro arbitrio constituturum: quam ueram fuisse causam Mediolanensis Concilii ipse confirmat cap. 9. Huc igitur referenda, que Lucifer sepe Constantio exprobrat, subdolum illum uocans pacis auctorem, cum pacis re uera esset inimicus [a 1Kb] : Dixisti, Pacem uolo firmari in imperio meo, cupiens uiolare in nobis pacem dominicam; et: Si non es tu Constantius Imperator, qui finxeris pacem te facere; et, Nobis dicebas, Pacem uolo fieri. Ita in libro de non conueniendo cum hereticis; atque in libro I pro S. Athanasio pag. 54 : Tu pacis causa te facere astruxeris; ut Athanasius scilicet damnaretur: tum in lib. de non parcendo in Deum delinquentibus pag. 223 : Fingens pacem te  firmare, conatus fueras ad omnem Dei Ecclesiam destruendam; que omnia certe Mediolanense Concilium spectant, cuius nefaria gesta Lucifer in suis libris omnibus sepissime perstringit. Neque ea ad Ariminensem Synodum referri possunt, cum illa pacis item obtentu a Constantio postea fuerit indicta, ut Sozomenus [b 1Kb] et Socrates [c 1Kb] testantur, sed ficto semper et iniquo hereticorum consilio: Lucifer enim se id a Constantio audisse affirmat, Pacem uolo fieri, cum nempe Legatus Pontificis Concilio preesset; et Liberius ad Luciferum scribens paullo post idem Concilium hinc epistolam exorditur pag. 2 : Quamuis sub imagine pacis humani generis inimicus uehementius in membra Ecclesie uideatur esse grassatus, uos tamen, etc. Hanc itaque ob causam duplex Edictum  comperio latum a Constantio: alterum quo Episcopi, qui a Concilio aberant, iussi sunt subscribere Arianorum in Athanasium sententie; quod ab ipso Athanasio innuitur: Quot  Episcopi, prout in sacris litteris est, ad presides et reges abducti sunt, et a iudicibus hanc sententiam audierunt, Aut subscribite, aut ab Ecclesiis recedite; detrahi enim uos ab Ecclesiis Imperator iussit [d 1Kb] : at de hoc Lucifer minime scribit, quippe huiusmodi esse significat, ut nouam Fidei formulam complecteretur: alterum uero, quod a Sulpicio Seuero Epistole nomine notatum est; et est illud, quod Lucifer spectauit, cum suos libros componeret, cuique apprime conueniunt, que in illud a Lucifero ingesta leguntur. Narrat enim Sulpicius [e 1Kb] , epistolam a ualente et Ursacio sub imperatoris  nomine emissam omni prauitate refertam, eo consilio, ut, si a populo probaretur, publica auctoritate cupita proferrent; sin aliter, omnis inuidia esset in rege, qui nondum baptismate tinctus Fidei mysteria nosse non poterat: Lectam in ecclesia Epistolam populus auersatur: Dionysius, quia non esset assensus, urbe pellitur, etc. Porro quam callide scripta fuerit, quam compte et ornate, tum quid illa contineret impium et blasphemum in Catholicam Fidem, Lucifer ipse declarat  [f 1Kb] sepiusque confirmat [g 1Kb] ; nam uerbum tuum , per quod serpis ut cancer, falso fucato scientie tumore componis, astruendo te omnibus flagitiis tuis maculato Edicto tuo rescissore, messe omnium errorum; tum, Nouella tua predicatio, et recens religio sub pretextu Fidei blasphemia in perniciem salutis tue per te prolata; ac rursum: Nisus es blasphemiam consacrilegi tui Arii ore prolatam nunc per satellites tuos, nunc edicto tuo, nunc spiritibus immundis referto ore tuo predicare. Quod autem Lucifer Edicti nomine hanc epistolam significet, tum exemplo Athanasii confirmari potest, qui litteras Prefecti Aegypti de Georgio in Athanasii ipsius locum substituendo in speciem Edicti propositas fuisse scribit ad Orthodoxos, siquidem he littere ad annum 356  referantur cum Pagio et ualesio [h 1Kb] contra Baronii sententiam, qui easdem de Gregorio itidem in Alexandrinam sedem infruso scriptas existimat, et in annum reiicit 342; tum auctoritate Hieronymi de Prato, qui in nota Sulpicii testimonio subiecta nobiscum consentit; tum denique quod idem Lucifer [i 1Kb] a se suisque collegis Episcopis illud contemptum fuisse dicat: Bene me petulantem diceres, si non recte comtempsissemus sacrilegum Edictum tuum; idque Mediolani in Palatio actum testatur in libro Moriend. esse pro Fil. Dei pag. 244 , cum dixisset iudicibus, Constantio uelo misso audiente, quod licet omnia imperii arma in se suosque conuerterentur, ueluti in sacrilegi decreti contemptores, numquam e proposito Catholice Fidei tuende recessisset. Hec autem, que de  Epistola, seu Edicto Constantii dicta sunt, Hilarius quoque in animo habebat, cum ea scripsit [i 1Kb] , que attulimus in nota subiecta pag. 17  huius editionis, et que Pratensis ex eodem loco in aliam ad Sulpicium notationem transtulit: Antea enim in obscuro atque in angulis Dominus Christus Dei esse secundum naturam Filius negabatur, et essentie inops paterne accepisse cum creaturis originem ex non exstantibus predicabatur. At uero nunc publice auctoritatis professione heresis prorumpens, id quod antea factum nunc non clam uictrix gloriabatur. Et huc referunt Maurini Operum S. Hilarii editores testimonium Luciferi ex lib. Moriend. esse, etc. paullo superius productum. Sane Ariana heresis tum primo Imperatorum auctoritate fulta in Mediolanensi Synodo  uictrix in Romanum Orbem palam erupit, que antea non tuta satis sese astu et fraude tegebat; quod sepe in Constantium Lucifer ingerit, eius scilicet imperio et potentia Arianum uirus in omnes terre partes fuisse diffusum. Superest inquirendum, utrum huc referre quoque oporteat aliud Luciferi nostri testimonium ex libro de non parcen. in Deum delinq. pag. 172 , quod est huiusmodi: Negabis te ad idololatriam inuitasse nos suscipiendam? Si censes negandum,  conuincent te expositiones secte tue Episcoporum comblasphemorum uidelicet tuorum, conuincent te libelli recitati a te, ac dati Rome Episcopis etiam Catholicis, ad hoc uidelicet, ut omni in loco tua roborari posset blasphemia. Hec Luciferi uerba protulit Auctor Diatribe I de gestis Liberii preposite Operibus S. Damasi § 10 pag. 117 , ex lib. scil. primo pro S. Athanasio: qui locus correctior a nobis infra exhibetur. Is porro auctor autumat Ariminensem, seu potius Acacianam formulam ab Lucifero hic designatam, significatamque fuisse; et opinionem reiicit Tillemontii, qui existimat [a 1Kb] , Luciferum id scripsisse de Formula Sirmiensi anni 357, quo anno Constantius Rome fuit, ibique ait libellum ab Augusto recitatum, per urbem sparsum, et Catholicis Episcopis oblatum  Imperatoris iussu, ut eorum animos ac sententias exploraret de formula illa Fidei paullo post in Sirmiensi conuentu publicanda. Sed antequam in hec diligentius inquiramus, animaduertendum est (quod in notis etiam pag. 56  Perfidie, Blasphemie, ac Idololatrie nomine significari a Lucifero simpliciori sensu heresim ipsam Arianam; licet intelligi quandoque queat hisce uocibus Edictum Mediolanense, de quo mox diximus: hoc uero in loco tria sunt distinguenda; Idololatrie ac Blasphemie uoces, Expositiones Episcoporum Arianorum, et Libelli recitati ac dati Rome a Constantio Episcopis  Catholicis. Blasphemie itaque ac Idololatrie uoces ipsam Arii heresim indicant, quam Constantius roborari in omni loco, et suscipi ab omnibus uolebat per Arianas Fidei expositiones, et libellorum impiorum ope, quos Rome presertim iussit dispergi: et recte quidem nouum idololatrie genus Ariana heresis, et idololatre Ariani dicti sunt ab aliis Patribus Athanasio, Basilio, Gregorio utroque, Nazianzeno ac Nysseno, et Cyrillo Alexandrino, quia, ut ex iis animaduertit Petauius [b 1Kb] , eum, quem creaturam fatebantur, adorare tamen sese dicerent, unde nichil a Gentilibus different: nomine autem blasphemie non una Sirmiensis Formula notari potest, sed omnes heretice Arianorum Formule; quod et Hilarium fecisse affirmant eius Operum editores [c 1Kb] . At enim, inquit  laudatus Auctor Diatribe aduersus Tillemontium, cum Lucifer recitatos a Constantio Libellos, ac per manus Episcoporum traditos scribat, ut eius in omni loco roborari posset blasphemia, facile intelligit lector, agere illum non de premeditata tantum, sed producta iam in lucem, et promulgata blasphemia; deinde nemo facile concessurus erit, blasphemiam, quam sciunt omnes Sirmiensi illo clanculari ac fortuito congressu deinde conscriptam, eo iam tempore efformatam, lectam Catholicis Episcopis, ac per manus traditam esse potuisse. Hec ille, et recte de formula Sirmiensi; que tamen suemet sententie aduersantur;  nam et Ariminensis, et Seleuciensis, siue Acaciana Formula, quas uult a Lucifero indicari, adhuc promulganda erat; et quidem triennio post edite fuerunt, si cum Petauio annum 356 tribuas Romano Constantii triumpho; post biennium uero, si triumphum illum reiicias in annum 357, cum Pagio, ualesio, aliisque. Preterea Ariminensis quoque formula clam et furtim a ualente confecta fuerat: de Seleuciensi uero condenda quot inter hereticos Episcopos dissidia orta, et contentiones mote? qui tandem Formulam Ariminensem suffragiis suis probauerunt. Neque he tantum Formule post scripte fuerunt, quam Constantius Rome libellos illos disseminauit: nam et Eudoxius conuentu Antiochie celebrato an. 358, una cum Episcopis, qui eidem  opinioni fauebant, et similis substantie uocabulum, et Consubstantialis etiam uocem reiecit, ut Sozomenus asserit [d 1Kb] . Nihil propterea certi ex iis Luciferi uerbis constitui potest; que, ut idem auctor scribit, subobscura uideri queunt nobis, qui ab iis temporibus longe absumus. Sed ut nostra quoque sententia pateat, sic quidem statuimus, Luciferum non hanc uel illam potius Fidei Expositionem innuere, unice autem exprobrare Constantio, quot quamque uariis post Mediolanense Concilium Fidei Expositionibus conatus fuerit Nicenam Fidem impie euertere, et Arianam blasphemiam in omni loco roborare; quod rursum in libro Morien. esse pro Fil. Dei Constantio obiicit, uti ibi aduertimus. Libelli autem ab illo Rome recitati, et dati etiam Catholicis Episcopis, ii  profecto fuerunt, quos in eodem libro de non parcen. in Deum delinq. pag. 220  commemorat hisce uerbis: Quantum apud te est, tradidisti eum, id est Filium Dei, de quo et libros scriptos dedisti; ideoque eiusmodi erant, quibus Arianum dogma impie propugnabatur, sed callide ab Episcopis Arianis, fortasse ab ipso Eudoxio Germanicie tum Episcopo, qui cum Constantio Rome uersabatur, compositi, ut Romanam plebem et Catholicos Episcopos fraudulenter in errorem pertraherent; quin multo est uerisimilius in iisdem impias illas locutiones descriptas fuisse, et blasphemas sententias, quas Epistola Mediolanensis, siue Edictum complectebatur: de his per coniecturam disserere licet, cum de isto Constantii facinore nemo ueterum preter Luciferum  memorie quidquam prodiderit. Quid autem integrum hocce Luciferi testimonium iuuet laudati Auctoris sententiam de duplici Liberii exsilio, quod ipse tuetur, satis non uideo: ulteriori inuestigatione rem hanc non premimus, cum negotium istud nostra non intersit. Monemus tamen opinionem eiusdem Auctoris de sensu huiusce uocis blasphemie ideo a nobis subiectam fuisse pag. 56  ad primum Luciferi librum pro S. Athanasio, ubi idololatrie uox irrepsit pro uoce blasphemie, quia ibi de illius sensu, aliarumque affinium uocum ex Lucifero quedam notauimus, que ceteris inde Luciferi nostri locis lucem  afferrent; cum ceteroquin Auctoris uerba et sententia ad testimonium ipsius Luciferi mox explicatum re uera pertineant. Iam de his satis. Ad Luciferi gesta ueniamus oportet, et ea, que uel ad illius etatis historiam spectant, uel sensum uerborum, et Luciferi mentem aliquomodo respicere possunt, quisque offendet in suppositis huic editioni annotationibus.



§ uI.

Constantio Augusto e uiuis sublato Mopsucrenis prope Tarsum III. Non. Nouembres anno Chr. 361, cum ab Euzoio Ariano Episcopo, ut ait Socrates [a 1Kb] , sub mortem baptizatus fuisset, frustra suadente Lucifero, ut per Athanasium, siue Cepiscopos eius salutare consequi uellet regenerationis lauacrum [b 1Kb] , Flauius Claudius Iulianus cognomento Apostata Romani  Imperii habenas, quas fauore militum primum Lutetie Parisiorum superiori anno, dein iisdem uolentibus in Dacia arripuerat Constantio uiuente, regendas metu liber et solus suscepit. In ipso ueluti Principatus uestibulo magnam sibi laudem apud optimos quosque comparauit uaferrimus Imperator, pacem turbatis Ecclesie rebus sub predecessore frustra quesitam, desideratamque restituens, omnesque Episcopos exsilio antea a Constantio multatos ad suas Ecclesias redire permittens [c 1Kb] , iisdemque direpta ab hereticis bona restituenda, nec quemquam amplius pro Fide uexandum decernens [d 1Kb] . Lucifer ergo Iuliani gratia exsilio liberatus Tauro et Florentio Coss. anno 361 ad finem uergente [e 1Kb] Aegyptiacam solitudinem reliquit, et ad Catholicos redux  afflicto Ecclesie statui subsidium attulit presentissimum, et cum Eusebio uercellensi, apostolice legationis socio, eos qui Ariane heresi manum dederant, ad Catholice Ecclesie sinum reuocare satagens Orientis prouincias magno labore lustrauit [f 1Kb] . Itinera hec absoluisse Luciferum existimo a tempore Edicti, quo Iulianus Episcopos Orthodoxos suis sedibus restituit, exeunte scilicet Nouembri mense anni 361, ad tempus usque, quo indictum Alexandrinum Concilium, anno nimirum sequenti 362. post Georgii Cappadocis Ariani Episcopi Alexandrini obitum, reditumque ad illam sedem magni Athanasii [g 1Kb] . Diuertit autem a susceptis itineribus Lucifer, cum ad Antiochenas turbas sedandas, illamque Ecclesiam  Ariane hereseos fecibus purgandam delegatum se intellexit litteris Liberii Pontificis [h 1Kb] , qui et Eusebium uercellensem per id tempus, ut Alexandrine Ecclesie subsidio esset, legatum destinauerat Synodo iam indicte. Ita Lucifer, dum Eusebius cum Athanasio Alexandrino Concilio totus incumbit, ad Catholicos Antiochie domesticis turbis agitatos, et Arianis persequentibus laborantes accurrit, et ad Alexandrinam Synodum, cum ipse ire non posset, legatos suo nomine misit Diaconos duos Herennium et Agapetum, ut ex subscriptionibus synodice eiusdem Concilii apparet [i 135Kb] . Hinc manifesta est Rufini hallucinatio, unum tantummodo Luciferi legatum illi Concilio interfuisse scribentis [i 1Kb] ; nisi dicere uelimus, Herennium solum nominasse tamquam principalem,  non excluso, sed pretermisso Agapeto, quod et fecisse existimauerim Auctorem uite S. Eusebii uercellensis [k 1Kb] , Hieronymum a Prato [l 1Kb] , aliosque recentiores, qui digniorem, socio neglecto, nominarunt. Antequam Antiochiam peteret Lucifer, cum Athanasio et Eusebio Alexandrie aliquantisper eum constitisse uult citatus Eusebiane uite scriptor per hec uerba: Beatus uero Lucifer, Calaritanus Episcopus, uale eis faciens Athanasio et Eusebio, Antiochiam ab eis missus est, ut Ecclesias confirmaret de consubstantialitate diuinitatis, relinquens cum eis Alexandrie Diaconum suum, qui eius in Concilio uicem teneret, per quem professus est, ratum se habiturum, quidquid esset Concilii ordine constitutum. Attamen pugnant hec apertissime cum iis que ibidem sequuntur:  Lucifer autem cum exoraretur ab Eusebio, quia uterque in partibus uicinis Aegypto fuerat relegatus, ut ad uidendum Athanasium Alexandriam pergerent, communique tractatu cum iis qui superfuerant, Sacerdotibus de statu Ecclesie decernerent, presentiam sui abnegans, legatum pro se Diaconum suum mittit, atque ipse intento animo Antiochiam pergit [m 1Kb] . Si enim Athanasio ualedicens ac Eusebio ab iisdem missus fuit Lucifer Antiochiam, cum iis profecto Alexandrie diuersatus est, ubi Diaconum suum dicitur reliquisse. Contra uero si exoratus fuit ab Eusebio, ut secum ad Athanasium inuisendum Alexandriam pergeret, si recusauit eoire, si Diaconum suum illuc misit, euidens omnino est, nec Alexandriam  intrasse, nec Athanasium uidisse, nec Diaconum ibi, ut suo nomine Synodo interesset, reliquisse. Ergo qui uitam illam contexuit, sibi minime constans, historice ueritati non consuluisse dicendus est. Ego quidem crederem narrationem illam partim a Rufini historia excerptam, partim ab anonymo auctore e cerebro eductam, adeoque sibi manifeste contradicentem: uerba enim illa, Lucifer autem, etc., que postrema recitauimus, excerpta adamussim et integre sunt ex Rufini libro I. c. 27. Credendum porro est, ut supra innuimus, Luciferum recta Antiochiam contendisse, nec Alexandrie conuenisse Athanasium, sed ab Eusebio diuulsum, legatisque suis ad Alexandrinam Synodum destinatis, ad auxilium prestandum, ferendumque Antiochenis solatium properasse.



§ uII.


Hec tunc temporis erat Antiochene Ecclesie facies. Duo unam eamdemque sedem occupabant Episcopi, Meletius propter Catholicam fidem exsul, et Euzoius datus Meletio successor ab Arianis. Que tunc Antiochie turbe! Ariani Constantio fauente contra Orthodoxos pro tuendo Euzoio quid non audebant? Catholici uero in duas partes distracti, Eustathiani nimirum Meletium, qui Arianis aliquando uisus fuerat adherere, sed ab iisdem recedens in exsilium pulsus Antiochia aberat, penitus auersabantur, utpote heretica communione pollutum, suspectum, et perosum; alii contra Meletio obsequentes, eiusque partibus impensius fauentes et Eustathianos fugiebant, et ut legitimum uerumque  Antiochene Ecclesie pastorem unum Meletium, quamuis exsulem, suspiciebant. Has ut procellas Lucifer sedaret, statim ac Antiochiam uenit, animum uiresque omnes intendit ea qua pollebat auctoritate, ut partes componeret, animos amico federe iungeret, pacemque Ecclesie illi restitueret [a 1Kb] . In mentem ergo Lucifero uenit, reiecto primum Euzoio Ariano, et excluso subinde Meletio Catholico Episcopo, ut in tertium quemdam Orthodoxi dissidentes conuenirent, qui fide integerrima, et uite sanctitate omnibus Antiochenis probatus, communibus  etiam uotis studiisque Episcopus admitteretur, Accitis propterea duobus aliis, Cymatio Paltensi et Anatolio Bereensi Presulibus [b 1Kb] , Paullinum illis dotibus ornatum, et pre ceteris ea dignum sede Antiochene Ecclesie prefecit [c 1Kb] , qui huius nominis secundus in ea Antiochenorum Presulum serie. Opinati sunt Baronius [d 1Kb] et ualesius [e 1Kb] , Paullinum ad Antiochenam sedem euectum ante Synodum Alexandrinam. uerum cum Hermantio in uita S. Athanasii [f 1Kb] , Pagio [g 1Kb] , Boschio [h 1Kb] , et editoribus Operum D. Athanasii [i 1Kb] in eam potius sententiam concedimus, Paullinum Antiochenis datum fuisse Episcopum a Lucifero ipsa Alexandrina Synodo durante. Nouus interea Antiochenus Presul Paullinus duos misit, ut legitimus Episcopus, ad Alexandrinum Concilium Diaconos  suos Maximum et Calimerum, ut illi suo nomine interessent, qui et inter Concilii Patres sederunt, et suis subscriptionibus illius Synodi decreta probauere [i 1Kb] . Et re quidem uera Synodus Alexandrina Paullinum ut uerum legitimumque Antiochenorum Episcopum cognouit, tum legatis eius admissis, tum eorum subscriptionibus acceptis. Insuper Patres illi in Synodica Epistola ita hortari Antiochenos uidentur, ut positis partium studiis uni obtemperent Paullino: Deinde qui ab Arianis redierunt allicite ad uos, eosque ut patres assumite, et ut magistri et tutores accipite, cooptantes uos interim dilecto nostro Paullino eiusque sociis: et absenti Paullino Synodicam ipsam subscribendam mittentes ab illo etiam fidei professionem solemni scripto testatam uoluerunt [k 1Kb] .  Ita Athanasius cum Aegypti Episcopis, et Epiphanius cum uniuersis Cypri Ecclesiis Paullino communicantes illius electioni assenserunt [l 1Kb] ; quin et a Romano Pontifice Liberio approbationem meruit, ut Ecclesiasticorum Annalium parens ostendit [m 1Kb] , nec minus placuisse uidetur Damaso, qui Paullino epistolas dedit tum in negotio uitalis de Apollinaristarum heresi suspecti et accusati [n 1Kb] , tum contra Apollinaris, Arii, Sabellii, Macedonii, Eunomii, et Photini errores [o 1Kb] . uerum quidem est, Orientales Episcopos Paullini electionem respuisse,  et Meletio semper adhesisse, atque ita schisma Antiochie perdurasse, donec Meletium inter et Paullinum pax sancita est ea conditione, acceptoque partium sacramento, Flauiani presertim ac Theodori, ne alterutri decedenti successor daretur [a 1Kb] ; sed conuentioni Orientales Episcopi non steterunt; ab illis enim exstincto Meletio in Antiochena sede Flauianus suffectus fuit; et ad multos annos schisma recruduit. Iam dissensionis causa inter Luciferum et Eusebium, improbatio nimirum electionis Paullini a Lucifero facte, non est admittenda, etsi Rufini, Socratis et Sozomeni testimonio fulciatur; cum Eusebius ipse in Alexandrina Synodo et Athanasius ceterique Patres illam ratam habuerint: neque enim poterat Eusebius illud damnare, quod solemniter  ipse probauerat [b 1Kb] . Ego sane crediderim, non quidem Luciferi factum improbasse Eusebium, sed precipitem atque intempestiuam Paullini electionem illi unice displicuisse, de qua amice cum Lucifero conquestum, ubi Antiochiam accedens catholicas res non compositas modo, sed asperiores offendit, nouasque et grauiores uidit Orthodoxos inter exortas perturbationes. Etenim Meletii fautores illi ab exsilio Antiochiam reduci sese adiunxerant, et cum illo conuentus agere ceperant a Paullinianis segregati, utpote qui unum Meletium Antiochenum Antistitem agnoscerent, et si aliquando Acaciana et Eudoxiana communione lapsum, gloriosa postmodum confessione insignem summo sacerdotio dignum existimarent, immo, si forte e dignitate excidisset,  ad eam dicerent restitutum ipsius Alexandrine Synodi solemni decreto de lapsis uere penitentibus ad primos honores dignitatesque restituendis. Que propterea dissidia et scandala cum futura preuidisset Eusebius, non potuit contineri, quin cum Lucifero dissensionis quodammodo auctore familiariter conquereretur, consilium eius in prepropera illa electione Paullini funestissimis effectibus grauida omnino improbans.



§ uIII.

Itaque, ut diximus, cum Eusebius Antiochiam ueniens, accepta iam Paulliniane electionis notitia, concordiam a Lucifero intentam non modo conciliatam non fuisse, sed noua inter Catholicos orta dissidia comperisset, celere nimis Luciferi consilium  damnauit, studuitque, ut Antiochene Ecclesie negotiis meliori, quo fieri posset, modo prouisum iret. Ergo Antiochia aliqua quomodocumque pace donata, Eusebius ad alias Orientis Ecclesias ordinandas animum et sollicitudinem conuertit.  uerum Lucifer a se factam Paullini electionem ubi sensit ut precipitem Eusebio displicuisse, eius iudicium egre tulit. Preconceptam hanc animi acerbitatem Concilii Alexandrini decreta de lapsis uere penitentibus recipiendis, dummodo heresum auctores non essent, eisque cum dignitate ad suas sedes restituendis auxerunt, [c 1Kb] presertim cum preter suam sententiam, qua ad fidem orthodoxam ab heresi redeuntes communioni quidem admittendi, pristinis tamen honoribus erant priuandi, Eusebio et Athanasio auctoribus factum suspicaretur. Quapropter indignatione estuans Lucifer Concilii illius decreta reiecit, et cum Episcopis dignitati restitutis ratus non esse communicandum, ab eis ceterisque Alexandrine Synodi Patribus sese separauit. Hoc  facto periculoso schismati locum et nomen dedit; qui enim in eius sententiam abierunt, Luciferiani dicti sunt, eosque in heresim deinde turpiter prolapsos egregiis scriptis D. Hieronymus insecutus est. Interea, dum reditum in Italiam cogitat, Cesaree consistere Luciferum oportuit, ut urbes illi Ecclesie in Cappadocia subiectas, que propter Eusebii Cesareensis Episcopi electionem inter se dissidebant, ad quietem traduceret. Initio anni secundi Iuliani Augusti, exeunte scilicet Ianuario an. 363, cum Annalium Ecclesiasticorum maximo parente hoc euenisse existimamus [d 1Kb] . His expletis tandem ab Oriente in Italiam redux Lucifer eo ipso anno Chr. 363, Iuliano Augusto Iu, et Secundo Sallustio Promoto Coss., ut post tot exantlatos labores quieti  aliquando consuleret sue, in Sardiniam sese recepit. Sunt qui, antequam Lucifer Calarim rediret, illum aiunt in Campaniam appulisse, Zozimum Neapolitanum pseudo-episcopum Maximo in exsilium pulso ab Arianis suffectum [e 1Kb] uitasse, Liberium Pontificem Rome conuenisse. At cum dubia omnia uideantur, suspectoque Fausti et Marcellini Luciferianorum testimonio maxime fulciantur [f 1Kb] , uolentes libentesque missa facimus, Calaritane regende Ecclesie annis a reditu circiter octo incubuit Lucifer difficillima sub ualente Ariano Orientis Imperatore nactus tempora. ualentiniano tandem seniore Occidentalis Imperii habenas moderante an. Chr. 371 inchoato, imperii eius uIII, Gratiano Augusto II, et Sex. Anicio Probo Coss., uel saltem  priore ad finem inclinante, ualentiniani uII, Chr. 370. Damaso Romano Pontifice Lucifer Calaritanus Episcopus ea in urbe e uiuis discessit. Eius obitus in Chronico Hieronymi ita notatur: Lucifer Calaritanus Episcopus moritur, qui cum Gregorio Hispania  rum, et Philone Libye numquam se Ariane miscuit prauitati [a 1Kb] . Non iuuat Ioannis Fare hic palmarem errorem explodere, qui Luciferi emortualem diem an. Chr. 390. Imperii ualentiniani iunioris XuII consignauit [b 1Kb] , cui, nichil de chronologia solliciti, Dimas Serpius [c 1Kb] et Seraphinus Esquirrius [d 1Kb] assensere. An ante mortem schismati Lucifer renuntiauerit, et se catholice communioni reddiderit, incertum, et sub iudice est. Pro Lucifero scripserunt preter Socratem, Sozomenum, et Nicetam, Papebrochius [e 1Kb] , Ruinartius [f 1Kb] , Thomassinus [g 1Kb] , Machinus [h 1Kb] , Methodius [i 1Kb] , Macedo [i 1Kb] , Ferrarius [k 1Kb] , Spondanus [l 1Kb] , aliique recentiores. Contra uero pugnarunt Ambrosius [m 1Kb] , Augustinus [n 1Kb] , Isidorus [o 1Kb] , Baronius [p 1Kb] , Natalis Alexander [q 1Kb] , Tillemontius [r 1Kb] , Sbaralea [s 1Kb] , Labbeus [t 1Kb] ,  Hieronymus de Prato [u 1Kb] , Seuerinus Binius [u 1Kb] , et plures alii nobiles Critici, quibus dubie sententie alios adiungimus Rufinum et Sulpicium Seuerum. Archiepiscopus Machinus grandi uolumine plura pro tuendo Lucifero congessit, actaque inuentionis eius corporis , templorum  quorumdam iconographiam, inscriptionesque Calari effossas protulit. uerum quid, si alterius Luciferi iunioris Calaritani Antistitis, qui in uandalica persecutione sub Hunnerico Rege martyr occubuit [x 1Kb] , corpus illud diceremus? Quid, si inscriptiones illas a Calaritanis confictas cum Turritano Archiepiscopo assereremus? Nos tamen Urbani uIII P. M. XIII Kal. Iulias an 1641, et Innocentii X. P. M. XuI. Kal. Nouembres an 1647, decretis ea, qua par est, ueneratione adherentes cum cl. Mattheio [y 1Kb] singula hec neque probamus, neque respuimus, et neutri parti calculo nostro accedentes historica tantummodo narratione ueluti ab aliis recitata sine fuco, aut contentione exposuimus. Si uero aliorum Scriptorum exemplum et ueterem Mediolanensem Codicem  secuti, in quo descripta est Fides S. Luciferi Episcopi, in ipso Operum initio et cuiusque libri titulo Sancti appellationem Lucifero tribuimus, hanc eo dumtaxat sensu tributam profitemur, qui cum preuulgatis hac de re eiusdem Urbani uIII decretis omnino congruat.





IOANNIS TILII EPISTOLA AD PIUM u. P. QUAE EXSTAT IN FRONTE OPERUM LUCIFERI AB EODEM TILIO ANNO 1568. EDITORUM.

Pio Quinto Sanctiss. Max. Pontifici Ioannes Tilius Episcopus Melden. S. P. D.


Numquam ego auderem, Beatiss. Pater, te litteris conuenire, nisi grauissimorum sanctissimorumque in Ecclesia ueterum exemplo commonitus, qui semper ad Apostolicam uestram Sedem, siue consilio egerent, siue aliis maximis negotiis urgerentur,  refugium habuerunt. Non enim potest tua sanctitas ignorare calamitates, in quibus hodierna die in Gallia uersamur: ac in tali aduersitate non possemus nos melius in Deo consolari, quam erga tuam prudentem paternitatem; et, dum pro modulo nostrarum uirium has infestissimas et fetidissimas brumas et nebulas conamur depellere, fateor, Beatiss.  Pater, nostri ordinis contemptum et dedignationem nostra culpa ita miseram, ut nichil ferme amplius auctoritatis habeamus; et profecto eam non meremur. Quapropter ad primos nostros Patres Christi Domini temporibus propinquiores confugio, eorumque scripta euoluo et perquiro, ut ostendam quomodo in doctrina illius tractanda se exercuerunt, quam quidem ab ipso eiusque Apostolis temporum progressu didicerunt, quoue pacto et seipsos et Christi partes aduersus inimicorum insultus fouerunt. Inter quos clarissimum mihi sidus Lucifer hic, solis lumen referiens, affulsit, qui pessimam istam et omnium post homines natos maximam Arii heresim, Antichristi matrem, in apertum profert et elucidat. Quem splendorem in tue sanctitatis  nomine apparere cupio, cuius euectionem ne quidem uniuersus orbis amici atque inimici improbare aut contemnere possent, nec maiorem in pastore curam et laborem pro Ecclesie utilitate desiderare. Duabus autem potissimum de causis id facio, quarum prior est, ut meo ordini antiquitus in Gallia integerrimo, atque in Deum et principem propensissimo ac fidelissimo exprobrem, quod his temporibus nostris adeo infelix et deplorandus fuerit, ut, puero rege nostro Christianissimo a Christianissimis regibus bene de nobis meritis orto, ne unus quidem repertus sit, qui illi religionem sartam tectam conseruauerit: maxime cum his oculis uiderimus cathedras cathedris aduersari, et mensas profanas aduersus altaria erigi, fidelesque Dei seruos  Episcopos etiam ipsos ab hereticis et perfidis hominibus iudicari, ac modis omnibus opprimi; cumulumne dicere auderem? atheismi praxim et omnem Dei obliuionem communem esse, et sanguinem Christi beneficio redemptum ubique fusum defluere: et tamen ne ulla quidem nostrorum uox adhuc oblatrauit. Sed, quia anteacto tempore ita ignaui fuimus, nunc, cum sub tuo fauore atque exemplo respirare licet, ut similiter Episcopis fratribus animum demus, uiresque resumamus, mortem potius oppetituri, quam Ecclesia speciosa amica et sponsa Domini nostri Iesu Christi amplius ita laceretur et uioletur. Ad quam rem satis eos animabit huius grauissimi confessoris et euangelici preconis tuba. Altera me impulit ratio, quod multum mea in hoc  libro intersit. Nam etsi totum uolumen mihi opus uideatur tractu uno Imperatori Constantio continuatum, ipsum tamen in libellos partitus est auctor; quorum unus asserit cum hereticis uenire nobis licitum non esse, aut aliquid commune cum ipsis habere. Cum essemus Pessiaci, non tam libere sum locutus, sed illud solum dixi, cum hereticis disputationis publice colloquium et collationem instituere nefas esse, quasi in theatrum et lusum uocaremus uerbum Domini; unde nichil aliud quam offendiculum multis nasci oririque posset, et tandem,  quod iam tum ualde reformidabam, comedia in tragediam uerteretur. Itaque solus in mea sententia permansi, et ab illa disputatione, que mihi scelesta uidebatur, me subduxi, atque multum contristabar ibi res sacras profanarum more tractari. Quare a quibusdam pro seditioso et heretico prope sum habitus. Sed, quam tristis, atque adeo quam horrendus rerum exitus fuerit, omnibus postea innotuit, quod non solum nostris piis hominibus triste occurrit, uerum etiam posteris magno dolori poterit esse. Superest ut enarrem, utrum operis istius auctor, ut et plerisque doctissimis, et ipsi quoque peritissimo diuine sapientie Salomoni euenisse dicitur, sub uite terminum in erroneam opinionem sit prolapsus, cum nonnulli Luciferianos  illius discipulos in hereticorum numerum ascribant. Meum non est de tantis uiris sententiam ferre; sed ingenue dicam, eam tum fuisse Ecclesie integritatem, ut nullam prorsus contentionem perciperet, quin e uestigio notaret: non quod insignes uiros imaginationis uel opinionis cuiusdam occasione damnaret hereseos, nisi eorum assertio etiam de re graui penitus maiorum dogmatibus aduersaretur, concordie tamen ac pacis Ecclesie adeo fuit studiosa, ut ne minimam quidem ansam seditionibus ac dissidiis preberi pateretur. Quapropter nichil huic magno confessori magis uitio uertitur, quam nimia durities atque seueritas aduersus matris nostre Ecclesie solitam indulgentiam et conniuentiam, quod ab his recederet, qui Episcopos et clericos in  heresim lapsos, et relictam a se fidem catholicam repetentes, ad honorem et pristinum in Ecclesia munus recipiebant. Narrant ecclesiastice historie quomodo hec acciderint, causamque dissensionis inter illum et Eusebium uercellensem: ac quoniam, ubi hereses ac schismata plurimum regnant, nullus discipline locus relinquitur, et mores magis inquinantur, ipse ac eius assecle hoc ueluti colore, ut uitia et uitiosos fugerent, sese a fidelium societate segregabant. Ex elegantioribus sancti Hieronymi libris unus adhuc nobis superest, qui aduersus eos inscribitur. Quam tandem excusationem nostri temporis heretici afferent, qui se eadem uestigia insequi iactitant? Sanctus etiam Augustinus in hunc ipsum Luciferum acrius inuehitur, tamquam nimis  morosum et difficilem, quod de Christo, qui Ecclesie caput est, bene illi conueniat cum Catholicis, de corpore uero, quod Ecclesia dicitur, non item; nec tamen [a 1Kb] eius sententiam de animarum generatione omnino damnat. Recentiores, quibus minus fidei et auctoritatis adhibetur, quique de eo tam certa expromere minime potuissent, pro libitu quicquid uoluere commenti sunt, ita ut loco unius duos recenseant, unum Smyrne Episcopum et alterum Sardinie, illum quidem hereticum, hunc uero uirum probum et religiosum. Quidquid porro  id sit, non solum a suis contemporaneis proximeque etatis hominibus clarus habitus est ac sanctus, commune tunc epitheton omnibus Ecclesie militantis hoc toto orbe fidelibus, uerum etiam, postquam e uiuis excessit, beatus est appellatus. Magnus Athanasius, Ambrosius, et Hilarius illum summo in honore habent, ac de ipso splendide loquuntur. Communis mihi atque illius etatis uidetur ipsius sermo, adeo rudis est et incomptus, quem ipsemet etiam rusticum uocat: at qui diligenter perpenderit, eum grauem et sententiis refertum, uirique ingenio ualentis inueniet. Ostendit enim uersio locorum sacri uoluminis, quod illa certe uulgaris erat, neque, ut postea fuit, recognita et emendata. Qui fit ut locutiones uarietatesque notabiles non desinant  occurrere, quas lectori minus, quam sumus, occupato colligendas relinquimus. Totum denique hoc opus exiguum admodum foret, si ab eo Scriptura diuina, quam promptiorem habere non potuisset, scinderetur et auferretur. Idcirco purus et sincerus hic textus absque ullo periculo recipiendus est. Quod si auctor hereseos labe notatus fuisset, maiori probro nobis daretur, si homo reprehensus tam eximium opus edidisset, nos uero in demandatis nobis prouinciis mutos, attonitos, et excordes degere, hac presertim etate, quando maxime opus est, ut pari simus animi fortitudine, qua tunc erant illi Antistites, cum nostrum de religione dissidium post illud Arii sit maius, quam umquam inter Christianos fuerit exortum. Si quis nunc mortalium tam  sancte uite ac sacrati ordinis exstaret, qui talibus uerbis principem suum improbum et perditum proscinderet, quemadmodum hic dignus faciebat confessor etiam in exsilium missus et relegatus, quid queso de illo diceretur? Eum uocat serpentem, belluam et immanissimam feram, latronem, sacrilegum, carnificem, homicidam, idololatram, templum demonum, et religionis euersorem, hereticum, apostatam, Antichristi precursorem, atque adeo ipsum Antichristum. Pacis insuper edictum eius, quod pretextu sedandorum tumultuum promulgauerat, sacrilegum et pestiferum appellat. Heretici susurrones, qui mundanis principibus adulantur, ipsis  persuadere nitentes, quod Episcopi Episcoporum sunt, sicuti huic Imperatori Constantio euenisse  hoc libro habetur, tales hodie illico capitis supplicio afficiendos esse clamitarent, et principes, qui hec paterentur aut dissimularent, stultitie aut simplicitatis arguerent, siue is esset Constantius noster, siue Theodosius ille magnus a sancto Ambrosio Ecclesia pulsus: ferunt enim grauiter et moleste, quod reges reddere nequeant tam infestos probis, quam fuit Herodes Ioanni Baptiste. Quamuis ante hunc Constantium, excepto ipsius patre, nullus Imperator Christiani nomen assumpserat, unde periculum erat, ne ferocior magisque titillationi obnoxius redderetur. Atque illos maximos Imperatores totius orbis dominos fuisse constat, quibus nostri reges quantumuis potentes neque uiribus neque auctoritate pares uideri possunt. Sed quanto  magis summi reges potentia excellunt, eo maiori fere semper clementia et humanitate celitus donantur, quia sic Deo Opt. Max. suos suorumque negotia curare et conseruare uisum est. Sed ut finem faciam, que hic apparet historia, tempora nostra depingit, qualia ab aliquot iam annis ceperunt, non certe sine maximo totius Gallie improperio, que nullam umquam antea heresim sustinuerat aut fouerat, quousque nunc sub regis nostri pueritia et innocentia emersit: cui Christianissimo piissimoque tantum opis et gratie Christus Dominus noster impartiri dignetur, ut fana et lucos, omnemque idololatriam demoliatur ac diruat, et omnem heresim reprimat et exstinguat. Qua in re, Beatiss. Pater, sanctissime tue admonitiones, ut  debes, multo adiumento esse poterunt, cum bona illa uiuendi norma, quam Ecclesiasticorum nostrorum abusibus adhibere curas. Quantum autem ad me spectat, qui nichil aliud quam terre uermiculus sum, et non possum non perturbatum Ecclesie ordinem atque istam confusionem lamentari, non quod ideo uelim ab ipsa recedere, aut alicui alteri tale quippiam suadere, satis mihi est in uinea Domini pro uirium mearum tenuitate operari, tibique deuotionem meam ac erga sanctissimam sedem testatam relinquere, Deumque Opt. Max. pro Regis mei felicitate, pro patrie mee tranquillitate, paceque uniuersi orbis Christiani deprecari, in qua saluum  et incolumem Christus diu te nobis conseruet. Meldis III Non. Ianuar. MDLXuIII.





SANCTI PATRIS NOSTRI LUCIFERI EPISCOPI CALARITANI PANCRATII PRESBYTERI ET HILARII, LEGATORUM SEDIS APOSTOLICAE EPISTOLA [a 2Kb] AD EUSEBIUM EPISCOPUM uERCELLENSEM. 

Domino honorificentissimo Eusebio Episcopo [b 1Kb] Lucifer Episcopus, Pancratius Presbyter, et Hilarius.


Calcato capite diaboli, et suggestionibus prauis, domine sancte, gratiam tibi a Domino nostro concessam, rogamus, noli negligere, sed ut quantocius inuadente [c 1Kb] effugetur Arianorum dogma, iam accelerare dignare. Scit enim Dominus et Christus eius, quia sicut in [d 1Kb] aduentu beatissimorum Apostolorum glorificatur Dei nomen in ruina Simonis, ita [e 1Kb] ualente expulso in aduentu tuo, dissoluta blasphemantium  Arianorum machina destruatur. Nos, domine sanctissime, a prima die, qua [f 1Kb] uercellas uenimus, religionem tuam usque in hodiernum cupimus, et Dominum rogamus, ut in [g 1Kb] hac Ecclesia [h 1Kb] restaurationem perpetuam laudent sancti omnes, tuamque [i 1Kb] spiritualem uirtutem debita laude prosequantur. Quod credimus peruenturum, quia passionem saluatoris superari non posse confidimus. Christus dominus te gloriosum conseruet, sanctissime ac beatissime.





LIBERII [a 1Kb] PAPAE AD LUCIFERUM [b 1Kb] IN EXSILIO CONSTITUTUM EPISTOLA. 

Liberius [c 3Kb] Episcopus dilectissimo fratri Lucifero.


Quamuis sub imagine pacis, humani generis inimicus  uehementius in membra Ecclesie uideatur esse grassatus, uos tamen, acceptissimi in Domino sacerdotes  [a 1Kb] , egregia et singularis fides et hic probabiles Deo ostendet, et iam ad futuram gloriam martyres designauit. Quo itaque preconio laudis, qua uocis exsultatione merita uirtutis uestre proferam, positus inter merorem absentie uestre et gaudium glorie, prorsus inuenire non possum: nisi quod scio hinc me probabiliora uobis solatia exhibere, si credatis me in exsilium simul uobiscum esse detrusum. Denique me adhuc in ipsa exspectatione pendentem quod a consortio uestro durior necessitas interim distrahit, satis contristor. Optaueram enim, fratres deuotissimi, prior pro omnibus uobis impendi: ut exemplum glorie per me magis uestra dilectio consequeretur. Sed fuerit hec palma meritorum uestrorum, ut priores de perseuerantia fidei ad confessionis  illustrem gloriam ueneritis. Queso igitur dilectionem uestram, ut me presentem uobiscum esse credatis; atque eo me affectu absentem non esse sentiatis, et intelligatis dolere me satis, quod sum interim a uestro consortio disparatus. Quantam denique gloriam fueritis consecuti, hinc magis scire potestis, [b 1Kb] quod si qui in persecutione coronati sunt,  solius persecutoris cruentos gladios sentire potuerunt: contra uos, deuoti per omnia Dei milites, etiam [c 1Kb] falsos fratres inimicos experti, de perfidia uictoriam pertulistis: quorum quanto uiolentia in seculo crescere potuit, tanto sanctis sacerdotibus premia laudis inueniuntur conferre.

Estote itaque de promissione celesti securi: et quia proximiores estis Deo effecti, uestris orationibus me uestrum consacerdotem famulum Dei ad Dominum subleuate, ut superuenientes impetus, qui de die in diem cum annuntiantur, grauiora uulnera infligunt, tolerabiliter ferre possimus: ut inuiolata fide, saluo statu Ecclesie catholice, parem uobis dignetur me Dominus efficere. Et quia cupio que gesta sunt in ipsa [d 1Kb] congressione fidelius scire, obsecro  sanctitatem uestram, uniuersa fideliter litteris intimare dignemini: ut additamentum maius uel ipse animus, qui diuersis rumoribus cruciatur, uel uires corporis ipsius, que iam extenuate sunt, de cohortatione uestra possint sentire. Et alia manu, [e 1Kb] Deus uos incolumes custodiat, domini fratres.





S. P. N. LUCIFERI EPISCOPI CALARITANI DE NON CONuENIENDO CUM HAERETICIS, AD CONSTANTIUM IMPERATOREM LIBER UNUS. 

 Cum omnibus perniciosis tuis conatibus aduertisses itum obuiam, cumque omnia machinamenta  contra Dei Ecclesiam tua, reperisses cuncto Dei populo reuelata, dixisti nos fuisse atque esse inimicos  pacis, hostes unitatis, aduersarios etiam fraterne caritatis. Si inter Dei cultores et eius religionis inimicos nichil esse debet inter, cur Moyses tempore quo uidit populum illum carnalem Iudaicum, cuius tu sapientiam tenes, idololatrie incurrisse reatum, posteaquam gladio certos percuti fecit, etiam stationem suam segregatam esse uoluit? que ita esse, accipe scriptum. Et dixit Dominus ad Moysen: Dic filiis Isrel, uos populus dure ceruicis, uidete ne aliam plagam inducens super uos, deleam uos. Nunc ergo deponite stolas glorie uestre et ornamentum, et ostendam que facturus sum uobis. Et abstulerunt filii Isrel ornatum suum, et stolas a monte Choreb, et sumens tabernaculum Moyses, fixit illud extra castra, longe a castris, et appellatum est tabernaculum testimonii, et  fiebat ut omnis, quicumque querebat Dominum, ibat ad tabernaculum testimonii foras extra castra. Cum autem egrediebatur foras de tabernaculo Moyses, stabat omnis populus [a 11Kb] speculantes unusquisque ad ostium tabernaculi sui. Considerabant euntem Moysen usque dum introiret tabernaculum: mox autem cum introiisset in tabernaculum Moyses, descendebat columna nubis, et stabat in ianua tabernaculi, et loquebatur Moysi, et uidebat omnis populus columnam nubis stantem in ianua tabernaculi, et stans totus populus [b 12Kb] adorauerunt unusquisque ad ostium tabernaculi, et locutus est Dominus ad Moysen palam in palam, quemadmodum quis loquitur ad amicum suum. Minister autem Hiesus filius Naue iunior non exibat de tabernaculo . Per quod factum, ostensum est uos in Deum peccantes  uitandos, secedendumque esse a uobis. Sed inquit: Ecce Moyses, licet alio in loco habuerit tabernaculum, tamen non deseruit populum, sed hortatus est eos corrigere uias errorum suorum Deo propitio; nec hi, qui tuo sacrilegio misceri recusauerunt, desunt ab his officiis: dici etenim tibi cognoscis, nisi uias correxeris tuas, quod sis in eternum periturus. Id quod ergo intendere ceperamus, quo penitus possumus perducere ad probationem? quotiens murmurauit populus contra Deum, et insurrexerunt in Moysen, legisti Deum dixisse ad Moysen et Aaron: [c 1Kb] Secedite e medio populi huius indisciplinati et contumacis, et disperdam eos ego . Quid igitur nos uult facere, nisi ut uos indisciplinatos et contumaces fugiamus, ne simul uobiscum, sicut illi  qui cum Chore, Dathan et Abiron fuerant coadunati, pereamus? Aut negabis te indisciplinatum atque contumacem? respice actus tuos circa Domini exhibitos ecclesiam, et inuenies quam sis indisciplinatus atque contumax. In Deuteronomio dicit Moyses [d 1Kb] :  Non ponetis ad eos testamentum, neque [e 9Kb] misereamini eorum, neque tradetis eis filias uestras nuptum, neque dabis filio tuo filiam illius: seducet enim filium tuum a me, et seruiet diis alienis, et irascetur ira Dominus in uos, et exterminabit te cito . Cum hec mandet fieri, quomodo possumus uobiscum conuenire, uobiscum pacem habere, cum negatoribus unici Dei Filii? quomodo potueramus istam tuam implere uoluntatem? cum Deum uideas dixisse per Moyen de Moabitis, Ammonitis, Non salutabitis eos pacifice omnibus diebus uite tue usque in eternum . Quomodo simul esse Ariani et Christiani potueramus? cum audias Moysen dicere: Non erit [f 1Kb] adultera ex filiabus Isrel ; et omni commoneat loco ut omnis adulter interficiatur, productus ad  portam, lapidibus: Et tolletis, inquit, iniquum a uobismetipsis . Si carnale adulterium dicit ita exsecrari Deum ut iusserit omnes puniri adulteros, quanto magis adulterium uestrum spiritale [g 1Kb] exsecretur Dominus necesse est, unde et fueratis atque estis fugiendi: cum apostaticis non potueramus conuenire Christiani, quando dixisse inueniamus Spiritum sanctum per Moysen: Aperiet tibi Deus thesaurum celestem optimum, [h 7Kb] dare tibi pluuiam terre tue, in tempore benedicet opus manuum tuarum omne, fenerabis gentes multas, tu autem non feneraberis, et preliabis gentes multas, te autem non expugnabunt, constituet te Dominus Deus tuus in caput, et non in cauda, et eris supra et non subtus, si audieris mandatis Domini Dei tui, quodcumque ego mandabo  tibi hodie custodire et facere, [i 1Kb] et non discedere ab omni sermone quem ego mando tibi hodie, dextra aut sinistra . Quomodo cum pseudepiscopis secte tue Arianis nobis poterat conuenire, quando uideas non nos benedictos esse potuisse, nisi quia non abierimus post idololatriam tuam? nisi quia exsecrati fuerimus heresim uestram Arianorum, sicuti et omnium exsecramur hereticorum? nisi quia tales uos iudicauerimus, atque habeamus, quales et ethnicos, cultores uidelicet omnium demonum? nisi quia sic te fuerimus abominantes, quomodo et Iudeos, qui inueniuntur esse sine Deo, ex quo unicum negauerint Filium Dei? Apud Hiesum Naue: At ubi audiuit, inquit, populus uocem tubarum, iubilauit uniuersus populus iubilo magno, et ceciderunt uniuersi  muri ciuitatis in circuitu, et ascendit uniuersus populus in ciuitatem unusquisque coram aduersariis suis, et inuaserunt ciuitatem et anathematizauerunt eam, et quecumque erant in ciuitate, a uiro usque ad mulierem, a iuuene usque ad senem, et usque ad uitulum et usque ad  subiunctorium occiderunt in ore gladii, et duobus iuuenibus qui explorauerant, dixit Hiesus: Introite in domum mulieris et producite eam, et quecumque sunt eius: et introierunt duo iuuenes qui explorauerant ciuitatem in domum mulieris, et eduxerunt Rahab meretricem, et patrem eius, et matrem, et fratres eius, et quecumque erant illius, et omnem cognationem eius, et deduxerunt eam foras extra castra Isrel, et ciuitas incensa est igni cum omnibus que erant in ea  Et infra: Raab meretricem et [a 16Kb] omnem domum patris eius uiuificauit Hiesus, et commorata est in Isrel usque in hodiernum diem . Quando igitur uideas omnes in ciuitate Hiericho inhabitantes ore punitos gladii, omnem incensam ciuitatem, quomodo putasti nos potuisse tecum conuenire cum heretico,  quando quidem plus te atque tuos dignos esse [b 1Kb] anathema, quam illi fuerant, aduerteremus? Quomodo potueramus cum pseudepiscopis secte tue conuenire Arianis, quando uideas nullum ad uitam reseruatum in ciuitate, in qua idololatre morabantur, nisi tantum Raab, propterea quod crederet esse Dominum nostrum totum potentem; idololatriam uero in qua confidedat populus in Hiericho constitutus, quod fuisset errore inuenta humano? Quomodo potueramus uobiscum conuenire, quando in [c 1Kb] Regnorum tertio scriptum sit libro, nec domos uestras esse calcandas, nec cibos uobiscum sumendos, neque aquam accipiendam a uobis? Hec ita esse aperit sacra Scriptura: Et factum est, dicit de illo coapostata tuo, [d 1Kb] uerbum hominis Dei :  et infra: Et extendit manum suam ad aram dicens: Apprehendite eum, et arida facta est manus regis, quam extendit in eum, et non potuit reducere eam ad se, et [e 1Kb] sacrarium ruptum est, et effusa est pinguedo eius a sacrario secundum quod dixit homo Dei in uerbo Domini. Et respondit rex et dixit homini Dei: Roga [f 17Kb] a facie Domini Dei tui, ut reuertatur manus mea ad me. Et rogauit homo Dei faciem Domini, et reuersa est manus regis ad eum, et facta est quemadmodum primum, et locutus est rex ad hominem Dei et dixit: Intra mecum in domum et prande, et dabo tibi munera. Et dixit homo Dei ad regem: Nec si mihi dimidiam dares [g 1Kb] domum tuam, non intrabo tecum, nec manducabo panem, nec bibam aquam in hoc loco, quoniam sic precepit mihi Dominus in uerbo dicens: Non manducabis  panem et non bibes aquam, et non reuerteris in uia qua ibis in ea . Quomodo uobiscum potueramus conuenire ad Deum adorandum? cum iste homo Dei qui a Deo obiurgandum Hieroboam regem fuerat missus, quoniam per illum qui dictus est Propheta, circumscriptus fuerit, tam grauis circa illum uindicta processerit. Et abiit, inquit post hec Scriptura de illo homine Dei, per aliam uiam, et non est reuersus per uiam qua uenerat in Bethel, et  Propheta alius habitabat in Bethel, et uenerunt filii eius, et nuntiauerunt ei omnia opera que fecerat homo Dei die illo in Bethel, et uerba que locutus est regi, et auerterunt faciem patris sui, et locutus est ad eos pater eorum dicens: Qua uia abiit? Et demonstrauerunt filii eius uiam per quam ierat homo Dei qui uenerat ex Iuda, et dixit filiis suis: Sternite mihi asinam; et strauerunt ei, et ascendit super illam, et abiit post hominem Dei, et inuenit eum sedentem sub arbore ilicis, et dixit ei: Si tu es homo Dei qui uenisti ex Iuda? et dixit: Ego sum. Et dixit ei: ueni mecum, et manduca panem; et dixit: Non possum reuerti tecum, neque manducare panem, neque bibere aquam in hoc loco, quoniam sic precepit mihi in uerbo Dominus dicens: Non manducabis panem ibi, et non bibes aquam ibi,  et non reuerteris inde per uiam quam ieris. Et dixit ad eum: Et ego Prophetes sum sicut et tu, et Angelus locutus est ad me in uerbo Domini dicens: Reduc eum ad te in domum tuam, et manducet panem, et bibat aquam. Et mentitus est illi, et reduxit eum, et manducauit panem in domo eius, et bibit aquam, et factum est sedentibus illis ad mensam uerbum Domini ad pseudoprophetam qui reduxit eum, et dixit ad hominem Dei, qui uenerat ex Iuda, dicens: Hec dicit Dominus propter quod exacerbasti uerbum Domini, et non custodisti preceptum quod precepit tibi Dominus Deus tuus, et redisti et manducasti panem, et bibisti aquam in hoc loco, de quo locutus est ad te dicens: Non manducabis panem neque bibes aquam; ideo non intrabit corpus tuum in monumentum patrum tuorum. Et factum est  postquam manducauit panem et bibit aquam, et strauerunt ei asinam, et reuersus est, et abiit, et inuenit eum leo in uia, et occidit eum, et erat corpus eius proiectum in uia, et asina stabat ad eum, et leo stabat ad corpus ipsius, et uenerunt uiri ciuitatis illius, et locuti sunt in ciuitate ubi prophetes senior habitabat in illa, et cum audissent qui reduxerant eum de uia, dixit: Hic est homo Dei qui exacerbauit uerbum Domini; et abiit, et inuenit corpus eius proiectum in uia: et asina, et leo stabat super corpus eius, et leo non edit corpus illius, neque insiliuit in asinam . Si illi hoc representatum est, [h 1Kb] cur manducasset panem et potum sumpsisset aque in loco profano apud homines alienigenas, quid nobis representatum fuisset, si tecum, quem scimus hereticum, quem nouimus esse  negatorem unici Filii Dei, ut desiderabas, copulassemus amicitias? si uobiscum Arianis precem fudissemus? si denique passos nos fuissemus, omnia, que celebramus Domini sacerdotes, cum pseudepiscopis Arianis tuis celebrare? Interea sic te fuisse ad nos circumscribendos immissum, ut ad illum Dei hominem fuerit ille pseudoprophetes, debes repetens actus tuos cognoscere amarissimos; ut enim ille cum fuisset pseudopropheta, prophetam se esse  dicebat ad circumueniendum innocentem, ita et tu cum non sis Christianus, sed sis Arianus, finxisti te Christianum ad nos irretiendos. Deinde cum pacem semper habuerit Domini ecclesia, et uos atque omnium sectarum hereticos foras abiecerit, dixisti: [a 1Kb] Pacem uolo firmari in meo imperio, cupiens uiolare in nobis pacem dominicam, scindere desiderans Dei populum, procurans heresi tue ad quam nos omnes facere sis optans transitum: sic mentitus es Dei te fuisse hominem, quando hanc pacem facere te salutis nostre causa dixisti; quomodo et ille pseudoprohetes, qui dicebat: Redi mecum quia et ego prophetes sum Domini, et dixit mihi Angelus . Sic, inquam, mentitus es, quando dixisti, quo potuisses Deo placere, hoc te aggressum facere;  siquidem tu singulos catholicos Episcopos communioni iungere fueris laborans [b 1Kb] Arianorum. Quomodo tecum ac cum tuis coarianis potuit conuenire Christianis, quando ad Iosaphat regem [c 1Kb] Dominum hec dixisse cernas, cur Achab idololatram in amicitias acceperit, cur ad bellum cum Domini processerit inimico? posteaquam etenim ille Achab, consacrilegus tuus, secundum uerbum Dei fuisset in bello letali percussus plaga, et Iosaphat, quia ex toto corde ad Deum proclamauerat, fuisset domui sue representatus, loquitur Scriptura sancta exiisse ante faciem eius Ieu filium Anani, qui fuerit uidens, atque dixisse talia: Si peccatorem illum adiuuas, et eorum, qui oderunt Dominum, amicus es, in hoc super te ire a facie Domini, sed sermones boni inuenti  sunt tecum, quoniam abstulisti lucos de terra, et parasti cor tuum ad requirendum Dominum . Si illi hec dicuntur, que nobis dicerentur, si tecum [d 1Kb] heretico Dei aduersario amici esse maluissemus? aut numquid dicere audebis: Ego non sum Dei inimicus, ita ut fuit Achab rex Isrel? Quomodo non es inimicus, qui eadem agas que egit Achab? cum sic sis impugnans religionem Dei, sicut ille impugnauerit; sic persequaris domum eius, sicut ille persecutus sit. Quomodo tecum ac cum tuis potuit nobis conuenire, cum isti Deo deuoto regi, cur Ochozie regi Isrel iunctus fuisset in amicitiis, fuerit per Prophetam increpatum a Deo? Et iunxit, inquit, amicitiam Iosaphat rex Iuda cum Ochozia rege Isrel, ipse inique cepit facere, et communicauit secum  ut faceret naues, quibus iret in Tharsis, et fecit naues, in Asion Gabar [e 1Kb] , et prophetauit Eliezer filius Ozie ex Marea super Iosaphat dicens: In eo quod communicasti Ochozie, confregit Dominus operam tuam, et contrite sunt naues tue, et non poterunt [f 10Kb] ire Tharsis . Si illi illa dicuntur a Domino quod ad fabricam nauium socium habuisset uie perditionis regem, quid nobis dici posset, si te destructorem domus  eius, te catholice fidei persecutorem amicum Dei sacerdotes haberemus? Si illius operam confregit, cur iniquo fuisset iunctus, uero nos iam ipsi fulmine fuissemus, credo, dissipati, cur tibi blasphemo nosmet iunxissemus. Quomodo potueramus nos, cum simus serui Dei, uos uero serui diaboli, in unum conuenire, quando sic inter nos et uos separatum esse uoluerit Deus, quomodo inter lumen et tenebras, inter uitam et mortem, inter dulce et amarum, quomodo inter sanctos angelos Dei qui sunt semper clementiam eius magnificantes, et inter illos apostatas quos in eternum tecum uisurus eris torqueri, nisi temet eripueris ab eis? Quomodo, inquam, nos uobiscum esse potueramus Dei serui cum seruis Antichristi? quando Amasie regi fuerat dictum a Deo  in secundo Subrelictorum [g 1Kb] libro: Non ibit tecum exercitus Isrel, quia non Deus cum Isrel, omnes filii Ephrem, quia si te existimaueris preualere in istis, in fugam conuertet te Dominus ante inimicos, quia est uirtus a Domino . Quomodo resisteremus contra diabolum, si in tanto scelere uestro curreremus uobiscum, cum hostibus Dei, cum hominibus inuentis sine notitia Dei, cum Deum non habentibus, in quos cateruam sciamus esse demonum? Neque enim potestis uos esse negatores unici filii Dei sine demoniis, cum blasphemare uos non faciant, nisi illi qui uestra cecauerint corda, ne uidelicet possit a nobis [h 1Kb] ueritas comprehendi. Numquid nam potueramus in uestra demorari parte, consentire uestris flagitiosissimis meditationibus, cum per  Dauid gloriosum dicat Spiritus sanctus, non esse beatos, nisi eos, qui se abstraxerint a uobis unici filii Dei negatoribus, eos, qui serpentinis cogitationibus uestris non se miscuerint, beatos tantum mansuros? Beatus qui non abiit in consilio impiorum, et in uia peccatorum non stetit, et in cathedra pestilentie non sedit . Quomodo esset uobis et nobis unius loci conuenticulum? cum audias item Dauid dicere in Psalmo sexto: Discedite a me, qui operamini iniquitatem . Si non operamini Ariani iniquitatem, iudica tu princeps in sacrilegio Arianorum, qui, cum dicamus nos Christianos, horribili animositate persequeris. Recte igitur scias nos fecisse, recedendo a uobis Deo odibilibus. Quomodo etenim nos in cetu uestro omnibus facinoribus infecto  manere, et non uos pestes ac lues fugere decuerat? cum dicat ex persona populi nostri in uicesimo quinto Psalmo: Quoniam misericordia tua ante oculos meos est, et complacui in ueritate tua. Non sedi in concilio uanitatis, et cum iniqua gerentibus non introibo, odiui ecclesiam malignantium et cum impiis non sedebo . Si non est [i 1Kb] consilium uestrum uanitatis, conuince me. Non est uanum concilium  in quo omne consilium non est, nisi ut Dei negetur Filius, ut Deus pater non esse uerus pater defendatur, ut Spiritus sanctus paracletus non esse uerus Dei spiritus asseueretur, ut apostolica et euangelica traditio destruatur, traditio Arii firmetur? in quo concilio nichil aliud firmatur, nisi quod omnibus hereticis et ethnicis atque Iudeis possit letitiam conquirere magnam? Gaudent cuncti Dei religionis exsecratores, quod enim te uideant imperatorem uoti sui rem exsequentem, quod enim te exstitisse unici Filii Dei negatorem, et eius seruorum aduertant persecutorem; hoc est [a 1Kb] concilium, quod magnopere omnibus uiribus imperii tui solitus es adunare, ad hoc utique ut omnis auctoritas Scripturarum sacrarum tui imperii auctoritate soluatur,  ut omnis sepeliri possit ueritas, ut mendacia detestande commentationis uestre possit uideri uera. Hec sunt meditationis uestre in illo egregio concilio per tuam adunato potentiam. Propterea odis nos, quia concilium uestrum malignantium exsecremur, propterea [b 1Kb] in exsilio sumus, propterea in carcere necamur, propterea nobis solis prohibetur conspectus; idcirco reclusi in tenebras custodimur ingenti custodia. Huius rei causa nullus ad nos uisendos admittitur hominum, quia uidelicet noluerimus uobiscum impiis sacrilegis ullam scelerum uestrorum habere societatem, de quibus ex nostra persona directa est obsecratio ad Deum, ne scilicet uobiscum degentes simul periremus, sed fuissemus segregati de uestro nefario concilio, de uestra iniqua conspiratione. Ait  enim in uicesimo septimo Psalmo: Exaudi, Domine, uocem deprecationis mee cum oro ad te, cum extollo manus meas ad templum sanctum tuum, ne simul trahas cum peccatoribus animam [c 11Kb] meam, et cum operantibus iniquitatem ne perdas me. Cum his, qui loquuntur pacem cum proximo suo, mala autem sunt in cordibus eorum. Da illis secundum opera illorum, et secundum nequitiam studiorum ipsorum, secundum operationem ipsorum manuum tribue illis, redde retributionem eorum ipsis . Propterea odimur a te, Constanti, quoniam noluerimus hec dici de nobis, que dicantur ore Prophete de te ac tuis propter nequam uestram operam, que dicantur de Iudeis, quorum imitator exstiteris. Si non es tu Constantius Imperator, qui [d 1Kb] finxeris pacem te facere, ut fuerunt mala cogitamenta, nisi ut Dei negatus fuisset filius,  nisi ut apostolica atque euangelica fides fuisset  destructa, edificata uero fuisset Ariana heresis uestra, nisi ut omnes tibi non acquiescentes fuissent deportati, proscripti, uarie excarnificati, ad ultimum interfecti? et idcirco Spiritus sanctus te ac tuos designans pariter ac percutiens dicit ex persona populi nostri: Cum operantibus iniquitatem ne perdas me, cum his qui loquuntur pacem cum proximo suo, mala autem sunt in corde eorum . Nobis dicebas: Pacem uolo fieri; et in corde tuo manens aduersarius religionis nostre cogitabat per te facere nos idololatras: unde et uere recepturus eris secundum operam tuam, secundum nequitiam studiorum uestrorum, nisi tibi feceris esse prospectum. uitauimus ac sumus uitantes consilium uestrum, quod contra Deum factum est ac fit; quorum tunc iam uidens  meditationes Spiritus sanctus dixerit ore Dauid in trigesimo secundo Psalmo: Dominus dissipauit consilia gentium, reprobat autem cogitationes populorum, et reprobat consilia principum . Consilia uero uestra contra suam prolata ecclesiam reprobat Deus: nec enim potest odire populum suum, hereditatem suam, et amare uos filios pestilentie, uos persecutores seruorum suorum. Dixisti: Facite pacem cum Episcopis secte mee Arianis, et estote in unum; et dicit Dei spiritus per Salomonem in Prouerbiis: uias impiorum noli, noli exsequi [e 1Kb] , neque emuleris uiam iniquorum, in quocumque loco exercitum constituerint, ne superuenias illuc: declina autem ab ea, et deuita; non enim dormient, nisi male fecerint: ablatus est enim somnus ab eis, et non dormiunt. Hi enim  cibantur cibis impietatis: uino autem iniquo inebriantur. Nam uie iustorum similiter ut lux fulgebunt, procedunt et illuminant, donec corrigat dies. uie autem impiorum tenebrose, nesciunt quomodo offendunt . Quomodo uobiscum Arianis societatem poteramus habere, cum adulteris spiritualibus? qui scriptum retineamus: Nolite [f 1Kb] intendere fallaci mulieri: mel enim distillat a labiis mulieris meretricis, que ad tempus impinguat fauces tuas, nouissime autem amarius felle inuenies, et acutius magis quam gladius ex utraque parte acutus: insipientes [g 9Kb] autem pedes deducunt utentes ea cum morte ad inferos . Sed quid dicis hec propter carnis adulteria dicta? Si propter carnis adulteria esse astruis hec dicta, quanto magis fugiendi uos estis spiritales adulteri, ne per Arianam heresim uestram meretricem  spiritalem hec super nos que dicuntur ueniant?  Dulce etenim quibusdam uidetur quod tibi regi in amicitias iungantur suscipiendo heresim tuam, sed amarius felle sensuri, cum tecum torqueri in perpetuum ceperint in perpetua gehenna sentire, qui tecum esse delegerunt, tunc dicturi: ue nobis qui Constantium imperatorem Deo preposuerimus. Conuenire nobis et uobis quo modo potuerat? cum infra dicat adhuc Salomon: Eiice de consilio [a 7Kb] pestilentem, et exiet cum illo contentio ; et: Ne imitatus fueris malos uiros, neque desideres esse cum illis; falsa enim meditatur cor eorum, et dolores labia eorum loquuntur . Tum, Noli applicare impium ad pascua iusti, neque seducaris saturitate uentris. Septies enim cadit iustus et resurget, impii autem infirmabuntur in malis . Cum superbis et preuaricatoribus,  cum eis qui uolueritis cum Iuda Scarioth inueniri, quam cum beatissimis prophetis, apostolis, atque martyribus, quomodo esse possumus? cum audiam in centesimo Psalmo: Deambulabam in innocentia cordis mei in [b 1Kb] media domo tua. [c 1Kb] Non proponebam ante oculos meos rem malam facientes, preuaricationes odiui, non adhesit mihi cor prauum, declinantes a me malignos non agnoscebam: detrahentem aduersus proximos suos occulte, eum persequebar, superbo oculo et insatiabili corde, cum hoc simul non edebam . Et in Psalmo centesimo octauo decimo: Iniquos odio habui, et legem tuam dilexi . Cum sitis iniqui, quippe negatores unici filii Dei, cum odiri uos oporteat a nobis, propterea quod uiam ueritatis relinquentes comprehenderitis omnium  errorum, propterea quod relinquentes lumen, ire delegeritis in exteriores tenebras, quomodo tibi capiti nefando, tibi Dei domus destructori, omnium iniquitatem operantium fomiti, potueramus esse carissimi? quomodo familiares amici, ut sunt [d 1Kb] ualens, Ursaceus, Epictetus [e 1Kb] , Saturninus [f 1Kb] , et ceteri? e quo numero tamen etsi uiderint in quam inciderint foueam, certi tamen tecum diligerent interire, dummodo regni tui inanem pulchritudinem [g 1Kb] una perfruantur tecum. Nos quomodo tecum esse potuemus, qui ista, que illi tecum frui elegerunt habearamus exosa? homines qui ad illa consequenda tendant, que sunt in perpetuum mansura: qua de re nobis ac uobis non conuenit, nempe quia noluerimus suscipere heresim tuam, nempe quia Christiani  noluerimus effici Ariani. Quis est autem, nisi qui  sicut uos estis Ariani, impos mentis qui derelinquat domum Dei, et eam dat diaboli monumentum? Idcirco autem apud te odio laboramus quia fuerimus metuentes atque sumus, ne illa fuissent dicta de nobis, que sunt dicta de illis desertoribus, hoc est Iudeis, quos incusat Hieremias, dicens: Audite uerbum Domini, domus Iacob, et omnis domus Isrel. Hec dicit Dominus: Quid inuenerunt in me patres uestri contumacie, quod recesserunt longe a me, et abierunt post superuacua, et frustrati sunt, et non dixerunt: Ubi est Deus, qui liberauit nos de terra Aegypti, qui eduxit nos ducatum prebens in deserto in terra inculta, et ignota, et in terra sine aqua, et sine fructu, in terra in quam nemo commeauit uir, neque commoratus est ibi filius hominis, et induxit uos in Carmelum  ut manducaretis fructum eius et bona eius, et intrastis, et coinquinastis terram, et hereditatem meam posuistis in exterminationem; sacerdotes non dixerunt: Ubi est Dominus, et seniores legis mee nescierunt me, et pastores impie egerunt in me, et prophete prophetauerunt in Baal, et post inutilia abierunt . Noluimus hec audire opprobria; unde et fugiendum diximus [h 1Kb] te ac tuos. Neque enim conuenire poterat Dei domesticis uobiscum alienigenis, cum uideamus dictum a Deo cum perfido tuo illo populo carnali: Auerte pedem tuum ab aspera uia, et faucem tuam a siti . Que autem dixit: Confortabor, quia dilexit exteros et post illos abibat, post uos ergo exteros, post uos allophilos non solum non ire uoluimus, sed et anathema uobis filiis pestilentie ac  tenebrarum diximus, ne si recessissemus ab apostolica atque euangelica fide, derelinqueremusque uiam quam tenuerunt Abraham, Isaac et Iacob beatissimi, Abel, Enoch, Ne, et cuncti prophete, apostoli, atque martyres, hec etiam dicta fuissent a Deo de nobis, que dicta sunt de comblasphemis tuis Iudeis. Quemadmodum confunditur fur, cum comprehensus fuerit, sic confundentur filii Isrel ipsi, et reges eorum, et principes ipsorum, et sacerdotes ipsorum, et prophete . Noluimus esse inter uos, ne etiam illa increpatio uocis diuine nos cum Iudeis, et uobiscum hereticis argueret; Ut quid loquimini ad me? omnes uos impie egistis, et omnes uos deliquistis in me, dicit Dominus . Quomodo uobiscum nobis conuenire poterat? cum legeris scriptum in libro Machabeorum  primo: [i 1Kb] Tunc congregati sunt ad eos conuentus  fortis in uiribus ab Isrel omnis uoluntarius in lege, et omnes qui fugiebant a malis additi sunt ad eos, et facti sunt illis [a 11Kb] firmamentum, et constituerunt [b 1Kb] uirtutem, et percusserunt peccatores in ira sua, et uiros iniquos in indignatione, et ceteri fugerunt ad nationes, ut se liberarent, et circuiuit Matathias et amici eius, et destruxerunt aras, et circumciderunt pueros incircumcisos quotquot inuenerunt in finibus Isrel in fortitudine, et persecuti sunt filios superbie, et prosperauit [c 1Kb] opus in manus eorum, et obtinuerunt legem de manibus gentium et regum, et non dederunt cor [d 1Kb] peccatori . uobiscum ne [e 1Kb] esse potueramus, cum uideatis quid illi fecerint, ex toto corde qui Deum inueniuntur timuisse? Tu dicis membrum iam tunc exsectum de corpore beate  ecclesie, quando Arianus factus es ex Christiano, Estote nobiscum. Et Dominus dicit in Euangelio: Quod si oculus tuus dexter scandalizat te, erue illum, et proiice abs te. Expedit enim tibi ut pereat una pars membrorum tuorum, quam totum corpus tuum mittatur [f 1Kb] in gehennam: et si dextera manus tua scandalizat te, abscinde [g 1Kb] illam et proiice abs te; expedit enim tibi ut pereat una pars membrorum tuorum quam totum corpus tuum eat in gehennam . Secuisse se Arium, atque proiecisse secundum Domini precepta damnat [h 1Kb] ecclesia; et tu dicis: Suscipite compestilentes ac lues [i 1Kb] suos; tu dicis: Sinite uos eodem interire morbo, quo ego perierim. Sic est de corpore ecclesie excisus Sabellius [i 1Kb] , ut est et condetestabilis tuus excisus Arius iste, cuius sermo ut cancer in te  fortissime adeo serpserit, ut totus iam cancer esse cernaris: nec poteris dicere, te non Arii cancerasse [k 1Kb] sermonem, cum fetor cancerationis tue ad omnem peruenerit regni tui locum, et cuncti te uitare statuerimus, ne et ipsi peste tua Ariana canceraremur. Sic, inquam, sectus est, atque proiectus tuus magister Arius, ut est sectus et reiectus Sabellius,  qui fuerit ausus unam esse personam Patrem et Filium et Spiritum sanctum defendere; quia fuerit ausus dicere ipsum sibi et Patrem esse, et Filium, et Spiritum sanctum; excisus est quia dicere non dubitarit, quod etiam ipse Pater in utero uirginis incarnatus sit, et fuerit passus. Sic Marcionem [l 1Kb] excisum proiecit [m 1Kb] , qui noluerit Dei Filium hominem suscepisse confiteri de utero uirginis, et per hoc hominem factum. Sic excisus est atque abiectus Paullus Samosatenus [n 1Kb] Photini magister e corpore ecclesie, quia fuerit dicere dignatus, hominem tantum Dei Filium. Sic et cunctarum sectarum heretici sunt precisi, ut est Arius precisus, utque tu, qui propterea quod dicas de Dei Filio [o 1Kb] , factus est ex nichilo, et non est uerus Filius, erat quando non erat,  exscindi merueris. Exscissi igitur estis cuncti blasphemi, atque reiecti uirtute Dei de ecclesia eius clementie, quia non fueritis in ea manentes fide, in qua manserint patriarche, prophete, apostoli, ac martyres. Homo excisus cum omnibus comblasphemis tuis e corpore sancte ecclesie, iacens in diaboli sentina, audes dicere ad eam: Esto talis ut sum ego, quo possis tali confici morbo, quo sum et ipse consumptus. Sic existimaueras nos [p 1Kb] potuisse uobiscum conuenire, tamquam non retineremus dixisse beatum Paullum: Precipimus autem uobis, fratres, in nomine Domini nostri Iesu Christi, ut subtrahatis uos ab omni fratre inquiete ambulante, et non secundum traditionem quam acceperunt a nobis . Que efficere potuerat ratio,  ut deserentes uiam, que ducit ad celorum regna, comprehenderemus uestram que precipitet ad gehennam? Circumscribere nos te potuisse arbitratus es subtilitate, qua serpens circumscripserit Adam et Euam, eximiis uerbis pulcherrimisque sensibus conscribens edictum [q 2Kb] , in quo omnia uenena tue heresis continentur. Sed unde istud potueras  efficere? cum nos contra tua, atque patris tui uenena armauerit beatus Paullus, dicens: Hoc itaque dico, ut nemo uos decipiat in sublimitate uerborum . Et iterum: uidete ne quis uos decipiat [a 1Kb] per philosophiam et inanem seductionem secundum traditionem hominum, secundum elementa mundi, et non secundum Christum, quia in ipso inhabitat omnis plenitudo diuinitatis corporaliter . Quomodo potueramus illis Arianis tuis sacrilegis sensibus. uerbis sublimibus licet seduci, cum inanem te philosophiam cognouerimus habere? unde etiam dulces tui possent esse sermones, quem uiderimus tenentem traditionem Arii, non beatorum Apostolorum? ad quos dixerit iste, quem negas, quod uerus sit Dei Filius: Euntes baptizate [b 1Kb] credentes in nomine Patris, et Filii, et Spiritus  sancti . Quomodo tibi discipulo Arii acquiesceremus Christiani, deserentes apostolicam traditionem, cum te inueniamus dicere, Patrem non esse uerum patrem, sed appellari patrem? cum dicas, non illum uerum habere Filium, sed factum esse ex nichilo? sanctum paracletum Spiritum, cum dicas totidem constare ex nichilo? e contra [c 1Kb] uideamus Apostolos credidisse in unum Deum Patrem omnipotentem uerum patrem, propterea uerum patrem, quod uere, non putatiue habeat filium, et in unicum filium eius Iesum Christum, hoc est in uerum Dei Filium, et in sanctum paraclitum Spiritum, in uerum Dei Spiritum. Quomodo potuerat quis ita credentium supplantari a diabolo per te Arii blasphemie fundatorem, cum fides apostolica  et Trinitatem confiteatur perfectam, et unicam deitatem fateatur Patris, et Filii, et Spiritus sancti; et Arii, hoc est tua blasphemia non teneat, nisi id quod placuerit caro tuo diabolo? cum tantum intersit inter beate Ecclesie fidem et inter beresim tuam, quantum inter lucem atque tenebras? Recte uos interea dixi ita separatos a nobis, ut tenebre sunt separate a lumine, quia sitis tenebrarum filii: unde  et tenebras de uipereis cordibus euomueritis uestris. Sperasti nos deflectere a uia ueritatis, tamquam non sciremus premonuisse Spiritum sanctum per beatum Paullum dicentem: Nemo uos conuincat uolens [d 1Kb] in humilitate sensus et religione angelorum, que uidetur ambulans sine causa inflatus sensu carnis sue, et non tenens caput [e 32Kb] ex quo omne corpus per connexum et coniunctionem productum crescit in augmentum fidei . Quomodo te ambulantem sine causa, alitum serpentis ore, Arii inflatum sensu carnis tue apostata [f 1Kb] factum sequeremur, cum apostoli preceptum cogeret temet uitari? Dixisti, quod enim pacis causa coniungi desiderans fueris pseudepiscopos secte tue nobis: sed quomodo istud facere potueramus, ut non Deum, sed te eius audiremus inimicum?  non sumus ut uos excordes, ut Dei Deum negemus Filium, sicut negant Iudei cecitatis uestre participes, ac duces uestre incredulitatis: quorum reprobationis exemplum beatus ostendens Paullus dicit ad Hebreos : Et Moyses quidem fidelis in tota domo eius tamquam seruus in testimonio loquens [g 1Kb] , Christus autem tamquam filius in domo eius, que domus nos sumus, si tamen liberalitatem [h 1Kb] et exultationem spei tenuerimus, propter quod [i 1Kb] dicit Spiritus sanctus: Hodie si uocem eius audieritis, nolite predurare corda uestra, sicut in exacerbatione secundum diem tentationis in deserto, ubi tentauerunt patres tui in experimento, et uiderunt opera mea quadraginta annis, ideoque perosa mihi gens est, et dixi, semper errant corde. Isti autem non cognouerunt uias meas, sicut iuraui in  ira mea si intrabunt in requiem meam. uidete, fratres, ne casu sit in aliquo uestrum cor malignum incredulitatis [i 32Kb] discedendo a Deo uiuente, sed consolamini uosmetipsos quotidie donec hodie uocatur [k 9Kb] , ne preduretur aliquis ex uobis in errore peccati. Participes enim Christi facti sumus, si quidem principium substantie usque ad finem firmum tenuerimus. Dum dicitur: Hodie si uocem meam [l 1Kb] audieritis, nolite predurare corda uestra,  sicut in exacerbatione. Quidam enim audito [a 1Kb] hoc non crediderunt, sed non omnes qui exierunt de Aegypto per Moysen. Qui [b 8Kb] autem perosi ei fuerunt quadraginta annis? non hi qui peccauerunt, quorum cadauera iacuerunt in solitudine. Quibus autem iurauit non intraturos in requiem suam, nisi [c 17Kb] contumacibus? et uidemus quia non potuerunt intrare propter incredulitatem. Timeamus itaque ne casu [d 7Kb] derelicto mandato intrare [e 1Kb] quidam uestrum in requiem eius non posse uideantur. Nam et annuntiatum est nobis, quemadmodum et illis, et non profuit illis uerbum auditus, non [f 42Kb] temperatus fidei auditorum. Intrabimus [g 1Kb] enim in requiem eius qui credidimus, ut dixit: Sicut iuraui in ira mea, si intrabunt in requiem meam. Et cum opera ab origine mundi facta sunt, dixit tamen alicubi de die septimo: Sic  et requieuit Deus in die septimo ab omnibus operibus suis. Et [h 18Kb] in hoc iterum, si intrabunt in requiem meam. Ergo quia superest [i 26Kb] reliquorum intrare in illam, et hi quibus prius predicatum est non intrauerunt propter contumaciam. Rursus aliam prefiniit diem hodie, in Dauid dicendo, post tantum temporis sicut antea dictum est: Hodie si uocem eius audieritis, nolite predurare corda uestra, quoniam si iehsu illis [i 7Kb] requiem dedisset, non de [k 9Kb] alia dixisset, postera die ergo restat requies populo Dei. Etenim qui intrauit in requiem eius, et ipse requieuit ab operibus suis, sicut a suis Deus . Quis tam stultus, ut cum hec legerit, hec acceperit a beato Apostolo, deserens fidem apostolicam, suscipere tentet heresim? Quis eum negare audebit, quem uideat eternam requiem tribuere potentem  credentibus se [l 1Kb] , et uelit in illum credere cum quo incipiat in eternum puniri? Quis est talis nisi tu Constantius Imperator, qui dereliquisti Domini castra, et transitum fecisti ad diaboli domum? Non delegimus ardere, sicuti tu delegisti cum amatore tuo diabolo, sed in requiem perpetuam intrare festinamus, quam [m 1Kb] tua astutia potueramus capi, et a uia flecti ueritatis, quando adhuc hortetur Apostolus ad requiem comprehendendam eternam dicens: Festinemus igitur intrare in illam requiem, ne aliqui in [n 21Kb] eodem  exemplo contumacie cadant. uiuidum enim uerbum Dei, et ualidum, et acutum omni [o 23Kb] gladio acutissimo, et penetrans usque ad diuisionem anime et spiritus, artuumque et medullarum, et scrutator animi et cogitationis cordis, et non est ulla creatio que non pareat ante illum: omnia autem nuda et aperta oculis eius, [p 16Kb] ad quem nobis ratio est . Cum hec ita sint, quomodo potuerat quis nostrum transire ad uos in perfidia manentes Iudeorum? que rerum ratio nos uobis possit iungere Christianos Arianis, cum uideremus uos esse illius gentis imitationis [q 1Kb] perfidie? de qua quomodo possent emergere confugientes ad domum Dei? [r 1Kb] in Actibus apostolorum locutus ita sit Petrus beatissimus dicens: Penitentiam agite, et baptizetur unusquisque uestrum in nomine Domini nostri Iesu  Christi in remissionem peccatorum, et accipietis donum Spiritus sancti. uobis enim est hec [s 10Kb] promissio, et filiis uestris, et omnibus qui longe sunt, quoscumque aduocauerit Dominus Deus uester [t 1Kb] : aliis etiam uerbis plurimis contestabatur [u 28Kb] et exhortabatur eos dicens: Eripite uos a generatione ista praua . Nec poteris dicere, non uos esse Arianos generationem prauam, sicuti fuerint ac sint Iudei, quando cernas tunc scribas, phariseos, et principes Iudeorum idcirco esse dictos praua generatio, quod enim et Dei negabant Filium, et omnes in eius credentes diuinam maiestatem persequerentur: non, inquam, poteris dicere te atque cunctos Arianos non esse generationem prauam et peruersam, quando hec sitis gerentes, que et illi: si illi fuerunt unicum negantes Dei Filium, ita  facitis et uos: si illi persecuti sunt seruos eterne clementie eius, persequimini etiam uos. Quid igitur oportuerat nos facere, nisi secundum Petri beati preceptum recederemus a uobis sacrilegis? Unde enim uobiscum poterat conuenire? cum dixerit Dominus in Euangelio: Attendite [u 9Kb] uobis a fermento Phariseorum que est hypocrisis . Quomodo potueramus in uno esse? cum Corinthiis scribens dixerit beatus Apostolus: Omnino auditur inter uos fornicatio, et talis fornicatio qualis nec inter gentes, ita ut uxorem  patris aliquis habeat, et uos inflati estis, et non potius luctum habuistis, ut tolleretur e medio uestrum, qui hoc opus fecit . Si igitur Apostolus huiusmodi opus operantem iusserit tolli e medio, ne uidelicet per illius societatem omnis corrumperetur ecclesia, quanto magis dignum fuerat, uos fugeremus blasphemos? si illum tradidisse satane narrat, quanto magis tunc uos iam traditos esse scire debetis, quando Dei ceperitis negare Filium? Ego quidem sicut absens corpore, presens [a 17Kb] autem spiritu iam iudicaui ut presens eum qui sic operatus est in nomine Domini Iesu, congregatis uobis et spiritu meo, cum uirtute Domini nostri Iesu tradere huiusmodi hominem [b 22Kb] satane in interitum carnis, ut spiritus saluus sit in die Domini nostri Iesu Christi. Bona [c 1Kb] gloriatio uestra,  nescitis quia modicum fermentum totam massam corrumpit. Expurgate uetus fermentum ut sitis noua conspersio, ut estis azymi . Hec cum sit increpatio Apostoli, poterant Christiani Antichristi coniungi seruis? Quomodo enim non fuisset corruptus tante blasphemie uestre uenenis, quandoquidem siue in hypocrisi, siue ex uero quis communicet uobis, sit in ingenti periculo, cum propter heresim uestram secerneremur a uobis? Quomodo iterum adherere potueramus? cum uox sit dicentis Apostoli: Scripsi uobis in epistola non misceri fornicariis, non utique fornicariis huius mundi, aut auaris, aut raptoribus, aut idololatris, alioquin debueratis de hoc mundo exiisse. Nunc autem scripsi uobis non commisceri, si quis frater nominatur [d 17Kb] fornicator [e 2Kb] aut auarus, aut idolorum  cultor, aut maledicus, aut ebriosus, aut rapax, cum eiusmodi nec cibum sumere . Si cibum uobiscum iubemur non sumere, credideras potuisse Catholicos conuenire cum hereticis ad solemnia cuncta celebranda? uobiscum erraticis, uobiscum per diaboli uenenum ad omnem deductis ebrietatem esse potueramus Dei cultores? Quomodo fieri istud potuerat, ut inter mortuos uiui staremus? cum dignum esset magis uos filii aduersarii nostri congregatos in unum uideri, et nos contra Christi milites in unum, quo possetis sine ulla dubitatione ab omnibus Deum diligentibus membra ac corpus meretricis uocitari; quo nomine etiam nos possemus nuncupari, si nosmet traderemus uobis: Nescitis quia corpora uestra membra Christi sunt? Tollens ergo membra Christi faciam  membra meretricis? Absit. Aut nescitis, quia qui se iungit meretrici unum corpus est. Erunt enim, inquit, duo in carne una. Qui autem iungit se Domino, unus spiritus est; fugite fornicationem .  Cuiusmodi uis fugere nos debere fornicationem? Qui enim preter uxorem, aliam petere uoluerit, fornicarius dicitur. Item qui idolis seruierit, fornicatus dicitur: quoniam quidem Deum derelinquens idola adorauerit: similiter qui hereticus est, fornicarius uocatur. Quoduis de his cognosce grauius esse crimen, hereticum fieri, idolis seruire, an committere secundum carnem adulterium? Quia ergo siue gentiles, siue uos heretici idololatres [f 1Kb] dicimini, utraque pars idololatriam sit gerens, necesse est: et tamen quia a [g 1Kb] carnali fornicatione, quantum dici non potest, quod [h 1Kb] uastiora sint illa duo crimina intelliges. Conspice quibus te iugulaueris malis. Clamat adhuc dicens sanctissimus Apostolus: Omne peccatum quod fecerit homo extra corpus est, qui autem fornicatur,  in corpus suum peccat . Et: Non estis uestri. Empti enim estis pretio. Glorificate et [i 18Kb] portate Dominum in corpore uestro . Quomodo poteris portare Deum, Constanti, in corpore tuo, cum apostolicam fidem reiiciendo, hereticamque suscipiendo, non te illius esse dixeris, cuius se dixerunt patres nostri, Abraham, Isaac, et Iacob, sed et cuncti prophete, apostoli, ac martyres? Deinde si qui fornicator in corpus suum est peccans, quanto magis tu qui sis non per carnem tantum illud perficiens serpentis opus, sed et per ipsam animam? Nescitis quia qui se iungit meretrici unum corpus est, qui autem iungit se Domino unus spiritus est . Cum sacrilegis ne et ipsi facti in corpore meretricis, non mereremur esse Domini famuli, sed iam ut uos  serui diaboli, censuimus recedendum fuisse a uobis. ue tibi qui nolueris Domino coniungi, sed uolueris diabolo. Sed et cum dicit: Nolite seduci; corrumpunt enim mores bonos colloquia praua ; quid me iubet facere nisi ut fugiam cetum tuum sacrilegio maculatum, ne dum hereo tibi, et ipse tecum peream? Quomodo in tuo concilio maligno esse potueramus? cum Apostolum beatum Timotheo inueniamus dixisse: Manus cito nemini imposueris, neque communicaueris peccatis alienis. Te ipsum castum serua . Sed quomodo essemus casti, qui uobis herendo, ut uos disrupti fuissemus per illos carissimos uestros, immundos uidelicet spiritus a castitate fidei? quomodo non communicassemus alienis peccatis? Quod si uobiscum manendum censuissemus,  hoc essemus futuri, quod estis uos, hoc est membra meretricis. Quomodo nos Christiani esse potueramus uobiscum hereticis? cui [i 1Kb] item scripsisse Apostolum Timotheo sciremus, ut nosmet abstraheremus  uobis hereticis: Hec doce et exhortare, si quis aliter docet, et non acquiescit sanis sermonibus Domini nostri Iesu Christi, et ei que secundum pietatem est doctrine, inflatus est autem nichil sciens, sed egrotat circa questiones et uerborum rixas, ex quibus nascuntur inuidie, contentiones, blasphemie, suspiciones [a 1Kb] , conflictationes male hominum mente corruptorum, et a ueritate destitutorum . A te itaque non ita credenti, ut credit populus Dei, a te non ita docenti, ut docuerunt Christi unici filii Dei apostoli, a te non acquiescente sanis sermonibus Domini nostri Iesu Christi uoluimus uiuere segregati, a te expugnatore doctrine que secundum pietatem est, a te inflato contra nos per inimicum nostrum, a te nichil ueri  scienti sed egrotanti circa questiones, a te per cuius nefandos conatus nate esse specialiter nostris diebus inueniantur rixe uerborum, mortifere contentiones, maligne conflictationes, per te uidelicet hominem mente corruptum, ueritatis interpolatorem. Recedendum censuimus a te atque a conuiperinis tuis, secundum Apostoli preceptum. Dicit enim infra: Hominum mente corruptorum et a ueritate destitutorum, existimantium questum esse pietatem: discede [b 21Kb] ab huiusmodi . Unde tecum esse potueramus? cum etiam in clausula huius epistole hortetur te fugiendum esse, te qui excideris a fide: O Timothee depositum custodi, deuitans profanas uocum nouitates et oppositiones scientie falsi nominis, quam quidam promittentes circa fidem exciderunt . Oportuerat  nos uitare te profanas uocum nouitates proferentem, siquidem cognosceremus te illam sacrilegam uocem instinctu protulisse diaboli, illam, inquam, uocem, per quam expresseris uenena dogmatis tui dicens: Erat [c 1Kb] quando non erat, et factus est ex nichilo, et non est una potentia patris et filii. Hec non Spiritus sanctus per te protulit, sed immundus ille diabolicus. Quomodo itaque secundum Apostoli mandatum custodire depositum potueramus, si tecum in [d 1Kb] concilio maledicto uestro mansissemus? cum nos proposuerimus usque ad mortis exitum apostolicam tenere fidem, istam scilicet quam apud Niceam retinemus scriptam contra tuam blasphemiam, et contra omnium hereticorum tuorum exsecrabiles conatus. Quomodo in concilio uestro Ariani [e 1Kb] esse  nos potueramus Christiani? qui in libro Machabeorum predecessores conseruos nostros segregatos fuisse [f 1Kb] ab illis qui iuxta edictum contyranni tui Antiochi idolis supplicauerant: Iudas autem Machabeus qui decimus fuerat, et secesserat in desertum, ibique  cum feris uitam in montibus cum suis agebat, feni cibo uescentes morabantur, ne essent participes coinquinationis . Cognoscis hoc in uno testimonio nos recedere oportuisse a uobis, ne et nos participes fuissemus coinquinationis. Quomodo uobis iungeremur? cum item dicat Dominus ad apostolos: Attendite uobis a fermento Phariseorum et Sadduceorum ; et ut fermentum fuisse doctrinam non sanam, quam uidelicet aut tunc illi Pharisei, aut Sadducei, aut nunc uos omnium sectarum proferetis heretici, nobis manifestaret, sequitur scriptura dicens: Tunc cogitabant inter se dicentes, quia panem non habemus [g 1Kb] . quibus cogitantibus dixit iehsu [h 1Kb] : Quid cogitatis inter uos, modice fidei, quia panem non habetis? nondum intelligitis neque meministis quinque  panum, et quinque millium hominum, et quot cophinos sumpseritis, neque septem panum, et septem millia hominum, et quot sportas sumpsistis? Quare non intelligitis, quia non de pane dixi, Attendite de [i 1Kb] fermento Phariseorum et Sadduceorum. Tunc intellexerunt, quia non dixit a fermento [i 1Kb] , sed a doctrina Phariseorum [k 1Kb] intenderent sibi. Item ad Corinthios scribens cum dignetur Apostolus instruere, recedendum a uobis hereticis, et omnibus alienigenis, quomodo presumpserat cor tuum in omnibus uarium et mutabile, sed in hac malignitate malo salutis sue ingenti stabilitum robore, nos potuisse tecum pacem uel cum tuis habere? Nolite iugum ducere cum infidelibus: que enim participatio iustitie cum iniquitate? aut que societas lucis ad tenebras? Que autem conuentio  Christi ad Belial [l 1Kb] ? aut que pars fideli cum infidele? Qui autem consensus templo Dei cum idolis? uos [m 24Kb] enim estis templum Dei uiui: scriptum est enim: Quoniam inhabitabo in illis, et inter illos ambulabo, et ero illorum Deus, et ipsi erunt mihi populus, propter quod exite de medio eorum, et separamini, dicit Dominus, et immundum ne tetigeritis, et ego recipiam uos, et ero uobis in patrem, et uos mihi eritis in filios et filias, dicit Dominus omnipotens . Quomodo cum tua precepta orta uideantur esse contra has Domini promissiones, demorari uobiscum fideles potueramus cum infidelibus? currentes in uia lucis uobiscum possemus stare hominibus iter conficientibus in uia tenebris errorum repleta omnium? Quis enim tam stultus est, ut cum audierit Deum dicere: Quoniam  inhabitabo in illis, et inter eos ambulabo, et ero illorum Deus, et ipsi erunt mihi populus, propter quod exite de medio eorum, et separamini, dicit Dominus, et immundum ne tetigeritis, et ego recipiam uos, et ero uobis in patrem, et uos mihi eritis in filios et filias, dicit Dominus  omnipotens ; quis, diximus, tam stultus est, ut nolit in se Deum inhabitare? qui nolit se receptum a Deo reputari inter eos quos filios appellare dignatus est? ut non fugiat te immundum per heresim tuam effectum? Non equum nobis uisum est, ut uobiscum nos in uno fuissemus, quandoquidem nec sit equum homines morari cum serpentibus. Aut negabis unici Filii Dei negatores dictos in sacris scripturis serpentes? Si negare non potes, aduerte recte nos egisse fugere uos serpentes. Legisti Apostolum Timotheo dicentem: Profanas nouitates uocum deuita: multum enim proficient ad impietatem, et sermo eorum ut cancer serpit . Existimasti tecum, cuius sermo ut cancer est, esse Dei homines potuisse. Item  beatus cum precipiat Ioannes uos fugiendos dicens: Gauisus sum ualde quod inueni de filiis tuis ambulantes in ueritate sicuti mandatum accepimus a Patre. Oro te domina non sicut mandatum nouum scribens tibi, sed quod habuimus ab initio, ut diligamus nos alterutrum: et hec est caritas ut ambulemus secundum mandata eius. Hoc est mandatum sicut audistis ab initio ut in eo ambuletis, quoniam multi fallaces progressi sunt in seculo, qui non confitentur Iesum Christum uenisse in [a 1Kb] carnem: isti sunt fallaces et Antichristi. uidete eos, ne perdatis quod operati estis, sed ut mercedem plenam recipiatis. Omnis qui recedit, et non manet in doctrina Christi, Deum non habet: qui autem manet in doctrina eius, ille et Patrem et Filium habet. Si quis uenerit ad uos, et hanc doctrinam  nam non affert, nolite accipere eum in domum, et Aue nolite dicere ei: qui enim dicit ei Aue, communicat operibus eius malignis . Quomodo fieri potuerat, ut nos tecum atque cum tuis essemus Dei milites cum militibus Antichristi? quandoquidem nec salutari uos permiserit Spiritus sanctus, dans hec precepta per beatum Apostolum. Sed fortassis dicere audebis: Numquid ego in carne uenisse nego Dei Filium, ut unus nuncuper ex Antichristis? Non quidem tu, Constanti Imperator, uenisse in carne negas Dei Filium, sed dicis illum, quem nos confitemur in carne uenisse, esse creaturam: dicis factum illum ex nichilo, non illum esse uerum Dei Filium affirmans. Nos contra qui istius beati Apostoli tenemus traditionem, credimus uerum Dei Filium,  credimus unam habere deitatem Patrem et hunc unicum eius Filium; quod ita esse Dominus in sacris suis Euangeliis manifestat, dicens: Qui me uidit, uidit et Patrem [b 1Kb] : et, Ego in Patre et Pater in me: [c 1Kb] et, Ego et Pater unum sumus . Sepe diximus, quia cum sint due persone Pater et Filius, et tamen dicat: Ego et Pater unum sumus : et, Qui me uidit, uidit et Patrem  et, Ego in Patre, et Pater in me ; nichil aliud nos illum uoluisse assequi, nisi quia una sit eternitas Patris et Filii, una sit claritas, una potentia unaue [d 1Kb] magnitudo. Idcirco etenim etiam Apostolus in hac dicit secunda epistola: Omnis qui recedit et non manet in doctrina Christi, Deum non habet: qui autem manet in doctrina eius, ille et Patrem et Filium habet : ut per doctrinam colligentes sacrorum Euangeliorum Dei Patris et unici Filii eius unam crederemus deitatem: hunc habere Deum, qui ita credat; qui autem recesserit ab hac doctrina (hoc est, et ego et Pater  unum sumus , ergo dicit Apostolus: Qui recedit, et non manet in doctrina Christi, Deum non habet: qui autem manet in doctrina eius, ille et Patrem et Filium habet : ut crederemus Filio dicenti Dei: Ego et Pater unum sumus ; quod utique una sit deitas Patris et Filii. Constat itaque te qui ita non teneas quomodo tradiderit apostolis Dominus, et apostoli episcopis, te non habere Deum: quia et Apostolus uolens et Patris et Filii unicam diuinitatem manifestare, dicebat: Qui recedit a doctrina eius, Deum non habet: qui autem manet in doctrina eius, ille Patrem et Filium habet . Te inquam  constitutum sine Deo, te neque Filium habentem neque Patrem rectissime fugisse cognoscimus [e 1Kb] , siquidem non fuisset dignum habentes Deum cum inimicis eius demorare [f 1Kb] diuine magnitudinis. Sed quam sis Deo odibilis cognosce, ut nec Aue tibi dicere fuerimus permissi. Quomodo uobiscum Arianis Christiani esse potueramus? cum dicat Apostolus Paullus: Stultas questiones, et genealogias, et contentiones, et lites legis deuita: sunt enim inutiles et uane. Hereticum hominem post unam correptionem [g 1Kb] deuita, sciens quoniam peruersus est [h 1Kb] et peccat, cum sit a semetipso damnatus . Cum hereticis a semetipsis damnatis non potueramus congregari, ne et nos illa uox percuteret, sicut Galatas beati Paulli percutit: Currebatis bene: quis uobis [i 1Kb] impediuit  ueritati non obedire ? Cognoscentes uos esse unici Dei Filii hostes, fugimus nefaria consilia uestra, temperantes [i 1Kb] uoci Apostoli: Qui [k 1Kb] nemini, inquit, consenseritis, suasio, [l 1Kb] uestra ex Deo est, qui uocat uos. Nescitis [m 1Kb] quia modicum fermentum totam  massam corrumpit . Noluimus uos uermes Arii recipere nos serui Christi in societatem, ne fuissemus eo ueneno diaboli quo uos estis consumpti. Noluimus uobiscum ire, cum hominibus uidelicet, qui adhuc uideamini esse extra Dei notitiam, qui adhuc sub diaboli sitis constituti potestate: noluimus mortuis coniungi uiui, quia tales uos esse cognoscamini, quales fuerimus ipsi antequam credidissemus in unicum Dei Filium. Hec ita se habere manifestat Apostolus Ephesiis scribens: Et uos cum essetis mortui delictis et peccatis uestris, in quibus aliquando ambulastis secundum [a 1Kb] principem potestatis eris huius, spiritus, qui nunc operatur in filiis diffidentie, in quibus ët nos omnes conuersati sumus aliquando in concupiscentia carnis nostre, facientes  uoluntates [b 9Kb] et consiliorum: et eramus naturales filii ire, sicut et ceteri . Cum adhuc uos tales sitis quales nos fuisse antequam credidissemus refert sanctissimus Apostolus, utique fueratis uitandi homines, in quibus operentur, et per quos gerant principes potestatis, eris huius spiritus, omne desiderium suum: eratis fugiendi filii diffidentie, filii naturaliter ire, ne uobis herendo ad id quod ante fuissemus reduceremur. Noluimus esse uobiscum, quia adhuc non fueritis misericordiam Dei adepti, quam iam nos sumus consecuti. Noluimus societatem habere uobiscum, qui consilio carnis ducebamini, sicut ducebatur iste beatissimus Paullus priusquam credidisset, quem meminimus dicere: Nemo uos seducat inanibus uerbis, propter hoc [c 1Kb] uenit ira Dei  in filios diffidentie. Nolite itaque fieri participes eorum. Eratis enim aliquando tenebre, nunc autem lux in Domino, sicut filii lucis ambulate: fructus enim luminis est in omni bonitate et iustitia, et ueritate, probantes quid sit acceptandum [d 1Kb] , et nolite communicare operibus infructuosis tenebrarum: magis autem redarguite . Noluimus, quia hec mandata acceperimus, uobiscum demorari ducti inanibus uestris uerbis, ne scilicet ueniret super nos ira, sicuti etiam uenit, et uentura est in uos, in te atque tuos, in uos filios diffidentie. Noluimus effici participes tenebrarum; siquidem iam credentes in unicum Dei Filium mandatis eius maiestatis parere cupiendo ex illis euadentes tenebris lux facti fuerimus in Domino: unde nec mandatis tuis tenebrosis paruerimus, quia fuisset  sceleratum filios lucis tuum facere opus tenebrosi: [e 1Kb] quia et fructus luminis sit ambulare in iustitia et ueritate, et in omni bonitate. Dicis nos facere inique, quod noluimus heresim suscipere tuam, quod non tecum atque cum tuis eterne fuerint fixe amicitie. Accipe quod Moses fecerit de alienigenis, tempore quo iubere ei dignatus est Deus, ut mittens  certum numerum Isrelitarum, ore gladii perdidisset quinque Madie reges et Moab; qui destinati ad prelium interfectis omnibus maribus, quod sexui perpercerint femineo occurrenti, increpat Moses Isrel filios, cur non etiam sexum femineum deleuissent, et iubet coram se easdem interfici, affirmans, quod enim ad idola adoranda possent populi illicere mentes. Si itaque et nos sic exsecramur heresim tuam ut Moses idololatriam, si sic et quidem Dei gladio interfici cupiamus hereses omnium uestrorum errantium, quomodo et Moses illas idolis mancipatas, si ita uos fugiamus religionis Dei aduersarios, ut ille fugit idolorum cultores, existimas nos non facere recte abstrahendo nosmet a uobis? Quomodo etenim conuenire nobis uobiscum potuerat? cum ad  Philippenses dixerit: uidetê canes, uidete malos operarios . uos canes, malos operarios quis Dei seruorum non fugeret, nisi qui se non meminisset Christianum? uobis aduersarii Dei religionis serui Christi potueramus esse coniuncti, cum exhortetur Iudas gloriosus Apostolus frater Iacobi Apostoli, ut te atque similes tibi uitaremus, et in suscepta fide usque ad mortis exitum maneremus? Iudas Iesu Christi seruus, frater autem Iacobi, his qui [f 1Kb] in Deo Patre dilectis, et in Iesu Christo conseruatis uocatis, misericordia uobis et pax et caritas multiplicetur. Charissimi, omnem sollicitudinem faciens scribendi uobis de communi nostra salute, deprecor, ut perlaboretis semel tradite societati. Subintrauerunt enim quidam homines, olim quidem prescripti  ad hoc iudicium, impii, qui Dei gratiam transferunt ad impudicitiam, et qui est dominator noster et Dominus iehsu Christus, eum negantes . Cum negatoribus uobis blasphemis fuerit nefas conuenire; cum adhuc eorum, qui transgressi sunt mandata Domini, preponens exempla, urgeat corda nostra manere in ea fide, in qua ipse uideatur mansisse. Admonere itaque uos uolo, dicens, scientes omnia, quoniam Deus populum suum de terra Aegypti saluum fecit: secundum [g 1Kb] autem non credentes perdidit: angelos quoque qui non seruauerunt ordinem suum, sed dereliquerunt habitaculum suum in iudicium magni Dei, uinculis eos sanctorum angelorum sub tenebris seruauit. Sodoma autem et Gomorrha, et que circa eas erant ciuitates his [h 8Kb] simili modo cum adulterium fecissent,  et carnem [i 1Kb] secute essent, cinis proposite sunt exemplum, ignis eterni penam sustinentes. Similiter itaque et isti somniantes, carnem quidem coinquinant, dominationem autem spernunt . Et infra: ue illis, quoniam in uiam Cain abierunt, et in seductionem Baal mercede effusi sunt, et in contradictionem Choreb perierunt. Hi sunt [i 22Kb] in caritatibus uestris macule  sine timore semetipsos regentes, nubes sine aqua, omni uento circumferende, arbores autumnales sine fructu [a 1Kb] mortue, a radicibus euulse, fluctus ferocës maris despumantis turpitudines suas, procelle seducentes, quibus tempus tenebrarum [b 11Kb] in eternum seruatum est . Et infra: uos autem, fratres, mementote predictorum sermonum ab apostolis Iesu Christi, quoniam dicebant: In nouissimis diebus erunt  irrisores, euntes secundum uoluntates suas impias: hi sunt [c 1Kb] secernentes animales spiritum non habentes . In his omnibus malis quia esse conspectus es, Constanti, uitate sunt a nobis tue interficere laborantes amicitie: ne uidelicet tecum ad illa fuissemus precipitati loca tormentorum, ad que omnes illos, quorum tenens es iter, [d 1Kb] narrat precipites datos.





S. P. N. LUCIFERI EPISCOPI CALARITANI DE REGIBUS APOSTATICIS, AD CONSTANTIUM IMPERATOREM, LIBER UNUS. 

 Usitatum quia habere dignaris uerbum, quod enim nisi et integre crederes, et hec que geris circa nos Deo essent placita, iam fuisses exstinctus, paucorum tibi in apostasia atque crudelitate equalium regum facta desideraui reserare, quo possit uox illa tua sepeliri que dicat: Nisi catholica esset fides Arii, hoc est mea, nisi placitum esset Deo quod illam persequar fidem quam contra nos scripserint apud Niciam, numquam profecto adhuc in imperio florerem. Non illorum regum facio mentionem, qui a Dei notitia fuerunt alieni; de his solis tracto qui in Iudea noscuntur regnasse. In libro Iudicum inuenimus Ierobabelem filium Iosie electum a Deo, et dictum ei: uade in fortitudine tua, et saluum facies Isrel de manu Madie: nonne ecce mitto te ?  Et infra: Ego [a 13Kb] ero tecum, et percuties Madiam 'quo modo unum hominem ; quem Madiam loquitur scriptura habuisse multitudinem tamquam arenam maris. At ubi impleta sunt cuncta que Deus Gedeoni promisit, ubi se exaltatum ex humili, locupletatum ex paupere, regem factum uidit ex plebeia conditione, quid statim facit? nempe dicit ad populum: Date mihi unusquisque inaurem de preda sua . Qui cum accepisset pondus  inaurium [b 1Kb] aureorum ad mille septingentos siclos, preter brachialia et torques, et operimenta, et purpuram que super reges Madiam erant, et preter torques aureas, que in collo camelorum aduersariorum , quid dicit fecisse Gedeonem sacra scriptura? Gedeon [c 1Kb] qui et Ierobabel, fecit Ephod, et statuit illud in ciuitate sua Ephrath: et fornicati sunt filii Isrel ibi, et factum est Gedeoni et domui eius in scandalum . Numquid nam distulit diebus aliquantis, et sic hanc est operatus contra Deum malignam operam? Numquid nam reminisci potuit, cum hec fuisset [d 1Kb] aggressus facere, quod dixisset ei Deus: uade [e 1Kb] , ego ero tecum ? Ubi est illud, quod secundum preceptum Dei demolierit Baal et lucos eius exciderit, et Deo obtulerit sacrificium?  ubi est illud quod dixit ad Dei nuncium sibi dicentem: Dominus tecum, potens [f 1Kb] uirtute: In [g 1Kb] me, Domine, et si est Dominus nobiscum, et quid apprehenderunt nos omnia mala hec? et ubi sunt mirabilia eius, que retulerunt nobis patres nostri dicentes: Nunc [h 1Kb] ex Aegypto adduxit nos Deus? et nunc spreuit nos et tradidit nos in manu Madie Dominus . Numquid repetebat tempore quo contra Deum facere tentauit, quod illa consecuti fuissent  mala propter idololatriam? At ubi erepti sunt, ut uiuerent sine aduersariorum timore, ab omnibus illis malis, quibus se dicebat cum omni pregrauatum populo, illico facit rem, per quam et ipse et omnis pariter populus propter idololatriam fuisset traditus in manus aduersariorum. Audierat Deum [a 1Kb] , quod idolis seruissent derelicto Deo, illis cuncta illa mala accidisse; meminerat prophetam locutum; et tamen ea die, qua nichil facti sunt ante eos inimici eorum, censuit rex ille, in uecordia cui dignaris esse similis, idolis quam Deo qui illa sibi prestiterat fuisse famulandum. Et fecerunt, inquit scriptura, filii Isrel malignum ante Dominum Deum, et tradidit in manus Madie annis septem, et preualuit manus Madie ualde super Isrel: et fecerunt sibi Isrel  ante faciem Madie cryptas [b 15Kb] in montibus, et speluncas, et monumenta. Et factum est quando seminabat Isrel, ascendebant Madiam et Amalech, et filii Orientis, et ascendebant super eum, et committebant cum eis, et corrumpebant fines terre, usque dum uenias [c 1Kb] Gazam, et non relinquebant ad uitam huic Isrel ouem, nec uitulum, nec asinum: quoniam ipsi et iumenta eorum ascendebant, et tabernacula sua afferebant, et camelos suos ducebant, et adueniebant sicut locuste in multitudine, quoniam non erat numerus, et adueniebant super terram corrumpere eam. Et pauper factus est Isrel a facie Madie: et clamauerunt filii [d 1Kb] Isrel ad Dominum propter Madiam. Misit Dominus uirum prophetam ad filios Isrel, et dixit illis: Hec dicit Dominus Deus Isrel: Ego sum qui adduxi uos ex  Aegypto, et eduxi uos de domo seruitutis, et abstuli uos de manu regis Aegypti, et de manu omnium persequentium uos, et eieci illos a facie uestra, et dedi uobis terram eorum. Et dixi uobis: Ego sum Dominus Deus uester, non timebitis [e 1Kb] Deos Amorrheorum, in quibus uos inhabitatis in terra ipsorum: et non exaudistis uocem [f 1Kb] meam . Quid post hanc increpationem Domini facit Ierobabel qui dicitur etiam Gedeon? mox ut inimicum suum uidet [g 1Kb] deductum ad nichilum, mox ut uniuersi illi aduersarii, qui ut arena maris fuisse narrantur, sunt mactati, et non ingenti numero Isrelitarum, sed in trecentis uiris, mox ut omnes reges uidit alienigenas interfectos, fabricat eam rem, per quam possint in Deum delinquere filii Isrel, et tamen quadraginta annis etiam  post tantum facinus commissum regnasse hic in Isrel inuenitur. Non erit ergo mirandum, si et tu sacrilegus adhuc degas in corpore, quando uideas Gedeonem regem quadraginta annis uixisse post idololatriam commissam, regnoque suo potitum:  etenim quieuisse Isrelitas quadraginta annis, nec aduersarios in eos omnino permissos, nec ullum eis idem fuisse dominatum ex alienigenis, propterea quod exclamassent ad Deum, scriptura loquitur sacra. Talia circa consacrilegos tuos fecit bona Deus, ostendens se quidem totum potentem, illos tamen indignos ad consequendam requiem, qui nec una die quidem post receptam requiem tantorum periculorum illi, qui tantam prestiterat misericordiam, seruire delegissent. Cum tales fuerint Isrelite, tamen pro sua pietate pepercit eis, etiam post hec gerentibus idololatriam, nec statim reddidit, sed iterum tempore quo ei placuit tamen reddidit: non eis impune idololatrie reatus cedere potuit. Ita et tibi, Constanti, erit representaturus,  nisi tibi prouideris interea. Si Isrelite seruientes demonibus, derelinquentes Deum, cum iam extranei fuissent a notitia effecti Dei, tamen mox ut ascendit in corda illorum, quia ille sit Deus totum potens, qui eorum patres eduxisset de terra Aegypti, exauditi sunt et liberati de manu Madie, et ab omnibus persequentibus; quid sentis arbitrari nos posse Christianos eripi de manibus tuis? an necne, quod sciam, es peruidens nos tantum Deum colere Abrahe, Isaac, et Iacob, et omnium prophetarum, apostolorum, et martyrum? Crede mihi quia auditi sumus, et audiemur, ut tu possis cum omni tua fragili sublimitate iacere sub omnium eius seruorum calce; sed et quod morule alique fiant, ut non iam sancte sue ecclesie, exstinctis uobis Arianis,  tribuat plenam securitatem pacis, est causa illa, quia sit dignum te aduersario seuiente ad omnium ueniri [h 1Kb] probationem. Dicis: Si male fecissem, si heresim tenerem, iam in me Deus uindicasset. Audis sacram loquentem scripturam etiam alienigene diu pepercisse Dominum, et tamen postea consecutos merita factorum suorum. Dixit Samuel ad Saul: Misit me Dominus ut ungerem te super Isrel in regem, et nunc audi uocem uerbi Domini: Hec dicit Dominus omnipotens: Nunc defendam que fecit Amalec tibi, Isrel, quemadmodum obuiauit tibi in uia quam [i 1Kb] ascendisti de Aegypto. Et nunc uade et percuties Amalec, et omnia ipsius, et non concupisces ex illis aliquid, sed exterminabis illum, et anathematizabis illum et omnia illius, et non parces illi, et occides omnia  illius a uiro usque ad mulierem, et ab infante usque ad nutrientem . Et infra: Et uenit Saul usque ad ciuitatem Amalec, et accessit, et obsedit Amalec in torrente: et dixit Saul ad Cineum: uade et declina e medio, et declina ab Amalec, et noli apponere te cum  illo, quoniam tu fecisti misericordiam cum filiis Isrel, cum ascenderent ex Aegypto. Et declinauit Cineus de medio Amalec: et percussit Saul Amalec ab Euilat usque Sur, que est contra faciem Aegypti: et comprehendit Saul Agag regem Amalec uiuum, et omnem populum eius occidit in ore gladii . uides quomodo, tarde licet, consecuti fuerint sceleris sui factum? et tu inquis: Nisi bene agerem, numquam diu regnarem? Ipsum etiam Saul inuenimus contra Domini mandatum quia fecerit, quod fuerit reprobatus, et tamen diu regnauerit post reprobationem, posteaquam dixit ad Samuel Deus: Penitet [a 19Kb] me unxisse in regem Saul . Et tu inquis: Ego nisi recte fuissem credens, nisi quomodo est Deo placitum uiuerem, numquam profecto nunc usque imperarem?  Et ut hec penitus possis haurire que dicimus propter Saul, accipe que contra Domini fecerit mandatum. Et accepit Saul et omnis populus eius Agag regem et bona gregum [b 1Kb] et armentorum et escarum et uinearum, et omnium bonorum, et noluerunt disperdere omnia bona, sed et omne opus pretiosum reseruauerunt, et superuacua disperdiderunt. Et factum est uerbum Domini ad Samuelem dicens: Penitet me quod constituerim regem Saul, quoniam auersus est a me, et uerba mea non statuit. Et contristatus est Samuel, et clamauit ad Deum tota nocte: et ante lucem, et Samuel abiit in obuiam Isrel . Et infra: Et uenit Samuel ad Saul, et ecce Saul offerebat holocaustum Domino, et initia predarum que attulit ex Amalec: et peruenit Samuel ad Saul, et dixit illi Saul: Benedictus es tu  Domino, statui omnia que locutus est Dominus. Et dixit Samuel: Et que est uox huius gregis in auribus meis, et uox boum quam ego audio? Et dixit Saul: De Amalec attuli ea, que predauit [c 1Kb] populus optima gregis et boum, ut immolentur Domino [d 1Kb] tuo regi; reliqua autem disperdidi et exterminaui. Et dixit Samuel ad Saul: Nonne minimus eras in conspectu dux sceptrorum de tribu Isrel, et unxit te Dominus in regem super Isrel, et immisit te Dominus in [e 8Kb] uiam, et dixit tibi: uade et disperde illos, qui peccant in me, Amalec, et expugnabis illos usque dum consumes illos? Et quare non audisti uocem Domini, sed impetiuisti ad predam, et fecisti quod malignum est coram Domino? Et dixit Saul: Quoniam audiui populum, abii in uiam, quam [f 1Kb] misit me Deus, et adduxit Agag regem  Amalec, et Amalec disperdidi; et accepit populus predam gregis et armenta primaria illorum que disperdidi, ut sacrificem [g 1Kb] coram Domino Deo nostro in Galgala. Et dixit Samuel: Numquid uult Dominus holocausta  et sacrificia magis quam exaudire uocem Domini? et ecce dico [h 1Kb] : Audientia melior est quam sacrificium, et obedientia quam adipes arietum; quoniam peccatum abominatio est, dolores et gemitus ad te adduxisti: pro quibus nullius momenti fecisti uerbum Domini, nullius momenti te faciet Dominus ne regnes. Et dixit Saul ad Samuel: Peccaui quoniam preteriui uerbum Domini et uerbum tuum, quoniam timui populum, et audiui uocem illorum; et nunc aufer peccatum meum. Reuertere mecum, adorabo Dominum Deum tuum. Et dixit Samuel ad illum: Disrumpet [i 1Kb] Dominus regnum tuum ex Isrel de manu tua hodie, et dabit illud proximo tuo meliori te . Et infra: Et non adiecit Samuel amplius uidere Saul usque ad diem mortis sue, quoniam lugebat Samuel in Saul, et Dominum penituit quoniam regem  fecit Saul super Isrel . Et dixit Dominus ad Samuel: Quousque luges tu in Saul? Ecce ego expello illum ne regnet super Isrel, et imple cornu tuum oleo, et ueni, mittam te ad Iesse usque in Bethlehem, quoniam audiui [i 1Kb] in filiis Iesse mihi in regem . Cognoscere iam poteris, Constanti, etiam reprobatus a Domino, etiam ad eternam destinatus mortem, diu regnare post delictum graue commissum: quandoquidem uideas posteaquam unctus fuerit in regem gloriosus filius Iesse Dauid, tamen Saul diu regnauerit, et persequendi etiam eum, quem sibi Deus in prophetam atque regem elegerat, habuerit potestatem; malus bonum, iniustus iustum, Deo odibilis persequebatur eum quem diligebat Deus. Cum hec ita sint, ne glorieris, quia post tantum facinus  perpetratum sis uiuens hactenus ut uixerit Saul; sed aduerte cuiusmodi uindicta processerit circa Saul, quod et circa te possit procedere, nisi tibimet consulas. Si enim circa illum sic est indignatus Dominus, primo cur predam contra interdictum acceperit, secundo cur eius hominem Dauid fuerit persecutus, quanto magis circa te indignationis eius procedat uindicta necesse est, circa te cuius adeo ingentia sunt scelera, ut etiam in sacrilegii uenires reatum. Si male, inquis, egissem, si, quomodo dicit Lucifer, essem hereticus, iam mihi abstulisset Deus regnum. Accipe etiam Salomonem superuixisse post idololatriam commissam, et intelligere dignare te quoque talem esse, qualis ille post idololatriam fuerit  [k 1Kb] Et suscitauit Dominus satan Salomoni,  Ader Idumeum et Esrom filium Anadeth in Remathad, Adragas regem Saba dominum eius, et congregati sunt super eum uiri: et erat princeps congregationis: et preoccupauit Demasic [l 8Kb] ciuitatem, et  sedit in ea, et regnauit in Demasic, et erant satane Salomoni et Isrel omnibus diebus Salomonis. Probauimus tibi etiam Salomonem aliquot annis regnasse post idololatriam, et utique iam non Deo, sed diabolo seruiente [a 1Kb] , mundo, et diabolicis hominibus notatur hesisse; ita et tu herens es consacrilegis tuis Arianis, qui licet adhuc in corpore sis, licet in regno sis manens, tamen talis esse inueniris qualis fuerit Salomon, posteaquam Deum dereliquerit, et idola fuerit secutus. Talibus nos adherere uolueras, qualibus Salomon fecerit adherere Isrelitas. Ubi fuit ille amor Dei, qui fuisse narratur per sanctas scripturas apud Salomonem, tempore isto quo idola dignatus est sequi, derelinquere Deum? Unde hoc? nisi quia factus omnino fuerit homo alienus ab intellectu  sobrio. Nolo tibi plaudas, quod cum sis blasphemus, et destructor Dei religionis, tamen adhuc habeas regnum, et sis superbiens post sacrilegium tuum, cum et Roboam filium Salomonis idololatriam facientem uixisse inueniamus in regno uiginti annis. Dicit enim sacra scriptura de eo : Et [b 10Kb] rex Salomon dormiuit cum patribus suis in ciuitate Dauid; et regnauit filius eius Roboam pro eo in Ierusalem, et erat sexdecim annorum cum regnaret, et uiginti annis regnauit in Ierusalem. Et infra [c 1Kb] : Et fecit malignum ante conspectum Domini, et non abiit in uia Dauid patris sui. Ut igitur tam Salomon, ex quo idolis semet dignatus est mancipare, quam eius filius Roboam, qui semper idolis fuit seruiens, cum non ambulauerint in Dauid itineribus, tamen uixerint in  regno, et utrique regnantes ad uite ultimum diem peruenerint, quomodo te miraris ad temet, cur post commissum piaculum in eo scelere degens rex superbias, quod neque tibi regnum neque uita auferatur a Deo? quando uideas etiam Hieroboam Domini religionem funditus uertere ut tu fuisse conatum, et tamen superuixerit annis quam plurimis, et quidem in eo scelere manens sicut scriptum est: Et [d 1Kb] erat homo ex monte Ephrem seruus Salomonis, et nomen ei erat Hieroboam, et nomen matris eius erat Sariram,  mulier fornicaria . Et alio loco : Et factum est ut audiuit omnis Isrel, quoniam reuersus est Hieroboas ex Aegypto, et miserunt, et uocauerunt eum in synagoga, et regnificauerunt [e 1Kb] eum in Isrel. Et infra : Et dixit Hieroboas in corde suo: Nunc reuertetur regnum Dauid, si ascenderit populus hic sacrificium offerre in domo Domini in Hierusalem; et conuertetur cor populi ad dominum suum Roboam regem Iuda. Tunc igitur Hieroboas cogitauit, et abiit. Et fecit duas uitulas aureas: et dixit ad populum: Sufficiat uobis ascendisse in Hierusalem: Ecce sunt dii tui Isrel qui reduxerunt te de terra Aegypti. Et posuit unam in Bethel, et unam dedit in Dan; et factum est hoc uerbum in peccatum, et antecedebat populus ante faciem unius uitule usque Dan: et  fecerunt domos in excelsum, et fecit sacerdotes partem aliquam populi, qui non erant ex filiis Leui. Et fecit Hieroboas diem festum in mense octauo in quinta decima mensis secundum diem festum Iuda; et ascendit in sacrario, quod fecit in Bethel, ut sacrificaret ante uitulas quas fecit, et constituit in Bethel sacerdotes excelsorum quos fecit; et ascendit in sacrarium quod fecit in quinto decimo die mense octauo in die festo quem finxit a corde suo; et fecit diem festum filiis Isrel. [f 1Kb] Nolo [g 1Kb] ergo glorieris quod cum idololatriam sis gerens, tamen uiuas regni possidens gloriam, quando uideas hunc Hieroboam uitulas fecisse aureas, populum Isrelitarum conuertisse ad idololatriam, et tamen non solum non statim ut deliquerat exstinctum, sed et diu uiuere permissum. Numquid non  potuerat Deus eosdem reges idololatras remouere? sed ostensum est quam sitis ingrati Deo uos qui cum tantum exaltemini, tamen ipsum qui uos exaltat, non solum obliuiscamini [h 1Kb] , sed et adhuc eumdem in seruis eius persequamini, religionem eius tollere cupientes e medio. Quod ita esse ex istius regis cognosce facto Hierobe, qui cum fuerit filius ancille, cum se meminisset ortum de meretrice, cum regnum acceperit domini sui Salomonis in opprobrium eiusdem Salomonis, cur delinquens [i 1Kb] Deum ad idola semet  uerterit, cum, inquam, sciuerit sibi regnum datum a Deo Hieroboas propterea quod Salomon dominus eius idola fuisset secutus, tamen hec omnia ducens pro nichilo cogitauit idola facere, et ipsis cum omni populo, qui Deo seruiebat, esse mancipatus quam Deo uiuo, qui illum ex mulieris meretricis filio fecerat regnum habere Salomonis domini sui. Ne itaque mireris quod uobis ingratis in ipsum delinquentibus parcat: sed illud hortor uideas, quod tarde licet, si in hac tua manseris nequitia, sis percepturus ea que omnes in sacrilegio perceperunt predecessores tui. Hortamur ut temet tantis a malis eripere digneris: et [a 1Kb] es habens insuper, non tu primus facis. uidemus etiam istum Hieroboam commonitionem Domini duxisse pro nichilo : Et factum est, inquit,  in tempore illo, et Hieroboas exiit de Hierusalem, et inuenit eum Achias Silonites prophetes in uia, et Achias opertus erat uestimento nouo, et ambo erant in campo. Et apprehendit Achias uestimentum suum nouum quod super se habebat, et dirupit illud duodecim scissuris; et dixit ad Hieroboam: Accipe tibi decem scissuras, quoniam hec dicit Dominus Deus Isrel: Ecce ego disrumpo regnum de manu Salomonis, et dabo tibi decem sceptra: et duo sceptra erunt illi propter seruum meum Dauid, et propter Hierusalem ciuitatem quam elegi ex omnibus tribubus Isrel, pro quibus dereliquit me Salomon, et fecit Astarte idolo immundo Sydoniorum, et Cama idolo Moab, et regi eorum, religioni filiorum Ammon, et non abiit in uias meas ut faceret quod rectum est coram me, sicut fecit Dauid pater eius: et non accipiam  regnum totum de manu eius in diebus uite eius propter Dauid seruum meum, quem elegi, quoniam contra faciam illi per omnes dies uite eius: et accipiam regnum de manu filii eius, et dabo tibi sceptra decem; filio autem eius dabo duo sceptra, ut sit positio seruo meo Dauid omnibus diebus coram me in Hierusalem ciuitate quam elegi mihi, ut ponerem [b 1Kb] nomen meum ibi: et accipiam te et regnabis in quibus concupiscit anima tua, et tu eris rex in Isrel. Et erit si custodieris omnia quecumque precepero tibi, et ieris in uias meas, et feceris quod rectum est in conspectu meo, et custodieris precepta mea et mandata mea, sicut fecit Dauid seruus meus: ero [c 1Kb] tecum, et edificabo tibi domum fidelem, sicut edificaui Dauid. Cum audierit hec a Deo homo ortus qui fuerit ex meretrice, homo qui se  meminerat natum de genere seruili, numquid, posteaquam impleta sunt omnia que promiserat Dominus, illi, qui sibi tanta promiserat, est obsecundatus? et non statim ut exaltatum se uidit, contra ipsum auspicatus est? non statim quomodo fuisset Deus derelictus ab omnibus cultoribus suis opera est data per Hieroboam? Dicitur tibi a nobis, quod nisi te correxeris, nisi in uiis Deo placitis esse ceperis, sis nouo periturus exemplo; et tu in tua manens es iniquitate, in tuo es perseuerans sacrilegio. Non nouum siquidem isti Hierobe regi, et [d 1Kb] Deus per hominem suum illa que iam dicta sunt perferri fecerit, et cum ingenti detinetur filius eius infirmitate, miserit ad Dei domesticum, et audierit futura; et tamen cum ea que sibi fuerant etiam mala promissa  uideret impleri, ille magis atque magis contra Deum fecerit, Dei uoluerit destrui domum . Et [e 58Kb] homo, inquit, erat exilis et nomen ei Achiabeth; hic erat sexaginta annorum, et uerbum Domini erat cum illo. Et [f 1Kb] dixit Hieroboam ad uxorem suam; Surge et accipe in manu tua homini Dei panes et collyrides filiis eius, et uuas et uas mellis. Et surrexit mulier, et fecit sicut dixit ei uir eius: Et Achiab homo [g 1Kb] senex erat ualde et oculi eius caliginabantur [h 1Kb] uidere. Et surrexit mulier ex Baria [i 1Kb] et abiit. Et factum [i 1Kb] est cum intrasset ipsa in ciuitate ad Achiab Selonitem, et dixit Achiab puero suo: Exi nunc in obuiam Anne uxori Hieroboam, et dices ei: Intra et noli stare, quoniam hec dicit Dominus: Dura ego mitto in te: et intrauit Anna ad hominem Dei; et dixit ei Achiab: Ut  quid [k 1Kb] mihi attulisti panes et uuam et collyrides et uas mellis? Hec dicit Dominus: Ecce tu ibis a me, et ecce cum intraueris portam ciuitatis Arira, [l 1Kb] et puelle tue exient in obuiam, et dicent tibi: Puer mortuus est. Quoniam hec dicit Dominus: Ecce ego disperdo huius Hieroboam mingentem ad parietem: et erunt mortui eius Hieroboam in ciuitatem, et comedent eos canes, et mortui erunt ei in agro, et comedent eos uolucres celi. Non est, inquam, nouum, si tu in hac pertinacia sis perstans, cum cognoscas istum Hieroboam his omnibus non deterritum rebus: statim etenim ut fuerat dictum ab homine Dei, ut ingressa est mulier ciuitatem, filius eorum mortuus est; et tamen non conspexit Hieroboas quid ei Deus, propterea quod eum dereliquisset, et populum secum perire fecisset,  fuisset representaturus, nec timuit ex morte filii sui, quod et cetera illum possint subsequi, sed in sua senuit uersutia: usque adeo etenim impos mentis fuerat factus Hieroboas ex quo recesserat ab eo, qui regnum tradiderat illi, ut cum dixisset: uade [a 1Kb] ad Dei hominem et disce an moriturus sit filius noster  Et didicerit per Dei hominem, quod non solum filius eorum esset moriturus, sed et in cuncto eius regno imminerent pericula; ille tamen, ut semel statuerat, diabolo seruire maluit. Ad hominem Dei sciscitandum mittit de futuris, et eum, ad cuius hominem mittit, despuit, et facit in contumeliam maiestatis eius uitulas, et has adorare secum fecit populum. Hec egit, et tamen non illico est exstinctus, sed diu in regno superfuit; et tu dicis:  Si fuissem hereticus, si ut dicunt Lucifer, Pancratius et Hilarius [b 1Kb] , Dei impugnarem religionem, iam in me fuisset uindicatum? Accipe adhuc quid huic contigerit Hieroboam regi, et tamen quomodo nec sic conuertatur ad Deum, sed magis in suo perseuerans mortuus fuerit scelere, in suo defecerit sacrilegio : Et fecit Hieroboam diem festum in mense octauo in die festo quintodecimo mensis secundum diem festum Iuda: et ascendit in sacrificium quod fecit in Bethel, ut sacrificarent [c 1Kb] uitulis quas fecit, et constituit in Bethel sacerdotes excelsorum quos fecit: et ascendit in sacrarium quod fecit quintodecimo die mense octauo in die festo quem finxit a corde suo: et fecit diem festum filiis Isrel, et ascendit in sacrarium ut sacrificaret. Et ecce homo Dei ex Iuda aduenit in uerbo Domini in Bethel,  et Hieroboam stabat super aram suam sacrificare: et propheta inuocauit ad aram in uerbo Domini dicens: O sacrarium, sacrarium, hec dicit Dominus: Ecce filius nascetur in domo Dauid, et Iosias erit nomen illi, et sacrificabit inter [d 1Kb] sacerdotes excelsorum qui sacrificant in te, et ossa hominum comburet in te: et dabit in illa die prodigium quod locutus est Dominus: Ecce sacrarium disrumpetur et effundetur pinguedo que est in eo, et factum est ut audiuit uerba hominis Dei inuocantis in aram que in Bethel erat, et extendit manum suam ad aram, dicens: Apprehendite eum. Et arida facta est manus regis quam extendit in eum, et non potuit reducere eam ad se. Et sacrificium ruptum est, et effusa est pinguedo eius a sacrario secundum prodigium [e 1Kb] quod dixit homo Dei in uerbo Domini. Et respondit  rex et dixit homini Dei: Roga faciem Domini Dei tui, ut reuertatur manus mea ad me. Et rogauit homo Dei faciem Domini, et reuersa est manus regis ad eum, et facta est quemadmodum primum [f 1Kb] . Impleta cum uiderit hec prodigia, que fuerant ore hominis  prolata Dei, et brachium impium porrectum ad Dei hominis necem repente aridum factum pro metu, illico etiam per Dei cultoris precem factum incolume, numquid idololatriam quam ipse constituerat dissipauit? numquid diem festum quem ipse finxerat ex corde suo, tandem tollit e medio? minime; sed in ea pertinacia presumptionis sue inuenitur mortis suscepisse diem. Non ergo mirari poterimus, si quod Deus auertat a te, in heresi tua censueris mortis diem suscipere, quandoquidem etiam signis ac prodigiis non potuerint priores consacrilegi tui reuocari ad solum Deum colendum. Dicit enim de Hieroboam sancta scriptura : Et post hoc non est reuersus Hieroboas a malitia sua, sed reuersus [g 1Kb] est, et fecit ex parte populi sacerdotes excelsorum.  Qui enim uolebat, alleuabat [h 8Kb] manum suam, et fiebat sacerdos in excelsis. Et factum est hoc uerbum in peccatum in domum Hieroboam, et in interitum, et in exterminium a facie terre. Que ne dicantur etiam de te, queso, temet eripias a nefando Arianorum cetu, queso, sis Christianus ut ante eras ex Ariano, nec nobis indigneris quod actus tuos et Hierobe equemus: sed magis obsecro conspicias has omnes instructiones potius quam increpationes nuncupandas sospitatis tue me bono ingerere. Compararis etenim a nobis Hierobe nostris temporibus, quia sic cunctos a Deo fueris conatus uertere, sicut ille populum fuerit conatus Isrel facere apostatam ex Dei cultore. Nolo adhuc hinc tibi aliquid spei promittas, quod enim male sis faciens, et tamen regnes, cum uideas  et Hieroboam diu regnasse in scelere suo, sed et filium Salomonis totidem et idololatriam gerentem in eodem defunctum scelere; item eius filium Abiud [i 1Kb] , de quo scriptum inuenio : Et abiit in peccatis patris sui, que fecit in conspectu eius, et non erat cor eius consummatum cum Domino Deo suo, sicut erat cor Dauid patris eius; et tamen cum seruirent idolis, fuerint in regno et mortui sint in ea dignitate, et tradiderint filiis suis auctoritatem regni. Ne itaque etiam in eo plaudas, quod enim pater uester uobis tradiderit regnum, dicens: Nisi [i 1Kb] pater meus bene fecisset, conferre se ad Arianos, non eius filii regnaremus. Nolo dicas: Si hereticus essem, numquam tantum imperarem, numquam me permitteret Deus adhuc in regno esse, quando uideas uiginti quatuor  annis regnasse Basiam [k 1Kb] filium Achie super Isrel, de quo scriptum inuenisti in Regnorum libro tertio: : Et fecit malignum coram Domino, et abiit in uiam Hieroboam filii Nabath, et in peccatis eius, quemadmodum peccauit [l 16Kb] in Isrel; qui Basia rex debuerat  utique metuere ne fuisset percussus ut Hieroboas, si a uiis recessisset Domini. Sed ita estis, qui a Deo declinatis, ut cum uobis fuerit libitum in iniuriam Dei suscipere officium idololatrie, non possetis [a 1Kb] nec illorum qui iam iudicati fuerint terreri [b 1Kb] exemplo, conuerti ad Deum. Scriptum est etiam de Iambre [c 1Kb] rege : Et fecit malignum in conspectu Domini, et maligne fecit super omnes qui fuerunt ante eum, et abiit in omnem uiam Hieroboam filii Nabath in peccatis eius; et tamen hic qui dicitur super omnes peccasse, qui ante illum fuerant reges, non statim ut dereliquit Deum exstinctus est, nec per aliquam grauem ualetudinem est uexatus, ut grauiori pena fuisset uisus interemptus, qui grauius describitur deliquisse. uides, Constanti, tametsi contingat  tibi in summa felicitate in hac temporaria uersari uita, tamen magis te timere debere, quod Dei reserueris iudicio: et, licet etiam hi, qui statim exstinguuntur, quibus hic aliqua diuinitus irrogatur penarum, post descensum semper torqueantur, tamen tu si in summa uiuens felicitate fueris hinc raptus, aduerte qualiter in te uindicta sit processura, qui in tanto inueniaris scelere. Ne hinc itaque quidcumque [d 1Kb] tibi ascripseris felicitatis, quod cum sis negans Filium unicum Dei, quod cum eius familiam persequaris, tamen adhuc spiritus tuus in corpore illo carnifice sit manens, quando consideres etiam filium Basa annis triginta quinque, cum fuerit ut tu sacrilegus, regnasse apud Iudeos: de quo scriptum esse legisti : Abiit [e 1Kb] in uias Asab patris  sui, et non declinauit ab illis, ut faceret quod rectum erat in conspectu Domini, sed ab excelsis non abstinuerunt, et sacrificabant in excelsis et incendebant. Ecce etiam hic describitur rex in pace dormiisse. Cum itaque fuerit triginta quinque annis idololatriam gerens, ne tibi ascribas ad gloriam et dicas: Iccirco non aliqua uulneror plaga, iccirco non iam exstinctus sum, sed adhuc uiuo regnum imperii Romani possidens, quia sim bene credens, quia Arii recta sit fides, quia fecerim bene remouere episcopos, et alios tales instituerim quales concupiuerit Arius. Noli, inquam, hinc tibi gloriari, quod cum hec sis faciens, tamen superbias, quando uideas istum regem triginta quinque annis tenuisse regnum, in pace fuisse exemptum [f 1Kb] . Si igitur potuit illis quia ita exempti sint impune  idololatrie crimen cedere, poterit et tibi, Constanti. Conuerte te itaque ad Dominum, ne talis inueniaris qualis est inuentus Achab de quo scriptum inuenio: Et fecit Achab malignum in  conspectu Domini, et maligne fecit super omnes qui fuerunt ante eum: et non fuit illi satis ut ambularet in peccatis Hieroboam filii Nabath, sed et accepit uxorem Iezabel filiam Bazan et Hela [g 1Kb] regis Sydoniorum: et abiit, et seruiuit Baali, et adorauit eum: et statuit sacrarium Baali in domo religionum suarum, quam edificauit in Samaria; et fecit Achab lucum ut faceret exacerbationem, ut exacerbaret Deum, et animam suam disperderet: et malignum fecit super omnes reges Isrel qui fuerunt ante eum. . Noli adhuc te sinere esse apud Arianos, sed fac transitum ad nos Christianos, quibus sunt ita cuncte hereses ut est Baal. Sic uos nunc nobis estis heretici, ut illis illorum temporum Dei cultoribus fuerint illi, qui idolis immolabant: per hanc heresim tuam, mihi crede, quod talis sis nostris  temporibus, qualis fuerit et Achab. Ne tibi itaque placeas quod non statim tibi reddiderit Deus, quando uideas huic Achab, et uxori eius Iezabel, qui etiam prophetas occiderint Domini, qui in tanto scelere fuisse inueniantur uersati, ut nullum in terra Isrel Dei se hominem confitentem permiserint demorari, pepercitum fuerit diutissime. Noli hoc intueri quod cum sis malefaciens, superbias tamen in sceleribus tuis; sed illud, obsecro te, uideas, quod nisi te conuerteris, ut illis sero licet reddita sunt merita operum suorum, ita et tibi posse representari. Ne dixeris: Diu hinc in regno sum, hinc potens sum, quod enim bonam fidem teneam, quod faciam recte persequendo eos qui credunt, quomodo se se continet illa fides descripta apud Niciam; hec, inquam,  ne dixeris, sed illa precor te uideas, quod enim adhoc [h 1Kb] sis post tanta funera tua superbiens, ut aut audiens nos Dei sacerdotes temet conuertas ad Deum, aut certe percipias digna factorum tuorum tunc, quando dicere non ualebis inscium te errasse. Hec ita esse aduerte exemplo admonitus Achab et prophetarum Domini interfectoris, et omnium demonum cultoris. Hunc tam sceleratum intellige ideo post tanta scelera fuisse in regno diu reseruatum, ut tandem se si uelit conuerteret, cui non solum non representantur malorum factorum suorum merita, sed et in angustiis iuuatur ad hoc sine dubio, ut possit coniicere non se per Baal et reliquos demones, quod ethnici Deos nuncupant, uindicatum, sed per Deum Isrel, cuius prophetam secum uideret loquentem  atque sibi declarantem quonam modo Deus fuisset inimicos Isrelitarum ad nichilum redacturus. Obsederat enim filius [i 9Kb] Ader rex Samariam, cum aliis triginta duobus regibus, iactitans adeo tamquam  nichil se habere Isrelitas, ut unum se hominem omnem multitudinem Isrelitarum [a 1Kb] superaturum. Hunc alienigenam fecit nichil ante Isrel Deus. Cui uicit Deus regi? nempe Achab, ei qui eum dereliquerat, qui Baali et omnibus demoniis seruire Isrel fecerat, quia [b 1Kb] propterea auxiliatus est, nempe ut crederet quia sit Deus solus iste, cuius erat populus Isrel, et non alius preter ipsum qui ei uicerat, ut uideret Achab quia fuisset equum, tandem corrigeret errores suos, mox ut edificare aduersarius cepit obsidionem ad ciuitatem Isrelitarum. Et ecce, inquit scriptura sacra, prophetes unus accessit ad regem Isrel, et dixit: Hec dicit Dominus. Si audisti sonum magnum istum? Ecce ego hodie tradam eum in manus tuas, et scies quoniam ego sum Dominus. Et dixit rex: In quo? et  dixit prophetes: In pueris principum regionum. Et dixit rex: Quis committet pugnam? et dixit prophetes: Tu . Et infra: Et exierunt pueri de ciuitate principum regionum, et exercitus qui post illos, et percussit unusquisque quem inuenit secus se, et fugerunt Syri, et persecutus est Isrel . Quomodo dicis, Constanti: Si non bene seruirem Deo, si non recte credens fuissem, numquam regnum Romanorum in mea uidissem potestate collocatum, aut sic diu fuissem uiuens in regno? quando uideas Achab regi Isrel more gentilium uiuenti, et populum Dei, sicuti et tu auertis, uertenti a Deo, dictum ab eo, in quem delinquebat, cuius precepta ducebat pro nichilo: Trado eum in manus tuas, ut scias quoniam ego sum Deus. Ut igitur illum eripuit a filio Iaderis Syrie regis, sic  etiam te ab omnibus perimere cupientibus eripuit atque eripit, ad hoc utique ut possis cognoscere quia ipse sit Deus patriarcharum ac martyrum, ad hoc ut coniicere possis non pro meritis fidei tue ac uite tibi uictoriam tributam, quando sis Achab in omnibus regi similis, sed sic tibi contra merita tua exhibitam misericordiam ab eo, quem dereliquisti, ut fuerit Achab exhibita. Si enim dixeris propterea te uincere aduersarios tuos, quia bene sis credens, potuit et Achab dixisse idolorum cultor, et prophetarum sanctorum interemptor. Ad hoc ergo te reseruatum ut errores corrigeres [c 1Kb] tuos, non uides? Illico ut occupasti [d 1Kb] Italiam, ecclesiam eius tentasti uertere; dixisti Deum Patrem non esse uerum Deum Patrem, unicum eius negans Filium, affirmans non  esse illum uerum Filium; astruxisti [e 1Kb] etiam sanctum  paracletum Spiritum fabricatum esse ex nichilo, descendere ex nichilo defendere tentasti, quod unicus Dei Filius fuerit quando non fuerit; apostolicam atque euangelicam traditionem quo potuisses tollere e medio, operam totis tuis dedisti uiribus, episcopos [f 1Kb] Dei iudicio ordinatos tua amoueri fecisti auctoritate, hereticos locis eorumdem constituendos duxisti, qui possint tuam predicare heresim; manu [g 1Kb] militari pugnasti contra ecclesiam in Alexandria, quamplurimos episcoporum relegasti in exsiliis, in metallis, coniecisti in carcerem, certum etiam numerum interfecisti ex omnibus Dei cultoribus. Cum hec egeris, tamen dicis: Nisi bene essem faciens, et integre essem credens, numquam adhuc me Deus regnare permitteret? tamquam iccirco et circa Achab ac  ceteros coidololatras tuos fuerit Deus patiens, quia fuerint rectam tenentes uiam. Tu ergo quia sit peccatis tuis patiens pro sua infatigabili pietate sicuti fuerit et Achab regi, arbitraris non te delinquere, sed pro meritis tuis tibi parci: quem Achab etiam in hoc imitaris, quod enim sis eos diligens qui tibi mala suadeant, eos uero perdens qui tibi salutis tue causa que sunt uera dicant. Ut enim ad Achab quadringenti illi pseudoprophete, quod possent illum omnia felicia consequi loquebantur, contra uero Dei dicebat propheta Micheas, quod essent illum cuncta consecutura mala, et ille magis diligebat eos pseudoprophetas quam uerum Domini prophetam, ita ut [h 1Kb] tu amas cohereticos tuos Arianos, ipsorum dictis obtemperas, nos omnes Domini sacerdotes  exsecraris; primo omnium, cur Dei Filium uerum Dei Filium confiteamur: secundo cur non tibi adulemur, cur te in periculo esse asseueramus, et dicamus nisi te conuerteris ad Deum, quod sis in eternam penam uenturus. Et ut credere possis Dei semper odio habitos homines ab hominibus apostaticis, amatos uero inimicos Dei religionis, hoc est diaboli cultores, accipe quos amauerit Achab, et quem odio habuerit. Et dixit Iosaphat rex Iuda ad regem Isrel: Interrogate nunc hodie Dominum. Et conuocauit rex Isrel omnes prophetas, quasi quadringentos uiros, et dixit illis rex Achab: Si ibo in Remma ad Galaath in pugnam, aut cessabo? et dixerunt: Ascende . Et infra: Et dixit Iosaphat ad regem Isrel: Non est hic prophetes Domini, et  interrogabimus Dominum? Et dixit Achab rex Isrel  ad Iosaphat regem: Unus est per quem interrogemus Dominum, sed ego odi illum, quoniam non loquitur de me bona . Item [a 1Kb] , posteaquam dixisset propheta Domini ad illum Micheas ne ascenderet, quoniam si ascendisset, non esset reuersurus: Dixit rex Isrel ad Iosaphat regem Iuda: Nonne dixi ad te, quoniam prophetat mihi hic non bona, sed magis mala ? uidebantur mala et excordi ei quem iam obsederat diabolus, mala ea que a Dei dicebantur seruo, et illa bona iudicabantur que a seruis dicebantur diaboli. Nec mirandum itaque si illos audiebat Achab, quos ut audiret faciebat diabolus mancipia uidelicet sua, et si illos audire nollet, quos Deus suos esse seruos et ipsa tolerantia passionum et ipsa constantia asseuerationis manifestabat illis: pseudoprophete  ditati honoratique dimissi sunt a rege, Micheas uero propheta Domini recluditur in carcerem, et dicitur: Manducet [b 43Kb] panem doloris donec redeam : et tamen iuxta serui Dei dictum reuersus minime est. Ita et ipse agis, Constanti; diligis eos qui trahunt temet secum ad mortem perpetuam, qui ad omnem interitum tuam ducunt animam; odio habere dignaris contra eos, qui te sunt optantes Dei fieri amicum. Ne tibi glorieris quod cum tanta sis faciens, tamen regni gloria pollens, hanc adhuc possideas fragilem uitam; quando et Hieroboam Filius Ioas, quod regnauerit in Isrel quadraginta et unum annis in Samaria, narrant sacre littere, et quidem derelicto Deo seruiens idolis, et quidem non recedens de Achab regis Isrel malitiis, atque Hieroboam  sacrificiis. Male, inquis, si fecissem, iam me Deus amouisset de regno: quasi non Filius Amasie propterea quod non recesserit a superuacuis, impletus lepra quidem fuerit, sed tamen quinquaginta duo annis regnauerit in Hierusalem. Sed tu in eo potior Ozie regi, quia tu non elephantiam habeas, que cum temet omnes consumere possit artus, sed illam que animam ualeat penitus maculare. Dole tibi nobiscum et mitte lacrymas pro te; conspice quomodo maculet corpus, hec uidetur [c 1Kb] elephantia, quomodo consumat membra lepre uirus: intellige quod sic Ariana heresis elephantia uestra interna illa omnia tua maculet; aduerte, quod enim sic efficiat hominem tuum interiorem sicuti et hec, que comprehenderit hos, quos uideas elephantiam [d 1Kb] infusos.  Ne dixeris: Nisi bene agerem, numquam tanto tempore imperarem, numquam adhuc uiuere fuissem permissus. Quando et [e 1Kb] Manassem cernas filium  Ezechie regis regem Iude sedecim annorum suscepisse regnum, et quinquaginta [f 1Kb] septem annis regnasse; de quo que sint scripta cum audieris, inuenies profecto eiusdem te imitatorem esse, et non incipies mirari quod malefaciens cum sis, tamen adhuc parcatur tibi, cernens Manassem, cuius tu in crudelitate et sacrilegio non minor es, quod tanta agentem regnum tenuerit quinquaginta septem annis. Et dormiuit, inquit scriptura . Ezechias cum patribus suis, et sepultus est in ciuitate Dauid, et regnauit Manasses filius eius pro eo. Cum esset rex sedecim annorum Manasses cum regnaret, et quinquaginta septem annis regnauit in Hierusalem, et nomen erat matris eius Ebsibas: et fecit quod malignum est ante conspectum Domini secundum abominationes  gentium, quas eiecit Dominus a facie filiorum Isrel: et edificauit excelsa, que destruxerat Ezechias pater ipsius, et edificauit sacrarium Baal, et fecit lucos sicut fecit Achab rex Isrel, et adorauit omnem militiam celi, et seruiuit illis. Et edificauit sacrarium in duabus edibus domus Domini, et induxit filios suos in ignem, et augurabatur, et fecit pythones, et diuinos multos, ut faceret quod malignum est in oculis anime sue, ut exacerbaret Dominum Deum. Et fecit sculptilia lucorum que fecit in domo quam dixit Dominus ad Dauid et ad Salomonem filium eius: In domo ista et in Hierusalem, quam elegi ex omnibus tribubus Isrel, ponere nomen meum in eternum, et non apponam pedem in Isrel mouere a terra quam dedi. Sed si audierint me per omnia que mandaui eis, et secundum legem quam mandauit  eis puer meus Moyses. Et non audierunt [g 1Kb] . Et quoniam ualide aspernatus est Manasses, et seduxit eos Manasses ut facerent quod malignum est super omnes gentes quas abstulit Dominus a facie Isrel: et locutus est Dominus in manu puerorum suorum prophetarum que fecit Manasses rex Iuda simulacra, secundum omnia que fecit Amorrheus qui erat ante faciem eius, et peccare fecit Iuda in idolis suis: propter hoc hec dicit Dominus Deus Isrel: Ecce ego adduco mala in Hierusalem et in Iuda: omnes qui audierint hec, tinnibunt [h 1Kb] aures eorum utreque: et extendam in Hierusalem mensuram Samarie et pondus domus Achab, et deleam [i 1Kb] Hierusalem quemadmodum deletur buxum de poste ante faciem eius: et dabo eos in manus inimicorum ipsius, et erunt in direptionem et combustionem  omnibus inimicis eorum, quoniam proiecti sunt de post me, et erant de post me [i 1Kb] , et erant exacerbantes me, ex qua die exierunt patres eorum de terra Aegypti  usque in hunc diem. Et cetera uerborum Manasse, et omnia que fecit, quemadmodum peccare fecit Isrel, nonne hec scripta sunt in libro uerborum dierum regum Iuda, et quemadmodum sanguinem innocentium fudit multum ualde, usque dum impleret Hierusalem super os [a 1Kb] , extra peccatum, que [b 1Kb] peccare fecit Iuda, ut faceret, quod malignum est in conspectu Domini Dei? Et dormiuit Manasses cum patribus suis, et regnauit filius eius pro eo, cum esset annorum uiginti duo Amos . Quid dicis, Constanti, ad hec? Credo iam desinere te dicere: Si non bene agerem, non essem tanto tempore regnans; quando uideas te [c 1Kb] alterum istum Manassem talia agentem quinquaginta septem annis regnasse; et quia diximus te alterum esse Manassem, omnia ipsius  te habere conspice. Ille in Dei domo idololatriam constituit, totidem ipse fecisti in templo et edibus Domini; ille idola fecit adorari, usurpauit sibi quod Domini dicebatur, ut deinceps dici possit idolorum cultor; omnia hec et tu fecisti, quia Arianam heresim introduxisti in ecclesiam, et qui [d 1Kb] blasphemiam tuam tamquam fidem catholicam statuisti suscipiendam, illam uero apud Niciam scriptam, quam nos scimus apostolicam euangelicamque, despuendam mandaris; ut tu nunc hec fieri concupisti, ita et Manasses omnibus idolis seruiendum esse mandauit, recedendum uero a Deo. Non ergo erit mirandum si tibi uindicasti edes, quas [e 1Kb] colligere sumus soliti Dei populum, et te idololatram dixisti esse catholicum, quando uideas et Manassem  fecisse istud, quod tu nunc feceris; sic denique et tibi parcet Dominus uiam tenenti Manasse, quomodo illi pepercerit, et quousque pepercerit, ut scriptum sit dormisse illum cum patribus suis, et sepultum in Hierusalem, et suscepisse loco illius regnum filium eius. Numquid legis in bello illum interiisse ut aliqua [f 1Kb] ualetudine pregrauatum? minime; sed quid sentis, credo, pro tua illa prudentia, dicis impune omnia illi cessisse Manasse regi. Talis es tu, ut ita sentias de Manasse; quod enim quia quinquaginta septem annis regnans filio tradidit regnum, et ipse in pace defecerit, potuerint impune ei cessisse tanta admissa. Noli tibi ipse misereri ut temet ad Deum uertas, noli corrigere nefarios actus tuos, et inuenies te torqueri cum Manasse, quem Manassem  in eo uideris tu precedere; quod enim ille tantum intra terminos Hierusalem sanguinem iustorum fuderit, tu autem toto fudisti ac fundis in regno Romano. Sed, inquis, ille filios suos ante simulacra deorum suorum concremauit uel consecrauit: et tibi si fuissent, fecisses sine dubio eosdem Arianam suscipere blasphemiam. An ignoras, quia sicut tunc placebant diabolo hi qui filios suos comburebant,  quoniam quidem una esset illis mens derelinquendi creatorem, et seruire creature, ita nunc nichil exigat diabolus a te, nisi ut neges unicum Filium Dei? hoc est illi acceptissimum sacrificium, ut sis credens quomodo et Arius crediderit: plus est illi nostris temporibus hoc, ut Dei neges Filium, quam si temet in honore omnium demonum ignibus uolueris concremari. uidet enim ab omnibus idolorum culturam despectam, quod uana fuerit inuentio; nunc est cupiens per uos suos famulos hereticos decipere nos Dei seruos. Quomodo, inquis, decipere? quomodo et te iam deceperit, ita et nos uult decipi: cum sis Arianus, ad hoc te fingis Christianum, donec ueneno heresis tue possis uermes [g 1Kb] sauciare, quo possint deinceps non esse Christiani, quod nos sumus, sed  quod uos estis Ariani. Hec est sagina officiorum tuorum que per te exhibetur demoniis. Qui etenim nisi diabolus et eius filii dicere possunt de unico Dei Filio; Filius est, et non est uerus Filius; Deus est, et non est uerus Deus? Ergo tu cum dicis, Christianus sum, sed non credo Deum uerum habere Filium, non credo unam potentiam Patris et Filii; cum dicis Filium creaturam, factum illum ex nichilo; cum dicis fuisse, quando non fuerit, melius tu sacrificas diabolo, quam tunc Manasses quando filios suos aut per ignem omnibus consecrabat demoniis, aut cum concremabat. Doleo tibi, imperator, cum tante sis insipientie, et cum sis tanta faciens mala, digneris tamen dicere: Si non bene facerem, non adhuc in regno essem; iam me Deus exstinxisset. Non conspicis  istum Manassem in sacrilegio et incredulitate tibi comparandum, quod quinquaginta septem annis, ut sepe dixi, regnum tenuerit in Iudea? hic utique qui fecerit delinquere [h 1Kb] populum Domini, et seruire idolis; hic utique qui in templo Domini et in edibus Dei simulacra collocauerit, qui domum Dei, qui sacrarium eius maiestatis, idolorum fecerit sacrarium. Sic et te patitur Deus, sic sustinet quoad usque familiam probet suam, et dignos coronet, et indignos tecum nisi te correxeris ad eternam puniat penam. Ceterum crede quod possit sic et tunc Manassem et nunc te in uno atomo [i 1Kb] exstinguere oculorum: sed parcit, non quia non possit, sed quia dignum sit et eius coronari cultores contra uestram manentes crudelitatem immobiles, et uos inimicos eius clementie,  si tales ut estis durare censueritis, ad penam damnet sempiternam. Tu ut dicas: Si non bene agerem, numquam adhuc imperarem, faciunt illi qui te errantem non solum corrigi nolunt, sed ut et pereas impellunt. Non mirum; scriptum est enim, et te et illos tales futuros: Laudatur peccator in desideriis anime sue, et qui iniqua gerit benedicetur: exacerbauit Dominum peccator secundum multitudinem  ire sue, non [a 1Kb] inquiret: non est Deus in conspectu eius, inquinate sunt uie eius in omni tempore: auferantur [b 1Kb] iudicia eius a facie eius . Cum igitur tu dicis: Bene facimus tollere episcopos illos, qui confitentur se tenere fidem apud Niciam scriptam et constituere eos qui confiteantur, sicuti confitebatur Arius; et illi [c 1Kb] dicunt: Recte utique tu es peccator ille qui laudaris iniuste pro desideriis anime tue: et tu es iniquus, qui, cum sis derelictus pro blasphemiis tuis a Deo, tamen cum adulatoribus tuis, quodcumque delinquis, non reprehendatur, sed magis dicatur bene te agere. Cum dicis: Bene feci ad [d 1Kb] Alexandriam mittere militem ad auferendum Athanasium; et illi rectissime dicunt: Tu cui comparandus eris, nisi illi qui per psalmographum notatur a Spiritu sancto;  quod enim, cum gerat iniqua, cum sit pessimus et exsecrabilis, tamen cupiens sit laudari? Dicis: Nisi bene agerem, non adhuc mihi pepercisset Deus ; et inuenio dictum ad Deum; [e 1Kb] Propterea quod hos qui exsecrarint [f 35Kb] patribus corripis, et eos qui peccant admonens alloqueris, ut derelicta malitia credant in te, Domine: et illos enim antiquos inhabitatores terre tue odiens, quoniam odibilia tibi opera faciebant per medicamina et sacramenta [g 8Kb] iniusta, et filiorum necatores sine misericordia uoluisti perdere per manus parentum nostrorum, ut dignam percipiant peregrinationem [h 1Kb] filiorum Dei, que tibi omnium carior est terra: sed et his tamquam hominibus pepercisti, et misisti antecessores exercitus uespas, ut illos partibus [i 1Kb] exterminarent: numquid [i 1Kb] impotens eras impugnare, impios iustis subiicere, aut bestiis seuissimis, aut uerbo  duro simul perdere: sed partibus iudicans dabas locum penitentie, non ignorans quoniam nequam est natio eorum et naturalis malitia illorum, et quoniam non poterat mutari cogitatio illorum in perpetuo: semen enim erat maledictum ab initio, nec timens aliquam [k 5Kb] ueniam dabas peccatis eorum. Quis enim dicet tibi: Quid fecisti? aut quis stabit contra iudicium tuum?  Similiter et tibi parcitur, Constanti, ut agas penitentiam, aut eorum intereas exemplo, qui cum sciti [l 1Kb] fuissent a Deo, quod non essent acturi penitentiam, quod non fuissent semet conuersuri ad Deum, propterea fuerit [m 1Kb] ab initio malignum, tamen pepercerit eis, et non statim ut deliquerunt eos puniuerit. Ne igitur dicas: Si non bene agerem, numquam profecto mihi Deus pepercisset; quando uideas consceleratis tuis diu penitentie locum exhibitum ut tandem malorum factorum suorum uiderent causas, et satis pro delicto fecissent Deo. Eris ergo et tu, si minime conuersus fueris ad Deum, unus ex illo maledicto genere, de quo ad Deum dicitur: [n 1Kb] Non ignorans quoniam est nequam natio illorum, et naturalis malitia eorum, et quoniam  non potuerit mutari cogitatio eorum in perpetuo: semen enim erat maledictum ab initio . Quam igitur te gloriosum esse uidebis, quando cum talibus esse ceperis, cum inter tales te uideris iudicatum, cum inter tales inuentus, missus fueris in flammas inexstinguibiles? Tu itaque prior omnibus et maior etiam illic futurus in illis penis: neque enim quisquam in nequitiis tibi compar inueniri poterit, nisi solus diabolus, ut te aliquis in illis penis possit conspici melior. Audes dicere: Si non bene uiuerem, si non mea essent recta opera, si non fides mea, hoc est Ariana, fuisset catholica, si non recte egissem tollere illos episcopos, qui fidem predicant descriptam a trecentis apud Niciam et eo [o 1Kb] amplius, numquam diu regnarem, numquam sic eo usque fulgerem in regno,  ut, et pauco licet tempore, tamen solus [p 1Kb] intra limitem Romanum imperassem. Si ita est, ut dicis, cur dicit iustissimus Dei cultor Iob ad eos, qui eius iustitiam falsis allegationibus lacessebant: Audite [q 1Kb] me, quoniam dolores uulneris mei cogunt me loqui [r 55Kb] : Ut quid impii uiuunt, et domus illorum non dissipate sunt, et timor ab illis longe est? uacca [s 5Kb] illorum numquam  abortauit [a 11Kb] , semper tulit uentrem suum; ipsi [b 23Kb] uero permanent tamquam oues in perpetuo, et filii eorum, accepto organo [c 25Kb] , ludunt cum delectamento, ut uitam degerent in bonis, cum dicat Dominus; Recedite a me, iniqui, uias illorum nolo nosse: quoniam lucerna impiorum exstinguetur, et gemitu dolebunt in uita sua: erunt tamquam palea que a uento rapitur, aut tamquam puluis, qui a tempestate uoluitur; uideant [d 1Kb] autem oculi illorum mortem . Cum hec sciam Dominum de illis dixisse, Scitote [e 1Kb] quia nemo uestrum potest me compescere ut taceam, cur hec gloriosissimus dicit Iob? nisi quia sciret quam plurimos quidem male agere, et tamen certis [f 1Kb] non statim reddi, sed seruari eos ad hoc, ut aut se corrigant aut certe post obitum sentiant delictorum suorum penas, sentiant quid fuerit non quesiuisse  Dominum, non ei seruisse, dum facultas erat, credendo in eum solum, famulandoque ei eum promereri. Iam crede [g 1Kb] conuictus tanti uiri testimonio, desinas dicere te iuste fecisse, quod amoueris Domini sacerdotes, et ordinaueris etiam Ariane fidei homines, et iusseris fidem predicari Ariani dogmatis, quod proscripseris et deportaueris, et tormenta admoueris atque interfeceris credentes in unicum Dei Filium; desine inquam dicere, propterea te uiuere, et sic in regno florere quod illa egeris, ac sis gerens, quando audias dicentem iustum uirum Iob, quem Deus sine querela dixerit sibi seruisse, quem uerum suum cultorem narrauit, quod enim cum sint impie quam plurimi agentes, tamen in hac uita uiuant quam iucundissime. Adhuc dignare accipere que infra dicat  de uobis impiis, et cognosce quomodo cum male agatis interim uobis parcatur, et temet Deo representa per penitentiam. Nesciebam  quoniam [h 1Kb] tales tenebre uenture essent ante faciem meam. Quare  [i 1Kb] ergo, Domine, non potui una hora latere? impii autem transeunt in finibus alienis, et greges ouium cum pastoribus rapuerunt, et pecora orphanorum afflixerunt, et bouem uidue pignerauerunt, agrum non suum ante tempus demessi sunt, et cegerunt homines in uineis suis gratis operari, et multos despoliauerunt, et esurientibus panem abstulerunt, et in faucibus multis obsederunt, et non intellexerunt  uiam iustitie. Maledicatur pars illorum interris Que  [i 1Kb] est enim spes impiis hominibus, aut quem aditum possunt habere apud Domnum? Sed . et [k 1Kb] si [l 1Kb] corroborauerint, ad egentiam uenient, et qui remanserint ex illis, mala morte morientur, et uiduis illorum nemo miserebitur, et si collexerint, aurum aut argentum tamquam lutum, hec omnia iusti possidebunt . Ne itaque iam digneris iniuste tibi blandiri, imperator, quia cum sis talis, qualem asseuerauimus, et arbitreris, te homicidam ac sacrilegum propterea diutissime degere in hac uita, quod enim tua opera sint Deo accepta: talia sunt opera tua, qualia et illorum, in quos inuehitur ore Isaie Spiritus sanctus dicens: Sic dicit Dominus qui liberauit te sanctus Isrel: Ego sum Deus, ostendi tibi uiam in qua  ambules; et si audisses mandata mea, facta fuisset fluuius pax tua, et iustitia ut fluctus maris, et factum esset sicut arena maris semen tuum et nati uentris tui . Sed, inquis, hec ad Iudeos dicta sunt; nempe ad eos, quorum te fecisti imitatorem; et nunc, ut est crebro dictum, muta malignas uias tuas, crede ut credit sancta Ecclesia, et in omnibus tibi propitiabitur. Dicit enim ipse: Reuertimini [m 1Kb] ad me ex toto corde uestro simulque et ieiunio et fletu et planctu, et discindite corda uestra et non uestimenta . Reuertere toto corde ad Deum, acquiesce his salubribus remediis ad criminis tui intelligentiam conspiciendam; aperi cordis oculos, ingemisce toto corde tam te grauiter deliquisse colligens; tunc tui miserebitur ille qui dicit: Cum conuersus ingemueris, tunc  saluus eris, et scies ubi fueris [n 1Kb] . Reminiscere [o 1Kb] Deo dicatum dixisse prophetam: Nolo mortem morientis [p 1Kb] , dicit Dominus, quantum ut reuertatur et uiuat . Noli iam sentire, quod cum mala sint opera tua, ut bene te agere existimes, cur non statim pro factis penas receperis tuis, sed aspice scriptum, Dominum patientem esse ut penitearis. Ne dixeris: Peccaui, et quid accidit mihi triste? est enim Altissimus patiens redditor . Audi etiam Paulum beatum inuitantem te ad Deum, circa te placandum aperientem tibi, quod enim idcirco sit patiens, et non illico sint representata merita operum  tuorum, quia uelit te tandem a malis emergere per penitentiam, per ueram satisfactionem. Numquid [a 1Kb] sustinentiam bonitatis eius et patientiam contemnis, ignorans quoniam bonitas Dei ad penitentiam te adducit? Tu autem secundum duritiam tuam, et cor impenitens thesaurizas tibi iram in die ire, et reuelationis iusti iudicii Dei, qui reddet unicuique secundum operam eius , Redi. Constanti, ad Deum: contra interni tui hostis latrocinium sume penitentie arma; fuge adulatorum, qui tibi non fuerint dignati que se habent dicere, perniciosam laudem; memento ore Isaie dixisse Dominum: [b 1Kb] Qui uos felices dicunt, in errorem uos mittunt, et semitam pedum uestrorum turbant . Crede in unicum Dei Filium, accipe ueniam tuorum scelerum, repete dicere psalmographum;  Apud inferos [c 1Kb] quis confitebitur tibi ? et iterum: Numquid [d 22Kb] exomologesim  faciet tibi puluis ? Reuertere ad Deum, ingemisce pro criminibus tuis, per Hieremiam Domini dicentis audi uocem: Numquid qui cadit non resurget, aut qui auertitur, non conuertetur ? Cecidisti die qua negasti Dei Filium; resurges hora qua fueris confessus: quia te plaga hostilis insedit, trade te curandum medicine, ipse tibi adhibe medelam. uulnerasti temet dicens: Non est uerus Dei Filius, iterum temet sanaturus, si dicas ut nos dicimus et credimus esse illum uerum Dei Filium. Reuertimini [e 1Kb] , dicit Iohel, ad Dominum Deum uestrum, quoniam misericors et pius et patiens, et multe miserationis, et qui sententiam flectat aduersus malitiam irrogatam . Si hanc tibi promissam indulgentiam funerum [f 1Kb] tuorum repudiandam duxeris, illic hanc consequi  desideraturus, ubi nichil eris preter cruciamenta percepturus penarum.





S. P. N. LUCIFERI EPISCOPI CALARITANI PRO SANCTO ATHANASIO AD CONSTANTIUM IMPERATOREM LIBRI DUO. 



LIBER PRIMUS.

 Cogis nos, Constanti, absentem damnare consacerdotem nostrum religiosum Athanasium: sed diuina id facere prohibemur lege; impellis auctoritate latius regali Domini sacerdotes ad effundendum cruorem, ignorans iura iustitie, tradita nobis diuinitus, te conatum ex nostris auferre mentibus. An diuinitus poteris asserere permissum, absentem, inauditum, et quod est maximum, innocentem damnari? Quomodo etenim arbitraris diuinitus permissum, puniri inauditos, quando uideas Adam et Euam principes nostri generis auditos sententia percussos Dei? Et uocauit [a 1Kb] Deus Adam, et dixit ei: Adam, ubi es? Et dixit: uocem tuam audiui, Domine,  in paradiso, et timui, quoniam nudus sum, et abscondi  me. Et dixit illi Deus: Quis tibi indicauit, quia nudus es, nisi de ligno de quo preceperam tibi, de hoc solo ne manducares, ex eo manducasti? Et dixit Adam: Mulier quam dedisti, ipsa mihi dedit de ligno, et manducaui. Et dixit Deus mulieri: Quid hoc fecisti? Et dixit mulier: Serpens persuasit mihi, et manducaui . Cum igitur huiusmodi formam iudicandi dedisse Deum aduertas, cum a latebris euocatis confessisque Deum sententiam dedisse de sacris Scripturarum collegeris fontibus, cuius fuisti atque es impudentie iudicandi Dei seruos [b 1Kb] eam dare formam, que non fuisset de lege ueniens Domini? Nec timuisti, ne fuisset dictum ad Deum a nobis de te, quomodo fuerat  dictum de refuga illo angelo: Serpens suasit me;  Constantius imperator seduxit nos; credidimus ei, eum arbitrari fuisse hominem. Nonne [a 1Kb] uidere potuisti, quia possis tali percuti Dei indignantis sententia, qua percussus uidetur et serpens? cui dicitur: Quia [b 1Kb] tu fecisti hoc, maledictus tu ab omnibus pecudibus, et ab omnibus bestiis terre, que sunt super terram: super pectus et uentrem tuum repes, et terram edes omnibus diebus uite tue. Et inimicitiam ponam inter te et mulierem, et inter semen tuum et inter semen eius: ipse [c 1Kb] tuum obseruauit caput, et tu eius obseruabis calcaneum . Nonne [d 1Kb] ita et te Dei offensam incurrere potuisse, ut ille incurrerit angelus, ex hac una sententia Domini debueras reminisci? presertim cum cognosceres, tuum etiam opus fuisse serpentinum. An cum ille serpens fuerit factus ex angelis, tu ex  hominibus serpentem te fieri potuisse es arbitratus? minime: sed dicas uelim, quid intersit inter tuum atque huius angeli refuge apostate factum: si ille mendacio seduxit rudes homines, et tu, et quidem tu non rudes: si ille utilitatis gratia ad arboris eorum illexit mentes fructus edendos, et tu pacis [e 1Kb] causa te facere cum eis astruxeris; cumque omnium Christianorum bono te hoc opus dixeris aggressum, utique inspecta [f 1Kb] opera tua, datur intelligi serpentem te illum esse imitatum: cupiens Dei mandatorum fieri transgressores, dedisti precepta, damnandum esse inauditum, absentem, negandamque audientiam, purgare posse se de crimine obiecto proclamatum [g 1Kb] . Abel interficitur iustus, et interrogatus Cain sumit [h 1Kb] sententiam; et tu Domini inauditum uis puniri sacerdotem?  Factus est inquit , Abel pastor ouium, Cain autem erat operans [i 1Kb] terram. Et factum est, post dies obtulit Cain de fructu terre sacrificium Domino, et Abel obtulit et ipse de primitiis ouium suarum, et respexit Deus super Abel, et super munera eius, super Cain uero et super sacrificia eius non respexit: et contristatus  est Cain ualde, et concidit uultus eius. Et dixit Dominus Deus ad Cain: Quare tristis factus es, et quare concidit uultus tuus? Quare [i 1Kb] non recte obtulisti? Peccasti, quiesce. Et infra: Dixit Cain ad Abel fratrem suum: Eamus in campum. Et factum est, cum essent ipsi in campo, insurrexit Cain super Abel fratrem suum, et occidit eum. Et dixit Deus ad Cain: Ubi est frater tuus? Et dixit: Nescio. Numquid custos fratris mei sum ego? Et dixit Deus: Quid fecisti hoc? uox sanguinis fratris tui clamat ad me de terra . Numquid non licuerat Deo, priusquam Cain conuocaret atque interrogaret, punire? sed noluit; dans formam, quo genere inciperemus iudicare commissos nobis, nobis inquam, de quibus per Hieremiam prophetam dicit ad populos sue maiestati dicatos: Et  dabo uobis pastores secundum cor meum, et pascent uos pascentes cum disciplina. Damnate, inquis [k 1Kb] , eum, quem ignoratis deliquisse . Cur? nempe ad hoc ut iam non episcopi, sed mereremur nuncupari uesani atque carnifices. Non metuis, oro, hec mandans, Domini ad Ne sanctissimum dicentis uocem? Sicut olera feni [l 1Kb] dedi uobis omnia: preter [m 1Kb] carnem et sanguinem anime non edetis. Etenim uestrum sanguinem animarum uestrarum exquiram de manibus omnium bestiarum: [n 1Kb] exquiram animam hominis. Qui effuderit sanguinem hominis, pro sanguine hominis effundetur [o 1Kb] , quia ad imaginem Dei feci hominem . Non metuis, oro, tantorum te qui uideas interfectorem Dei exstitisse seruorum, ut adhuc et ipse innocentes iugules, et nos participes fieri  tuorum cogas funerum? Cum dictum a socero suo Iethro fuisset Moysi, cur tota detineret populum die: uenit ad me, inquit, populus querens [p 1Kb] iudicium a Deo . Igitur si iudicium Dei antistitum tam decet esse iustum, quod Dei esse dicatur iudicio terminatum, quomodo tu inauditum iubebas  damnari a nobis? cum Moysen inueneris dixisse: uenit ad me populus querens iudicium a Domino [a 1Kb] . Si populus idcirco ad nos confluit, ut secundum Dei legem iudicetur, cur tu inquies, Damnate innocentem? Itaque cum hoc preceptum, quod prolatum est a te, non sit ueniens ex lege Dei, sed sit plane ex uoluntate firmatum diaboli, tandem intellige, quisnam sis. Uxor Loth conuersa in salem est, quod implere nequiuerit imperata; nobis, credo, interuentu tuo, quia uidelicet sis rex Romani imperii, nichil accideret malorum, si falsis pregrauatum criminibus damnaremus. Sacra scriptura in Exodo, Moyses, inquit, ascendit in montem Dei et uocauit eum Deus de monte dicens: Hec dices domui Iacob, et annuntiabis filiis Isrel: Ipsi uidistis, quanta  fecerim Aegyptiis, et assumpsi uos tamquam supra pinnas aquile, et adduxi uos ad me: et nunc si auditu audieritis uocem meam et custodieritis testamentum meum, eritis mihi populus abundans pre omnibus gentibus. Mea est uniuersa terra. uos autem eritis mihi regnum sacratissimum [b 9Kb] , et gens sanctu . Quomodo gens sancta, si innocentium fuerimus necatores? Quomodo regnum Deo sacratissimum, si precepta pretereamus eius? Item dicit Deus: Non mechaberis, Non occides, Non falsum testimonium dices aduersus proximum tuum . Tu inquis contra: Crede mihi dicenti falsa, et macta innocentem. Monens Deus dicit in Exodo: Non credes auditui uano, Non consenties cum iniquo fieri testis iniustus, Non eris cum compluribus [c 1Kb] in malitia. Non  appones [d 1Kb] cum compluribus declinare cum turba, ut declines [e 23Kb] iudicium, et pauperi non miserearis in iudicio eius . Et infra: Non subuertes iudicium pauperis in iudicio eius, ab omni uerbo iniquo recedes, innocentem et iustum non accides, non iustificabis impium pro muneribus: munera enim excecant oculos uidentium, et pestiferant [f 25Kb] sermones iustos . Ad hec tu excludenda precepta, subuertere iudicium eius seruos compellis; iustam tentans etiam muneribus nostram corrumpere dicatam conscientiam  Deo. Si auditu, dicit Deus, audieris uocem meam, et feceris omnia que dixero tibi, inimicus ero inimicis tuis, et resistam contrariis tuis . Iam tuum sit probare, precepisse Deum innocentes esse percutiendos, apostolicam deserendam fidem, et tuam suscipiendam perfidiam [g 2Kb] . Cur hec, que mandatis Domini aduersantur, fieri precipiendum putasti? cum etiam in Leuitico Dominum memineris dixisse ad Moysen: Loquere filiis Isrel, et dices ad eos: Ego Dominus Deus uester, secundum studia terre Aegypti, in qua inhabitastis, in ea non facietis, et secundum studia terre Chananeorum, in quam ego induxero uos, ibi non facietis, et in legitima eorum non ambulabitis. Iudicia mea facietis, et precepta mea custodite, et ambulate in eis: Ego Dominus Deus uester.  Custodite omnia precepta mea, et omnia iudicia mea, et facietis ea: qui fecerit ea homo, uiuet in ipsis, Ego Dominus Deus uester . Si in preceptis Domini docere uales conscriptum [h 1Kb] , iustos esse ad iniustorum suggestiones puniendos, recte cuncta te egisse atque agere poteris aduertere. Doce in mandatis Dei conscriptum, calumniis petitos eius cultores a te domus eius persecutore per nos episcopos esse interimendos. Cur ad hanc per Coarianos tuos deductus es implendam malitiam? que cegit te causa imperatorem petere calumniis Dei hominem? Nunquid non legeras in Leuitico dixisse Deum: Nolite [i 1Kb] mendacio petere neque calumniemini unusquisque proximum ? Et infra: Non mentiemini [i 1Kb] neque calumniam facietis proximo, et non profanabitis nomen  Domini Dei uestri. Ego sum Dominus Deus uester. Non nocebis proximo tuo, et timebis Dominum Deum tuum [k 1Kb] . Ego sum Dominus Deus tuus. Non facietis [l 9Kb] iniquum in iudicio. Non accipias personam pauperis, neque miratus fueris ad personam potentis: in iustitia iudicabis proximum tuum. Non ambulabis in dolo in gente tua. Non consenties in sanguinem proximi tui, Ego sum Dominus Deus uester. Non odies [m 1Kb] fratrem tuum sensu tuo [n 1Kb] , corripiens corripies proximum tuum, et diliges proximum tuum sicut te ipsum, Ego Dominus  Deus uester. Legem meam custodite . Hec cum scripta memineris, existimas acceptatores persone nos tue futuros? Ad [a 1Kb] innocentis rogasti necem, et cum te contemptum aduertisses, tetendisti temet ad genera omnia ingerenda penarum. Dicit Deus: A facie [b 9Kb] diuitis ne timeas, et honorabis faciem presbyteri et timebis Dominum Deum tuum. Ego sum Dominus Deus tuus . Et tu timeri te potuisse es arbitratus, et exhonorari Athanasium, quem Deus preceperit honorandum? Non legeras dixisse Deum: Non facietis iniuste in iudicio, in mensura, et in penso, et in stateris: statera iusta pensabitis , et mensura iusta est ut statuisses fuisse per nos necandum absentem? Si iustum est iudicium audiri [c 1Kb] se proclamantem, absentem  puniri, tue erunt iustitie [d 1Kb] allegationes apud Deum contra nos, qui tue temeritatis precepta respuerimus. In Deuteronomio reperitur gloriosus Moyses dixisse ad iudices, quos populo dederat: Audite inter fratres uestros, et iudicate iuste inter medium uiri, et inter medium fratris, et in medio proselyti eius. Non accipietis personam in iudicio, aduersus minorem, aut aduersus maiorem iudicabitis: non sumas [e 1Kb] personam hominis, quoniam iudicium est Dei . Et uis, Constanti, credo, quia sis in sublimitate degens regali, accipi tuam personam: es magnopere cupiens eum, cuius sis sanguinem sitiens, mactari per nos Domini sacerdotes. Hinc itaque apud te nos detestabiles, quoniam iudicium ad Dei sumus uoluntatem promentes. Hinc ad gladium putasti tendendam  carnificem dexteram tuam, tamquam possis gladio uincere, quos uideres propter Dei Filium nec presentem dubitare amittere uitam, nec perhorrescere mortem. Ad filios Isrel narrat sanctissimus Moyses ex precepto Dei: uidete, tradidit uobis Dominus Deus uester ante faciem uestram terram: ascendentes possidete, quemadmodum dixit Dominus Deus [f 1Kb] patrum nostrorum nobis: nolite timere neque formidetis . Si illis neminem preter Deum timendum mandatum est, illis imaginem nostre uocationis portantibus, quanto magis preter Deum neminem metuere condecet, qui non terras Chananeorum, Iebuseorum, et Gergeseorum, atque Amorrheorum simus desiderantes consequi, sed celestia regna, sed Dei perpetuum amorem? Quomodo etenim uigor inanis  dignitatis tue nos ab hoc potuit aut potest proposito flectere, cum preter Deum statuerimus metuendum neminem? Non sumus Christiani ex illis, qui dixerunt:  Propter quod odiit nos Dominus, eduxit nos de terra Aegypti, tradere nos in manus Amorrheorum, et disperdere nos ; sed sumus ex illis, qui dixerunt, ac dicunt ad Deum: Propter te [g 1Kb] occidimur tota die, estimati sumus, ut oues occisionis, sed in his omnibus superamus propter eum qui dilexit nos . Non timuimus, neque timemus minas tuas nos, qui nouimus nichil posse Deo resistere, ne ut illi pereamus, qui audiunt a Moyse: Fratres uestri auerterunt cor uestrum dicentes: Gens magna est et [h 16Kb] dura multa et potentior uobis, et ciuitates magne, et murate usque ad celum, sed et filios gigantum uidimus illic . Non timemus gladium tuum Christiani, qui presumamus prostratis uobis, Dei religionis inimicis, uenturos nos ad conuiuium patriarcharum,  prophetarum, apostolorum ac martyrum. Non metuimus uirtutem caduci regni tui, milites diuini. Non sumus ex illis diffidentie filiis, qui plus inimicos suos, quam Deum fuerant arbitrati potuisse, ut tuam fragilem uereamur potentiam: si enim non ita Iudei credidissent, quod uidelicet plus possent Chananei, Iebusei, et Amorrhei, et ceteri inimici quam Deus, numquam profecto Moysis uocem [i 1Kb] superhabuissent dicentis: Ne loquamini, neque formidetis ab eis. Dominus Deus uester, qui antecedit ante faciem uestram, ipse simul expugnabit eos uobiscum, secundum omnia quecumque fecit uobis in terra Aegypti, et in deserto hoc quod uidetis quomodo fouit te Dominus Deus tuus, sicut quis foueat homo filium suum, in omnem uiam quam ambulatis [i 1Kb] , quoadusque  uenistis ad hunc locum, deducens uos in igni nocte, ostendens uobis iter, ut ambularetis in ea, et in nube diei . Si non post hec salutaria monita, plus potuisse quos contra pugnam gerebant, quam Deum, filii Isrel fuissent credentes, numquam profecto ad omnem deuenissent interitum. Potentem igitur esse nouimus Deum ad eripiendos nos de manibus tuis, ad celeste nobis regnum promissum tendentes: timere tuam crudelitatem non poterimus, maxime qui elegerimus a te, non a Deo puniri. Dixisti: Damnate Athanasium. Quem eramus, Constanti, damnaturi? illum ne quem uidemus Dei Filium confiteri, ut sunt confessi patriarche, prophete, apostoli, ac martyres? an te, qui sis negans, ut negauit magister tuus Arius, ut negauerunt Scarioth Iudas,  et cuncti Iudei? Dicit Deus ad Moysem: Non erunt tibi dii alii preter me: non facies tibi sculptile, neque omnem [k 7Kb] similitudinem eorum, quecumque sunt in  celo sursum et eorum que sunt in terra deorsum, et quecumque sunt in aquis subtus terram: non adorabis illa, neque seruies eis, quoniam ego sum Dominus Deus tuus, Deus zelans, reddens peccata patrum in filiis, in tertiam et quartam progeniem, eis qui oderunt me, et faciens misericordiam in millibus his qui diligunt me, et his qui custodiunt precepta mea . Et hec dicis diuina mandata calcanda: Suscipite idololatriam meam, derelinquite Deum, interficite inimicum meum, non Dei, Athanasium, quo possitis inueniri inter eos, qui oderunt Deum, quibus promiserit se in tertiam et quartam progeniem redditurum; date operam, ne cum illis diligamini a Deo, propter quos dicit: Faciens misericordiam in [a 11Kb] millia his qui diligunt me, et his qui custodiunt precepta mea .  Conspicis, prudentissime imperator, hoc tibi bonum uideri, quod sit malum, et hoc malum quod bonum. Aut negabis bonum, aut negabis bona te mala esse intelligere? et mala bona si negas, responde. Bonum est damnare innocentem, an malum? bonum est derelinquere Deum, et ire post idololatriam, an malum? Si dixeris malum, dicetur tibi a nobis: Cur hec tu geris? Iterum clamat in Deuteronomio Moyses, dicens: Custodire [b 8Kb] mandata Domini Dei tui, et testimonia, et iustificationes quascumque mandauit tibi: et facies quod placitum est, et quod bonum ante Dominum Deum tuum, ut benefiat tibi: et intrabis, et hereditate possidebis terram bonam, quam iurauit Dominus patribus uestris . Et tu hec esse bona elegisti, hec Deo placita, ut in contumeliam eius maiestatis  idololatria firmetur per tui regni uirtutem, et iugulentur hi, qui se eius fuerint confessi cultores. Ecce ego, dicit Moyses, dedi ante conspectum uestrum hodie benedictionem et maledictionem: benedictionem, si audieritis mandata Domini Dei uestri, quecumque ego mando uobis hodie . Cum itaque illi sint benedicti qui innocentem non sint punientes, illi Domini seruantes mandata, qui inauditum damnare noluerint, tu quomodo te benedictum putas, cum per opus tuum te probes inter maledictos constitutum? aut si non inter maledictos es, cur Moysem spernis dicentem? Si autem inueniatur in te in una ciuitatum tuarum, quas Dominus Deus tuus dabit tibi, uir aut mulier qui fecerit malignum ante Dominum Deum tuum, transire in [c 19Kb] testamentum eius, et uenientes  seruierint diis alienis, et adorauerint eos, aut soli, aut lune, aut omni, qui sunt in mundo de celo . Et infra: Produces uirum illum, aut mulierem illam, et lapidabitis eos in lapidibus, et morientur: in duobus testibus, aut in tribus morietur. Moriens, non morietur in uno teste; et manus testium erit super eum in primis ad occidendum illum, et manus totius  plebis postremo: et tolles malignum ex uobis ipsis . Si non es, Constanti, currens cum maledictis, cur non mandatis Dei serui paruisti Moysis? Cur cum ille dicat, duobus tribusue testibus etiam idololatram perire, tu nec quidem audientiam uolueris preberi uiro Deo dicato, eique negare fecisti audientiam, cui sis traditus a Deo? ei, inquam, cui si iusta defendenti restiteris, morte mori iussus ore fueris Moysis? Ut enim iudicia sacerdotis maneant inuiolata, dicit sic: Exsurgens ascendes in locum quemcumque [d 1Kb] elegerit Dominus Deus tuus inuocari nomen eius ibi: et loquere [e 8Kb] ad sacerdotes, leuitas, aut ad iudicem, quicumque factus fuerit in diebus illis: et requirentes nuntiabunt tibi iudicium, et facies secundum omne preceptum quodcumque nuntiauerint tibi,  qui sunt in loco illo, in quo elegit Dominus Deus tuus inuocari nomen illius ibi, et obserua te nimis: facies secundum omnia quecumque constituerunt [f 1Kb] tibi; secundum legem, et secundum iudicium, quodcumque dixerint, facies: non declinabis a uerbo, quodcumque nuntiauerint tibi, facies quodcumque indicauerint tibi, non declinabis dextra aut sinistra: et homo quicumque fecerit in superbia, ne audiat sacerdotes astantes officia exhibere in nomine Domini Dei, aut iudicem, quicumque fuerit in diebus illis, morietur homo ille, et tolles malum de Isrel, et omnis populus audiens timebit, et non impie aget ultra . Sed dicis; isto in loco Deo deuotissimus Moyses quomodo sacerdotum fecit mentionem, sic et iudicis. Proba te super nos factum iudicem, proba ad hoc te constitutum  imperatorem, ut nos armis tuis ad omnem implendam uoluntatem amici tui diaboli perduceres; cum probare non possis quia preceptum sit tibi, non solum non dominari episcopis, sed et ita eorum obedire statutis, ut si subuertere eorum decreta tentaueris, si fueris in superbia comprehensus, morte mori iussus sis. Quomodo dicere poteris, iudicare te posse de episcopis, quibus nisi obedieris, iam, quantum apud Deum, mortis pena fueris multatus? Cum hec ita sint, tu qui es profanus, ad Dei domesticos, quare istam sumis in Dei sacerdotem auctoritatem? cum etiam ipsos iudices Iudeos, tunc quando in lege manebant Dei, ex genere habere permiserit suo. Si enim, inquit Moyses, dixeris, Statuam supra me principem [g 8Kb] , quomodo et relique gentes, que in circuitu  meo: constituens constitues super te ipsum principem, quemcumque elegerit Dominus Deus tuus, ipsum de fratribus uestris constitues: non poteris constituere super te hominem alienigenam, quoniam non est frater uester . Et subsequitur, cur noluerit alienigenam fieri principem, ne scilicet ad sectam suam traheret alios. Propterea dicit: Ne [h 28Kb] reuocet nos in Aegyptum  , hoc est, ad idolorum cultum; quasi dicat: Quis es tu, inquam, qui tibi usurpasti hanc auctoritatem, quam tibi Deus non tradidit, et si traderet, et inter [a 1Kb] te esse permitteret, primo in loco Christianum te esse oportuerat, quia scelus esset alienigenam Dei seruos iudicare, inimicum religionis domesticos Dei. Deinde si fuisses Christianus, et te participem censuisset Deus sacerdotibus fieri ad gerendum [b 1Kb] populum eius, accipe qualem te esse preceperit in Deuteronomio. Et erit cum sederit in principatu suo, scribe [c 1Kb] hoc in libro ante sacerdotes et leuitas, et erit cum ipso, et legetis eis omnes dies uite eius, ut discant timere Dominum Deum tuum, custodire omnia mandata hec, et iustificationes has facere, ut non extollatur cor eius a fratribus eius, et non transgrediatur  a mandatis dextra aut sinistra, ut longiturni temporis sit in principatu suo ipse et filii eius cum ipso in filiis Isrel . Quid tu huiusmodi habes, nisi omnia contraria, nisi cuncta, que Dei impugnent domum? Primo es hereticus, deinde persecutor Dei domesticorum; conatus es ac conaris ad Athanasium iugulandum, tamquam is homo, qui non memineris scriptum: Si fuerit homo odiens proximum et insidiatur eum [d 1Kb] , et surrexerit in eum, et percusserit eum animo, et mortuus fuerit, et fugerit in unam ciuitatum harum, mittent seniores ciuitatis illius, et accipient eum inde, et tradent eum in manus exquirentium sanguinem, et morietur; non parces oculo tuo super eum, et mundabis sanguinem innocentis ex illis, et bene tibi erit . Et iterum: Non manebit testis [e 9Kb] unus  in testificationem aduersus hominem secundum omnem iniquitatem, et secundum omne peccatum, quod cumque peccatur: in ore duorum testium aut trium stabit omnis sermo. Si autem steterit testis iniustus aduersus hominem, detrahens ei iniquitatem, stabunt duo homines, quibus est ipsis contradictio, ante Dominum et ante sacerdotem, et in conspectu iudicis, quicumque fuerit in diebus illis: et interrogabunt diligenter iudices, et ecce testis iniustus testificatus est iniqua, resistens aduersus fratrem suum, et facite ei, quemadmodum nequiter egit facere aduersus fratrem suum, et auferes [f 8Kb] iniquum ex uobis ipsis; et ceteri audientes timebunt, et non apponent amplius facere uerbum malignum hoc in uobis. Non parces oculis tuis super eum, animam pro anima, oculo pro oculo, dentem pro dente, manum pro manu, pedem pro pede . Cum cernas hec fieri, de te, homicida, Deum statuisse dicas. Queso, quid sit aliud dicere, Damnate eum, quem scitis innocentem, facite contra Dei mandata; nisi, euellite corda, tollite uobismet  sensus, ultro iugulate uestras animas, licet uidentes quia fouea sit, fingite uos cecos, precipitesque uosmet date in eternam uoraginem, mergite in eam foueam, a qua non uos eripi posse cernitis, uobis ipsis uitam auferte, sumite perpetuam mortem? Quid est aliud dicere, Fac quod Deus fieri prohibuit, nisi, estote inimici Deo, acquirite uobis diabolum amicum, date operam ne consequamini paradisum, ne denique regnum celorum quod uobis promisit si mandata eius seruaueritis, Deus: amate inferna, diligite stagnum ardentem, desiderate esse cum omnibus, qui sunt semper dantes penas, desiderate dici homines diaboli. Hec sunt premia, que tua egregia conquirunt consilia, hec illa optima que mortem pariunt sempiternam, hec que demergunt [g 1Kb] hominem celo iam proximum ad  inferna. Adhuc non sciebas scriptum, ut ad hec nos rogares mala gerenda? Non erit in sacco tuo pondus et pondus, maius aut minus: non erit in domo tua mensura et mensura maior et minor: pondus uerum et iustum erit tibi, et mensura uera et iusta erit tibi, ut multorum dierum sis, et bene tibi sit super terram, quam Dominus Deus tuus dabit tibi in [h 1Kb] sorte, quoniam abominabilis est Domino Deo tuo omnis qui facit hec, omnis qui facit iniqua . Pondera integra, et mensuras iustas qui non seruauerit, abominabilem [i 1Kb] eum esse cum sacris referatur litteris, credo nos acceptissimos tunc fore putasti, si iniuste in eum protulissemus iudicium. Moyses, Maledictus, inquit, qui transfert terminos proximi: proximi euellere et de loco transferre in locum prohibemur terminos;  et tu, Egredimini, dicis, Dei sacerdotes, terminos iustitie . Maledictus, inquit Spiritus sanctus ore Moysi, quicumque declinauerit iudicium aduene, orphani, et uidue; et tu ludos tibi prebens de nostro sanguine, dixisti: Punite eum quem ignoratis deliquisse . Noluimus, Constanti, esse tecum maledicti; te magis cupientes sumus nobiscum benedictum in sancta inueniri Ecclesia. Non tuam audimus uocem, que nos Dei incurrere offensam prouocat; sed audimus uocem Moysis serui Domini dicentis: Et erit, si non audieritis [i 17Kb] uocem Domini Dei uestri, custodire et facere omnia mandata eius, quecumque ego mandabo tibi hodie, et uenient super te omnes maledictiones he, et inuenient te. Maledictus tu in ciuitate, maledictus tu in agro, maledicte apothece tue, et que sunt reliqua tua, et maledicti  filii tui uentris, et nascentia terre tue, armenta boum tuorum, et greges ouium tuarum, maledictus tu in gressu tuo. Mittet tibi Dominus tedium et thlipsen [k 7Kb] , et anxietatem in omnia quocumque immiseris manum  tuam, quecumque facies, quoadusque disperdat te in breui propter nequitiam studiorum tuorum . Si non sunt mala studia falsa mittere crimina, persequi Dei cultores, Dei idololatriam introducere in Ecclesiam, manu militari iugulare credentes in unicum Dei Filium, poterunt hec maledicta non te ac tecum apprehendere currentes. Conuocasti nos ad Dei sacerdotem iugulandum, ad eum interimendum, per quem te precepta sua audire sanxerit Deus. Et scripsit Moyses uerba legis huius in libro, et dedit eum sacerdotibus et leuitis, qui tollunt arcam testamenti Domini, et presbyteriis [a 1Kb] Isrel. Et mandauit eis Moyses in illa die, dicens: Post septem annos in tempore anni remissionis in die festo scenopegie in ceundo omnem Isrel apparere in conspectu Domini Dei  tui, in loco quem elegerit, legetis hanc legem in conspectu Isrel, in auribus eorum, conuocatis in ecclesiam uiris et mulieribus, et natis, et proselyto [b 1Kb] , qui fuerit in ciuitatibus uestris, ut audiant et discant timere Dominum Deum uestrum, et audiant facere omnia uerba legis huius: et filii eorum qui nesciunt, audientes discent Dominum Deum uestrum omnibus diebus, quibus ipsi uiuunt super terram . Persequeris eum, per quem te audire preceperit Dominus; agente eo in rebus humanis cohereticum [c 1Kb] tuum Georgium [d 1Kb] mittis successorem, cum tametsi fuisset liberatus iam Athanasius et corpore [e 1Kb] , tibi non licuerit mittere, sed fuerit ac sit in Dei manu, quem fuisset dignatus populo suo antistitem instituere, per seruos uidelicet suos, hoc est, catholicos episcopos. Neque  enim posset impleri uirtus Spiritus sancti ad Dei gubernandum populum, nisi is, quem Deus allegisset [f 1Kb] , cuique manus per catholicos episcopos fuisset imposita, sicut defuncto Moyse, impletum Spiritu sancto inuenimus successorem eius Iesum Naue. Loquitur scriptura sancta dicens: Et iehsu filius Naue impletus est spiritu intelligentie. Imposuerat enim Moyses manum super eum. Et audierunt eum filii Isrel, et fecerunt secundum quod mandauit Dominus Moysi . Conspicis ordinationi Dei te obuiam isse, contra Dei faciendo uoluntatem, temet mucrone gladii tui iugulatum; siquidem non licuerit ordinari nisi fuisset defunctus Athanasius, et defuncto Athanasio,  catholicus debuerit per catholicos ordinari episcopos. Loquitur sacra scriptura dixisse ad Iesum Naue Deum: Moyses seruus meus defunctus est: nunc itaque surgens, transi Iordanem tu, et omnis populus iste in terra quam ego dabo illis: omnem locum quemcumque ingressi fueritis uestigio pedum tuorum [g 1Kb] , uobis dabo illum, sicut dixeram Moysi; desertum et ante Libanum usque ad flumen Euphratem [h 19Kb] et usque ad mare magnum, usque ad solis occasum, erunt fines termini uestri. Non resistet homo in conspectu tuo per omnes dies uite tue, et sicut eram cum Moyse, sic ero tecum et non derelinquam te, neque despiciam te . Numquid potest Deus esse cum inimico suo Georgio? numquid ei quem non ordinauerit, quem non elegerit, poterit esse propitius? Talis est Georgius, qualis fuerat  Arius, quales qui sunt ualens [i 1Kb] et Ursacius, uel ad quem me destinasti Germaniciensium, Adoxius [i 1Kb] : neque enim possent nisi de spinis spine procedere. Hec ita se habere ex actibus ipsius Georgii legens contestationes Alexandrinorum [k 1Kb] poteris colligere; et quamuis tibi sceleratum blasphemum illum esse placeat; neque enim aliter tibi esset amantissimus, nisi quia sit sceleratus: tamen hec eo protulerim, ut eximiam [l 1Kb] possis cernere operam tuam. Cum igitur non esse Deum cognoscas cum Georgio, sed esse [m 1Kb] cum Athanasio, quem populo suo instituerit antistitem, cognoscere tandem poteris Dei te ordinationem fuisse conatum destruere, Deum te fuisse in Athanasio persecutum. Audis enim dicere Deum ad Moysis successorem: Sicut eram cum Moyse, sic ero  tecum, et non derelinquam te, neque despiciam te . Ecce alio loco: Inualesce et uiriliter age, custodire [n 19Kb] et facere sicut precepit tibi Moyses puer meus: et non declinabis ex illa dextra aut sinistra, ut intelligas in omnibus quecumque agis: et non recedet liber legis huius ex ore tuo, et meditaberis in eo die ac nocte, ut custodias facere uniuersa que scripta sunt: tunc dirigam uias tuas, et tunc intelliges. Ecce precepi tibi, inualesce et uiriliter age: non est quod expauescas, neque timeas, quoniam tecum est Dominus Deus tuus in omni loco . Iam superest te, siue tu, siue Georgius que geritis, si sunt uenientia ex Dei mandatis, probare. Audis enim promittere  se Deum futurum cum successore Moysis, quomodo fuerit et cum Moyse, si modo que sunt in libro legis scripta seruauerit. Si igitur ut hec geras scriptum non inueneris, tue erit equitatis tandem aduertere uobiscum Arianis non esse Deum, sed illum in uobis mansitare, qui manserit et in Cain. Que te causa ad hec, Constanti, impulit gerenda, ut potentia regni tui ad tantam perductus superbiam statuisses eum necandum, quem Deus sibi in sacerdotali honore elegerit? Non inueneras in primo Regnorum [a 1Kb] libro scriptum? Non [b 22Kb] glorietur sapiens in sapientia sua, neque glorietur potens in uirtute sua, neque glorietur diues in diuitiis suis; sed in hoc glorietur, qui gloriatur, scire et intelligere Deum, et facere iudicium et iustitiam in medio terre . Cur hec preteriens,  qui in omni tempore iudicium iustum facere debueras, iniustitiam tecum etiam nos facere cogebas? Deponi per nos decreueras catholicum, firmari [c 1Kb] uero hereticum: sed quando istud sane fecissent mentis homines? si enim Heli sacerdos, quod filios in sacerdotii honore constituisset indignos, illa audit, que perpessus est a Domino; quid nos audire ac perpeti mereremur, si catholicum episcopum damnantes, et quidem inauditum, sineremus Georgium fieri Arianum Alexandrinis episcopum? Et uenit, inquit, homo Dei [d 15Kb] , et dixit: Hec dicit Dominus: Manifeste ostendi me ad domum patris tui ex omnibus tribubus Isrel mihi in sacerdotium, ut ascenderent ad sacrificium meum, et incenderent incensum, et tollerent ephod. Et dedi in domo [e 1Kb] patris tui omnia frumenta filiorum Isrel in escam. Et tu quare respexisti  in incensum meum ac sacrificium meum improbo oculo, et honorificasti filios tuos plus quam me, ut benediceres eos a primordio in omnibus sacrificiis Isrel coram  me? Propter hoc hec dicit Dominus [f 11Kb] Isrel: Dixi, domus tua, et domus patris tui transiet [g 1Kb] coram me usque in eternum, et nunc non est. Sic dicit Dominus: Nequaquam mihi, non sic erit a me, quoniam qui honorificant me, honorificabo eos, et qui spernit me, ad nichilum redigetur. Et ecce dies ueniunt, et disperdam [h 20Kb] semen tuum, et semen patris tui, et non erit tibi senex in domo mea omnibus diebus, et uirum disperdam [i 1Kb] a sacrario meo, ut deficiant oculi eius, et defluet anima eius: et omnis que superauerit multitudo e domo tua decidet in gladio uirorum. Et hoc tibi signum, quod ueniet super duos filios tuos hos Ofni et Phinees: in uno die morientur ambo gladio [i 1Kb] uirorum . Si hanc ille accepit increpationem pro filiis a Deo, qualem nos mereremur  accipere pro te, Constanti? credo dictum fuisset nobis: Plus honorificastis Constantium, quam me; quomodo illi dictum est, quod plus honorificauerit filios, quam Deum. Qua, inquis, de re? quia si tua fecissemus precepta, Domini inueniebamur spreuisse; quia Georgius sit, ut fuerint filii Heli, filius pestilentie, quem tu loco Dei hominis Athanasii collocandum per nos censueras. Deinde cum dicat Deus: Qui [k 1Kb] me honorificauerit, honorificabitur, et qui me spernit, ad nichilum redigetur ; si tuam contra ipsius diuina mandata prolatam uocem sacrilegam audiremus, honorificaueramus Deum? an si te nichil esse iudicantes illius tantum sacris statutis parere niteremur? Interea tu gaude, quia sis exhonorans Deum. Audis enim ipsum dicentem, quod uenturi sint ad nichilum omnes eum spernentes. An negabis  te exhonorasse Dominum tollendo sacerdotes e plebibus, quos ordinauit ille? An negabis te exhonorasse Dominum, quando contra sancita ipsius cegeris  sacerdotes eius damnare absentem, inauditum, et quidem falsis criminibus per te ac tuos petitum? Non ergo [a 1Kb] exhonorasti Deum, quando tuleris apostolicam atque euangelicam traditionem, et idololatriam, quam [b 1Kb] Arius edificauerit in corde, diabolus statueris ab hominibus cultoribus teneri Dei? Cum hec ita sint, iam tue erit prudentie estimare, quid tibi agendum expediat, utrum ne hic corrigens errores tuos, consecutus ueniam tantorum scelerum, inter Dei inueniri statuas domesticos; an redactus ad nichilum, sicut promittit spernentibus se Dominus, incipias in perpetuum dare penas, quas dant hi quorum tenere delegeris itinera. Et ut plane uidere possis, que te maneant pericula, propterea quod sis exhonorans diuinitatem, accipe Samueli  etiam que dicantur propter Heli filios: Et dixit Dominus ad Samuel: ecce ego facio uerba mea in Isrel, et omnis qui audierit ea, tinnient utreque aures eius, in illo die, quo suscitabo super Heli omnia que locutus sum in domo eius, et consummabo que predixi ei, quoniam ego ulciscor in domo eius usque in eternum propter iniquitatem filiorum eius, quam ego scio; quoniam contemnentes Dominum mala locuti sunt filii eius, et non monuit eos neque castigauit. Et nunc sic iuraui domui Heli, si propitiabitur iniquitas in domo Heli, in incenso, aut in sacrificiis in sempiternum . Si hec Heli sunt promissa propter delictum filiorum, quid tibi propter sacrilegium tuum? Si illi hec in eternum sunt promissa, quid tibi agenti tanta? Si filios Heli dixit Deus male locutos de se, quanto magis  dicat te qui susceperis Arii blasphemiam ad impugnandam scilicet fidem, quam patriarche, prophete, apostoli, et omnes tenuerunt martyres! Rogamus te inter hec gerere factorum tuorum penitentiam, considerans saltem que filiis Heli exhonorantibus Deum acciderint. Heli , inquit scriptura, senex erat ualde, et filii eius euntes abierant, et erat maligna uia eorum coram Domino. Et factum est in diebus illis, et conuenerunt alienigene in pugnam ad Isrel . Et infra: Et inclinauit pugna, et cecidit uir Isrel coram alienigenis, et uulnerati sunt in acie in campo, quatuor millia hominum: et uenit populus in castra, et dixerunt maiores natu Isrel: Propter quid deficere fecit nos hodie Dominus coram alienigenis? Tollamus igitur arcam Domini Dei nostri  ex Selon, et exeat in medio nostrum, et liberabit nos de manibus inimicorum nostrorum. Et misit populus ad Selon, et sustulerunt inde arcam Domini, ubi sedebat Cherubin: et ambo filii Heli cum arca Dei ibant, Ofni [c 1Kb] et Phinees . Et infra: Expugnauerunt illos, et defecit uir Isrel a conspectu alienigenarum, et fugit unusquisque in tabernaculum suum, et facta est plaga magna ualde, et ceciderunt ex Isrel triginta  millia uirorum: et arca Dei capta est, et ambo filii Heli mortui sunt . Et infra: Et uir properans accessit ad Heli, dixitque ei: Ego sum qui ueni de castris fugiens de prelio hodie. Et dixit Heli: Qui sermo factus est, filiole? Et respondit uir [d 1Kb] , et dixit: Fugit uir Isrel a facie alienigenarum, et facta est plaga magna in populo, et ambo filii tui mortui sunt, et arca Dei capta est. Et factum est cum audisset, Arca Dei capta est, cecidit supinus de sella iuxta portam, et [e 1Kb] contribulatum est dorsum eius, et mortuus est; quoniam senex erat et grauis homo, et ipse iudicabat in Isrel uiginti annis . Si hec mala Heli sacerdoti et iudici Isrelitarum uno die uenerunt, propterea quod non, ut fuerat dignum, suos castigasset filios, quid tibi religionis Dei destructori cernis  uenturum, isto in loco probandum tibi censui. Quod enim ex Dei ueniat uoluntate, ut nos eius serui subiiciamur uobis persecutoribus nostris, dixisse te non negabis: Nisi nostra fides, hoc est, hec, que dicitur a Lucifero Ariana, fuisset catholica, numquam in omnes plebes accepissem potestatem. Si ita est, potuit et illorum allophilorum, qui arcam ceperant Dei, quisquam fuisse melior, quam est Dei cultor. Utique tu dicis fidem tuam, quam nos nouimus hereticam, hoc tibi prestitisse: sed et Maxentius, Nero, et cuncti illi persecutores domus Dei dixerunt deorum suorum potentia fuisse factum, ut Christiani sub illorum ditionem ueniremus. Percurre que acciderint illis, qui arcam se Dei cepisse letabantur, qui uirtute deorum suorum uicisse se Isrelitas dicebant,  et inuenies unum te ex illis qui Dei fuerint domum persecuti. Et alienigene abstulerunt arcam Dei ex Abenezer, et intulerunt illam in Azotum; et sustulerunt alienigene arcam, et intulerunt illam in domum Dagon, et collocauerunt illam iuxta Dagon: et mane uigilauerunt Azoti, et intrauerunt in domum Dagon, et uiderunt: et ecce Dagon cecidit in faciem suam ante arcam Dei; et sustulerunt Dagon: et statuerunt in locum suum. Et grauata est manus Domini super Azotos, et cruciabat illos, et percussit illos in domibus eorum, in Azotum, et regiones eius. Et factum est, cum ante lucem uigilassent, et Dagon ceciderat in faciem ante arcam testamenti Domini; et caput Dagon, et ambo uestigia manus eius ablata erant per partes centum, et ambo articuli manus illius ceciderunt  in limen . Et infra: Et grauata est manus Domini super Azotum, et induxit illis mures, et facta est confusio mortis magna in ciuitate: et uiderunt uiri Azoti, quoniam sic est, et dixerunt: Quoniam non sedebit arca Domini Dei Isrel nobiscum: Quoniam dura est manus illius super nos, et super Dagon deum nostrum. Et mittunt, et conuocant reliquos [f 9Kb] alienigenarum ad se, et dicunt, quid faciemus de arca Dei Isrel? et dixerunt Gethei: Transeat arca Dei Isrel  in Geth. Et factum est, postquam translata est arca Dei, facta [a 1Kb] manus Domini in ciuitate, et est facta turbatio magna ualde: et percussit uiros ciuitatis a minimo usque ad maximum, et ebulliuit illis mures in sedibus, et fecerunt sibi Gethei sedes pelliceas, et miserunt arcam Dei in Ascalonem. Et factum est, ut intrauit arca Dei Isrel in Ascalonem, exclamauerunt Ascalonenses dicentes: Ut quid misistis arcam Dei Isrel ad nos, ut morti tradat nos, et populum nostrum? et mittunt et conuocant regulos alienigenarum, et dixerunt: Remittite [b 13Kb] arcam Dei Isrel, et reducatur in locum suum, et non morti dabit nos, et populum nostrum: quia acta est confusio grauis in ciuitate tota, grauis ualde, ut intrauit arca Dei: et qui uiuebant, et non sunt mortui, percussi sunt sedibus suis: et ascendit clamor  ciuitatum usque ad celum . uides, Constanti, quomodo sinat Deus noster humiliatam uideri religionem suam a uobis alienigenis, et eo quidem usque humiliatam, donec etiam uos, persecutores uere religionis, uideatis non esse Deum alium preter Deum nostrum. Sed ut iterum ad Athanasii redeam causam; numquid non sciebas scriptum in Regnorum libro primo: Et Samuel iudicabat populum Isrel in omnibus sanctificationibus ; ut imperandum putares per Domini sacerdotes fuisse damnandum innocentem? Legisti Samuel, quod in omni sanctificatione iudicarit populum Dei; et quia nolumus ab hac recedere iusta uia iudicandi, perpetimur persecutionem a te. At hoc non nouum, quando Saul persecutus fuerit iustum Samuelem, cur [c 1Kb] ei uera dixerit,  equidem eum per quem fuerit in regem unctus, per quem eum Dominus ad tantam prouexerat gloriam. Persequebatur Saul Domini prophetam atque sacerdotem, quia non compos fuerat mentis: Saul alioquin quomodo sospes persequeretur eum, quem sciret Dei ministrum, Dei spiritu plenum? persequebatur eum, quem iugiter propter persecutoris ignorabat ingemuisse salutem. Loquitur in libro primo Regnorum scriptura dixisse Dominum ad Samuel: Usquequo luges tu in Saul? ecce expello [d 1Kb] illum, ne regnet super Isrel: imple cornu tuum oleo, et ueni, mittam te in domo Iesse usque in Bethlehem, quoniam uidi in filiis Iesse mihi in regem. Et dixit Samuel: Quomodo ibo, ne audiat Saul, et occidat me ? Eum querebat consumere, quem iam multis  meminerat modis Dei esse hominem: homo Dei ueniam persecutori poscendo non desistit, contra pestilentie factus filius eius auferre animam querit: eo etenim usque persecutor exstitit Samuelis Domini sacerdotis Saul, ut dixerit Domino dicenti sibi: ueni, mittam te: Et quomodo ibo? audiet Saul, et occidet me . Conspicis, Constanti, recedentibus uobis a Deo non uos homines, sed feras, sed belluas, atque latrones estimari. Aut numquid in  hoc, quod Athanasium iniuste persequeris, non eris Sauli comparandus? quando sis ita iugulare cupiens innocentem Athanasium, quomodo et ille fuerit interficere desiderans, non solum Samuelem, sed et Dauid. Eos Saul nempe interficere minabatur, cum quibus cognoscebat esse Deum. Et uidit, inquit scriptura, Saul, quoniam Dominus cum Dauid est, et omnis Isrel diligebat eum: et magis adiecit Saul timere a facie Dauid . Et locutus est Saul ad Ionathan filium suum, et ad omnes pueros suos, occidere Dauid . Responde, imperator impudentissime; si hec gerere potest Dei habens spiritum. Quo Saul cepit hec gerere tempore? nempe quo per Samuel maledictus reprobatus est, eodem etenim tempore scriptum est recessisse  Dominum ab eo, cum Dauid uero fuisse. Quibus rebus probatur uos esse Arianos sine spiritu Dei, qui persequimini Athanasium uirum plenum Spiritu sancto. Et erat, inquit, Dauid in omnibus uiis suis sapiens, et Dominus erat cum illo, et omnis Isrel et Iuda diligebant Dauid . Igitur ut ea te agere possis cognoscere circa Athanasium, que egerit Saul circa Dauid, accipe scriptum: Et Ionatha filius Saul diligebat Dauid ualde, et indicauit Ionatha Dauid dicens: Saul querit occidere te . Et infra: Et locutus est Ionatha ad patrem suum dicens: Noli peccare, rex, in seruum tuum Dauid, quoniam non peccauit in te, et facta eius bona sunt ualde, et posuit animam suam in manibus suis, et occidit alienigenam, et fecit Dominus salutem in Isrel;  et omnis Isrel uiderunt, et gauisi sunt. Et ut quid peccas in sanguinem, et occidere uis Dauid sine causa? Et audiuit Saul uocem Ionathe filii sui: et iurauit Saul dicens: uiuit Dominus, si mortuus fuerit Dauid . Et infra: Et adiectum est bellum fieri, et inualuit Dauid, et expugnauit alienigenas, et percussit illos plaga magna, et fugerunt a facie Dauid. Et factus est in Saul spiritus malus, et ipse in domo sua dormiebat [e 1Kb] , et erat in manu eius lancea, et ecce psallebat in manibus suis: et querebat Saul percutere lancea Dauid, et percussit, et declinauit Dauid a facie Saul: et percussit lancea in parietem, et Dauid fugit, et saluus factus est. Et factum est in illa nocte, et misit Saul nuncios ad domum Dauid, ut custodirent illum, quo mane occideret illum . Et Dauid  fugit, et saluus factus est: et uenit ad Samuel in Armathen, et renunciauit ei omnia que fecit Saul . Et infra: Et factus est iratus in Ionathan Saul ualde . Et infra: Et dixit: Mitte hec, accipe iuuenem, quoniam filius mortis est. Et respondit Ionatha patri suo: Quare morietur, quid fecit? et sustulit Saul lanceam in Ionathan ut occideret eum . Cui parceret Saul, uera sibi dicenti, quando nec filio pepercerit? sic estis pretereuntes  Dei mandata, atque uestra statuentes. Denique non miramur, si quia dicitur, non potest damnari absens, Domini persequaris sacerdotes; quando uideamus sic fuisse Deo famulantes persecutum Saul. Loquitur scriptura dicens: Et dixit rex: Morte morieris, Abimelech, et tu, et omnis domus patris tui . Et infra: Et dixit rex cursoribus, et stantibus sibi: Adducite, et occidite sacerdotes Domini, quoniam manus eorum cum Dauid est, quoniam cognouerant quod Dauid fugeret, et non [a 1Kb] decooperuerunt aurem meam. Et noluerunt pueri regis ingerere manus suas aduersus sacerdotes Domini . Quid dicis, equissime rex? si illi regis pueri noluisse referuntur obedire imperio regis, si illi contempsisse monstrantur precepta Saul, ne contra Dei fecissent  mandata, nos episcopos fuerat dignum Domini calcantes precepta, implere tua sacrilegi homicide? Idcirco ergo nos dignaris persequi, quia non Domini mandatis tua anteponamus. Hec fecit et Saul, que ita esse probat sacra scriptura dicens: Et dixit Saul ad Deg: Conuerte te in obuiam sacerdotibus Domini. Et conuersus est Deg Syrus, et mortificauit [b 1Kb] ipse sacerdotes Domini, et occidit illa die trecentos quinque uiros, et omnes portantes ephod, et Oben [c 1Kb] ciuitatem sacerdotum occidit in ore gladii a uiro usque ad mulierem, et ab infante usque ad nutrientem . Simili nunc modo conatus es, atque conaris eorum laniare corpora, quos uideas preceptorum Dei memores tuo reniti precepto. Non itaque mirari poterimus, si tu nos persequaris; quando uideamus Saul,  quod non seruum Domini Dauid in manus tradiderint eius, non solum trecentos quinque sacerdotes, sed et totam perdidisse ciuitatem. Persequebatur Saul Dauid, eum, in cuius ditione [d 1Kb] cum fuerit, sepe tamen ei ignouerit. Et factum, dicit scriptura, cum reuersus esset Saul post alienigenas, et renuntiauerunt ei dicentes: Ecce Dauid in deserto Gaddi est. Et sumpsit secum tria millia uirorum electorum ex omni Isrel, et abiit querere Dauid et uiros eius ante faciem uenationis ceruorum: et uenit ad greges ouium, que [e 1Kb] erant ad uiam, et erat ibi spelunca, et introiuit Saul ad sellam, et Dauid et pueri eius interius spelunce sedebant. Et dixerunt uiri Dauid ad eum: Ecce dies hic quem dixit [f 13Kb] Dominus: Tibi dabo inimicum tuum in manibus tuis, et facies ei que placita sunt ante oculos tuos.  Et exsurrexit Dauid, et dempsit pinnam [g 1Kb] chlamydis Saul occulte. Et factum est post hec, et percussit cor Dauid eo quod dempsisset pinnam chlamydis: et dixit Dauid ad pueros suos: Non mihi contingat a Domino si fecero hoc uerbum domino meo, christo Domini, inferre manum meam in eum, quia christus Domini hic est. Et suasit Dauid uiros suos uerbis, et non permisit illis, ut surgentes occiderent Saul: et surrexit Saul, et descendit in uiam, et exiit Dauid post Saul dicens: Domine rex. Et respexit Saul post se, et inclinauit se Dauid in faciem suam super terram, et adorauit eum, et dixit Dauid ad Saul: Quare audis uerba populi dicentium: Ecce Dauid querit animam tuam? et ecce in hac die uiderunt oculi tui, quomodo tradidit te Dominus hodie in manibus meis in speleo [h 7Kb] , et nolui te occidere,  et peperci tibi, et dixi: Non iniiciam manum meam in dominum meum, quoniam christus Domini est: qui accepi pinnam chlamydis tue in manu mea, et ego abscidi laciniam chlamydis tue, et non occidi te. Cognosce et uide hodie quoniam non est in manu mea malitia, neque iniustitia, et non peccaui in te, et tu queris animam meam accipere. Iudicet Dominus inter me et te, et uindicabit me de te, manus autem mea non erit in te. Sicut dicitur parabola antiqua, ex iniquis exiet nequitia: manus autem mea non erit in te. Retro quem tu persequeris? canem mortuum, et retro pulicem unum. Fiat Dominus in iudicem et in uindicem inter me et inter te: uideat Dominus et iudicet iudicium meum, et iustificet me ex manu tua . Talis mos est Dei cultoribus, ut totum reseruent  Deo, scientes esse magnum uindicari ab eo. Interea, sicuti superius dixi, uide Saul, ubi compos mentis est, que dicat: at ubi impos efficitur, quomodo sitiens sit Dauid iusti et innocentis sanguinem: Et factum est, inquit, cum consummasset Dauid uerba hec, loquens ad Saul, dixit Saul: uox tua hec, fili Dauid? et exclamauit Saul et plorauit, et dixit ad Dauid: Iustus [i 8Kb] es tu quam ego, quoniam tu reddidisti mihi bona, ego autem tribui mala tibi: et renuntiasti mihi hodie que fecisti mihi bona, sicut conclusit me Dominus in manibus tuis, et non occidisti me: et sicut inueniat quis amicum suum, et premittat eum in uiam bonam, et Dominus retribuat tibi bona, pro quibus fecisti mihi hodie: et nunc ecce ego scio quoniam regnando [i 9Kb] regnabis, et constituetur in manu tua regnum Isrel, et  nunc iura tu mihi in Domino, si non eradicabis semen meum post me: et si non exterminabis nomen de domo patris mei. Et iurauit Dauid Saul . Post hec utique debuerat iam mutari Saul; sed adhuc nec iste desinit persequi, nec deficit parcere Dauid. Et surrexit, dicit Scriptura, Saul, et descendit in desertum opacum, et cum eo tria millia uirorum electorum ex Isrel querere Dauid . Et infra: Et misit Dauid exploratores, et cognouit quoniam uenit Saul in Sicelet: et surrexit Dauid occulte, et abiit in locum ubi dormiebat Saul, et Abner filius Ner princeps militie eius: et Saul dormiebat in stragulis preclaris, et plebs erat circa eum. Et Dauid dixit ad Amalech Cetheum, et Abessa filium Saruie fratrem Ioab dicens: Quis introibit mecum in castris ad Saul? et dixit Abessa ad  Dauid: Ego ibo tecum. Et intrauerunt Dauid et Abessa ad populum nocte, et ecce Saul dormiebat in stragulis pretiosis, et lancea fixa ad caput eius preclara, et Abner dormiebat circa eum. Et dixit Abessa ad Dauid: Conclusit Dominus hodie inimicum tuum in manibus tuis: et nunc occidam de lancea semel in terram figens, et non repetam illam. Et dixit Dauid ad Abessa: Non continges illum: quoniam quis iniiciet manum suam in christum Domini, et purus erit? Et dixit Dauid: uiuit Dominus, quoniam nisi Dominus percusserit illum, aut nisi hora illius uenerit, et moriatur, uel in pugnam descenderit et apponatur, mihi autem non sit a Domino iniicere manum [a 1Kb] in christum Domini: et nunc accipe lanceam, que est ad caput illius, et lentem aque, et recedamus nos. Et accepit Dauid lanceam, et lentem  aque a capite eius, et abierunt ipsi: et non erat qui uideret, neque qui sciret, et non erat qui uigilaret: omnes enim dormiebant, quoniam timor Domini irruerat in illos: et transiuit Dauid contra, et stetit in cacumine montis longe, et erat magnum iter inter eos: et deprecatus est Dauid populum, et Abner, et locutus est dicens: Non respondis, Abner? Et respondit Abner, et dixit: Quis es tu qui uocas me? Quid est? Et dixit Dauid ad Abner: uir tu es; et quis sicut tu in Isrel? quare non custodis dominum tuum regem? quoniam intrauit unus de populo disperdere dominum tuum regem. Non est bonum hoc quod fecisti: uiuit Dominus quoniam filii mortificationis uos estis, qui non custodiistis [b 1Kb] dominum regem uestrum, christum Domini: et nunc uide ubi est lancea regis, et lentis aque que erat ad  caput eius. Et cognouit rex Saul uocem Dauid, et dixit: uox tua hec, fili Dauid? Seruus tuus, domine rex. Et adiecit Dauid: Ut quid hoc persequitur dominus meus retro seruum suum? quoniam quid deliqui, et que est a me malitia? et nunc audiat dominus meus rex uerba serui: Si [c 1Kb] Dominus Deus tuus incutit te in meum dolorem, et uictimam immolationis: quod si filii hominum, maledicti hi [d 6Kb] in conspectu Domini, quoniam eiecerunt me hodie non confirmatum esse in testamentum Domini, dicentes: uade, serui diis alienis. Et nunc non cadet sanguis meus in terram ante conspectum Domini,  quoniam exiit rex Isrel querere pulicem unum, sicut persequitur noctua in montibus. Et dixit Saul: Peccaui; conuerte, fili Dauid, quoniam non malignabor in te iam, ideo quoniam anima mea accepta est ante oculos tuos in diem hunc, in quo stultus factus sum, et ignoraui multa uehementer. Et respondit Dauid dicens: Ecce lancea regis: accedat unus ex pueris et accipiat eam. Et Dominus restituat unicuique iustitias, et fidem suam, sicut tradidit te hodie in manibus meis, et nolui iniicere manum meam in christum Domini. Ecce sicut exaltauit se anima tua in diem hunc ante oculos meos, sic significetur anima mea in conspectu Domini, et abripiat me, et eruat me ex omnibus tribulationibus. Et dixit Saul ad Dauid: Benedictus tu, fili, et faciens, et potens poteris.  Hec idcirco indidi, ut tandem posses coniicere,  sic te, siue Athanasium, siue nos iniuste persequi, sic te famulari in tue salutis necem, sic tibimet mortis apud diuinitatem contrahere pericula, ut sibi per hec que egerit contraxerit Saul. Si hec non ita sunt, dic cur nos persequaris? nempe quia non fundamus sanguinem innocentem. Quem uis imitemur, tene, aut Dauid? de Dauid enim scriptum inuenio: Et Dauid regnauit in Isrel, et erat faciens iudicium et iustitiam in toto populo suo : te uero esse cernimus iniustum iudicem, cultorum Dei interfectorem. Cur nos persequeris? nempe quia noluerimus, ut tu es, fieri apostate, quia noluerimus unicum Dei negare Filium. Dauid liber et Trinitatem loquitur perfectam, et unam narrat deitatem Patris et Filii et Spiritus sancti; et tu esse inueniris apostata. Quem inquam,  sequar, tene, an Dauid? illumne cultorem Domini, misericordie amatorem; an te sacrilegum, carnificem? cuius sapientie homo persequeris Athanasium? Mirarer te hec agere, si non et Achab rex sic Heliam et ceteros Domini prophetas fuisset persecutus: mirarer te persequi Dei hominem, si non in omnibus te Achab esse cernerem. Denique talia tibi dicuntur a nobis, qualia et illi a Dei dicta sint domesticis: Noli Baal colere, noli idolis seruire, sed Deo; serui Deo Abrahe, Deo Isaac, Deo Iacob, serui Deo Isrel. Si talia meministi dixisse Heliam et ceteros prophetas Domini ad Achab apostatam regem, aduerte similia tibi ab eis, quibus docendi dederit auctoritatem Dominus, dici. Noli, Constanti, cum Arianis pugnare contra Dei domum, noli idololatriam Arii introducere  in ecclesiam, noli negare unicum Filium Dei, desine persequi apostolicam atque euangelicam fidem. Hec quia dicamus, uidemur esse tibi inimici: sic fuerunt regi uera sibi dicentes inimici. Percurramus denique quenam fuerint orta, que facta inter Heliam Domini prophetam et Achab tuum coapostatam; et inuenies te esse hodie Achab. uiuit, inquit Helias, Dominus, cui assisto ante conspectum, si erit annis istis ros et pluuia, nisi per uerbum oris mei . Quod utique cum impletum fuisset, debuerat uecors cognoscere uerum Deum solum potentem  totum non fuisse, nisi illum, cui seruiret Helias. Quid agit Achab? uidet per triennium et eo amplius non esse pluuiam, et magis est idolis seruiens, magis est cupiens interficere Heliam. Audit Dei propheta ore sacrilegi Achab: Si [a 1Kb] tu es ipse, qui euertis Isrel ? Sic et tu dicis Athanasio uel nobis, quod enim nos [b 1Kb] sumus uertentes Dei populum, cum tu sis ad tuam suscipiendam heresim Christianos conuocans: sed audis a nobis que audiit Achab ille cultor idololatrie ab Helia glorioso: Non nos euertimus Dei domum, sed euertis tu et domus patris tui. Aut negabis nichil te cogitare, nisi ut omnes nos coapostatas efficias tuos? Sed ut ceperam de Helie et Achab dicere actibus: Et dixit Helias: Ego non uerto Isrel, sed euertis tu et domus patris tui,  dum relinquitis uos Dominum Deum nostrum, et itis post Baal. Et nunc mitte, et congrega ad me omnem Isrel in montem Carmeli, et prophetas confusionis quadringentos quinquaginta, et prophetas lucorum quadringentos, manducantes et bibentes in mensa Iezabel. Et misit rex Achab ad omnem Isrel, et collegit omnes prophetas in montem Carmeli: et accessit Helias ad omnes, et dixit eis: Usquequo uos claudicatis sensu uestro? si est Dominus Deus, ite post ipsum. Si autem Baal est, ite post illum. Et non respondit illi populus uerbum: et dixit Helias ad populum dicens: Ego superaui [c 1Kb] solus [d 9Kb] prophetarum Domini unus, et prophete huius Baal quadringenti quinquaginta uiri, et prophete lucorum quadringenti; dentur ergo nobis duo boues, et eligant sibi illi unum, et demembrent, et imponant  eum super lignum, et ignem non supponant; et ego faciam bouem alterum, et ignem non supponam. Et clamate in nomine deorum uestrorum et ego clamabo in nomine Dei mei, et erit hic Deus quicumque exaudierit nos in igne, hic erit Deus. Et respondit omnis populus, et dixerunt: Bonum uerbum quod locutus est Helias. Et dixit Helias ad prophetas confusionis: Eligite uobis uitulum unum et facite priores, quoniam uos multi estis, et clamate in nomine deorum uestrorum, et ignem nolite supponere. Et acceperunt uitulum, et fecerunt; et inuocabant in nomine Baal a mane usque ad uesperam, et dicebant: Exaudi nos, Baal, exaudi nos. Et non fuit istis uox neque auditio: Et apposuit Helias Thesbites dicens: Inuocate in uoce magna pariter, ne forte occupatus sit, uel dormiat ipse, et suscitabitur. Et  illum uocabant in uoce magna, et secabant se secundum consuetudinem suam gladiis et nouaculis usque ad effusionem sanguinis super se, et prophetabant usque dum transiret meridies; et factum est quomodo [e 1Kb] tempus erat ut accenderet [f 9Kb] sacrificium, et locutus est Helias Thesbites ad prophetas dicens: Discedite amodo, et ego faciam holocaustomata. Et discesserunt et abierunt; et dixit Helias ad populum: Accedite ad me. Et accesserunt omnes populi ad eum, et accepit Helias duodecim lapides secundum numerum tribus Isrel, sicut locutus est Dominus ad eum dicens: Isrel erit nomen tuum. Et edificauit lapides, et restituit altare Domini quod dissipatum fuerat, et fecit foueam, que caperet duas metretas seminis in gyro altaris et constipauit scizas [g 12Kb] super altare quod fecit, et demembrauit holocaustum, et  imposuit scizam, et stipauit super altare, et dixit: Accipite mihi quatuor hydrias aque, et effundite super holocaustum, et super scizam. Et dixit: Iterum afferte. Et iterum attulerunt. Et dixit: Repetite tertio. Et repetierunt tertio, et manabat aqua in circuitu sacrarii, et foueam impleuerunt aqua. Et clamauit Helias in celum, et dixit: Dominus Deus Abraham, et Isaac, et Isrel, exaudi me, Domine, exaudi me hodie in igne, ut sciant [h 9Kb] omnis populus hic, quoniam tu es Dominus Deus Isrel, et ego seruus tuus, et propter te feci hec opera, et tu uersasti [i 1Kb] cor populi huius retro. Et cecidit ignis a Domino de celo, et comedit holocausta, et scizas, et aquam que erat in altare, et lapides et terram linxit ignis: et cecidit totus populus super faciem suam, et dixit: uere Dominus Deus ipse est Deus. Et dixit Helias  ad populum: Suscipite prophetas Baal, nemo sit saluus ex illis. Et susceperunt illos, et deduxit [i 1Kb] illos Helias ad torrentem Cison, et occidit illos ibi; et dixit ad Achab: Manduca et bibe, quoniam uox est pedum pluuie. Et ascendit Achab, ut manducaret et biberet: et Helias ascendit in Carmelum, et inclinauit se in terram, et posuit faciem suam inter genua, et dixit puero suo: Ascende et prospice uiam maris. Et respexit puer, et dixit puer: Non [k 1Kb] est nichil. Circumage te septies. Et factum est in septimo, et ecce nubis pusilla, quasi uestigium hominis adducens aquam de mari. Et dixit illi Helias: Ascende, et dic ad Achab: Iunge currum tuum et ascende, ne comprehendat te pluuia. Et factum est hinc et inde, et celum contenebricauit [l 1Kb] nubibus, et uentis, et facta est pluuia magna: et plorabat et ibat Achab  in [a 1Kb] Isrel, et manus Domini erat in Heliam . Cognoscis in qua peruersitate hodie tu sis manens in qua manserit et Achab: de tantis etenim signis ac prodigiis exhibitis non dignatur gaudere cum populo, sed dolet, cur Helias sacerdotes ac prophetas idolorum fuerit ausus interficere: nec post tanta dignatur semet uertere ad Deum, sed magis adhuc eius persequitur cultorem. uidet quia est Deus in Helia, et magis querit eius animam. Conspicit prophetas Baal et lucorum fuisse demoniorum cultores, et illos magis etiam exstinctos diligit, quam eum, quem tot modis aduerterat Dei domesticum. Ita et tu eos dignaris diligere, quos heresis Ariane secte uides homines, et es Dei cultores quam acerrime persequens. Pauca de multis gestis inter Achab et Heliam idcirco duxi  tibi ingerenda, ut possis noscere [b 1Kb] uos, ex quo Deum derelinquitis, neque signis, neque prodigiis facile conuerti ad eum, sed magis in uestris durantes erroribus, ut bestias immanes seuire in gregem Dei cultorum. Deprecamur te, Constanti, ne adhuc in his tuis malis digneris demorari, sed magis emergas a turbinibus diaboli, ne illa comprehendant te mala, que Achab et Iezabel. Nec in eo dicas felicem te, quia potens sis ad Dei persequendos homines: quando uideas potuisse ad petitum Helie exstingui Achab et Iezabel, et tamen fuerint reseruati, ut plenius et Helie Dei hominis tolerantia fuisset beatificata et illorum impleta impietatis mensura: quasi uero non posset Helias petere Deum, ut arderent persecutores religionis eius idolorum cultores. Ignem petit dari de celo ad sacrificia consumenda; illico descendit pluuia, que triennio fuerat  ablata et mensibus sex; petit, et illico datur aqua, quamplurima signa fiunt; et exstingui Dei inimici ad petitum Helie non potuerunt, cum etiam illos honoratos quinquagenarios ad Helie dictum descendens ignis consumpserit? uides hodie posse, quia persequaris Athanasium, uel nos te fulmine aut quolibet modo exstingui [c 1Kb] , sed reseruari ad hoc, ut aut te conuertas, aut omnis possit impleri iniquitatis tue mensura. Persequebatur Achab rex Heliam, ut tu persequeris nunc Athanasium. Dixit nempe Iezabel ad Domini prophetam, posteaquam comperisset per Heliam illas uirtutes exhibitas, et prophetas confusionis atque religionum sacerdotes interfectos: Hec [d 1Kb] mihi faciant dii et hec mihi adaugeant, si non in hac hora cras posuero animam tuam, quemadmodum animam  unius ex illis . Sed quid audit Helias a Deo post quadraginta dierum ac noctium celebratum ieiunium? nempe ut ungeret reges, per quos Achab et socii exstinguerentur. Est cum Helia misericordia  Dei, cognoscit Helias diligi se a Deo: contra Achab Helie persecutor ita est miser, ut in diaboli semper potestate fuerit. Sic Athanasium iuste puniri mandasti quomodo et Iezabel Nabutheum [e 1Kb] Isrelitem: sic tu ueros testes produxisti contra Athanasium, ut illi produxerunt ad quos scripserat Iezabel dicens: Ieiunate [f 52Kb] ieiunium, et sedeat Nabutheus in primo populo, et collocate duos uiros filios iniquorum contra eum, et testentur aduersus eum dicentes: Maledixisti Dominum et regem; et deducite eum, et lapidetur, et moriatur . Talia sunt opera nunc uestra Arianorum: reos nos dicitis, impingitis multa, nec testibus falsis egetis, ipsi enim testes in omnibus falsi estis. Sic uos filii perditionis Ariani interficere tentatis Athanasium, quomodo Nabutheum Iezabel;  tamquam possetis omnia conspicientis effugere manum. Scis uindicasse Deum sanguinem Nabuthei, mortem eius de manibus interfectorum exquisiuisse; et arbitraris ex tuis manibus non Deum exquisiturum sanguinem sacerdotis sui Athanasii? Et [g 1Kb] dixit Dominus ad Heliam Thesbitem dicens: Surge et descende in obuiam Achab regi Isrel, qui est in Samaria, quia hic in uineam Nabuthei descendit, ut possideat eam. Et dices ad eum: Hec dicit Dominus: Quomodo occidisti Nabutheum, et possedisti uineam eius, propter hoc hec dicit Dominus: In loco in quo linxerunt canes et sues sanguinem Nabuthei, ibi lingent canes sanguinem tuum, et fornicarie lauabunt in sanguine tuo. Et dixit Achab ad Heliam: Si inuenisti me, inimicus [h 10Kb] meus? Et dixit Helias: Inueni, quoniam cogitasti facere maligne ante conspectum Domini, ut exacerbares eum.  Hec dicit Dominus: Ecce ego induco super te mala, et succendam post te ignem, et disperdam tuum [i 1Kb] , Achab, mingentem ad parietem, et contemptum, et reliquum in Isrel: et dabo domum tuam sicut domum Hieroboam filii Nabath, sicut domum Saba filii Acia, pro omnibus exacerbationibus, quibus exacerbasti, et peccatum dedisti in Isrel. Et ad Iezabel locutus est Dominus dicens; Canes manducabunt eam ante murum Isrel [i 1Kb] : et mortuos tuos in ciuitate manducabunt uolucres celi . Quid tu, Constanti, dicis ad hec? minora astruis esse peccata tua, quam fuerunt Achab et Iezabel? illi sacerdotes Dei sunt persecuti, interimerunt Dei domesticos, religionem Dei tulerunt, et idololatriam statuerunt, populum auerterunt a Deo, et tu hec omnia fecisti ac facis. Sic nos tu uocas inimicos  tuos quomodo et Achab Heliam, qui cum audisset ore prophete Domini indignationem, dixerit: Si inuenisti me, inimicus Achab regi ? Nempe quia diceret: Noli idolis seruire, sed Deo soli Abrahe,  Isaac, et Isrel: et nunc quia tibi dicatur: Noli esse hereticus, sed esto Christianus, inimicos uocas, quod tibi idololatriam tradenti hec ingerentur [a 1Kb] , que fuerint ingesta et per Heliam regi Achab; qui Achab dilexisset profecto Heliam, si eius idolis Domini propheta censuisset seruiendum, derelinquendum uero Deum. Negare [b 1Kb] tu id non potes, quod enim si esse elegissemus quod ipse es, fuisses nos singulari dilecturus affectu. Quibus rebus intelligeris esse filius pestilentie, tenebrarum fons, gurges omnium malorum, caput totius nequitie, sentina omnium blasphemorum, hereticorum fomes, radix amaritudinis; arbos igni destinata, quippe afferens fructus mortiferos; inimicus Dei, hostis ecclesie, ueritatis interpolator, prauitatis concinnator, iniustitie amator, iustitie aduersarius;  totus in tenebras, et quidem inextricabiles conuersus; factus uero uerius templum omnium demonum, quorum instinctu hec cuncta, ut Achab, perpetratus fueris mala, ac perpetreris. Sed non diu, nisi te conuerteris ad Deum, esse poteris impunitus; cum cernas que receperint Achab et Iezabel. Si enim Achab, sicut ei fuerat promissum ore Helie, interit, si canes comedunt Iezabel, tu eris a tantis impunitus facinoribus? qui non solum non doles interfecisse te Deo mancipatos, sed et adhuc glorieris, existimans bene te fecisse. Nec mirum cum prescius futurorum, cuius tu negator es, dixerit in Euangelio: ueniet [c 1Kb] hora, ut omnis qui uos occiderit putet se officium Deo facere; sed hoc faciunt quia nesciunt neque Patrem, neque unicum Filium eius : Sciens  tu, degens sine notitia Dei persequeris Athanasium uera tibi dicentem, ex toto amantem Deum corde. Sic et Achab persecutus Heliam. Sed uide exitum Helie atque inimici eius Achab. Heliam conspice translatum ad [d 1Kb] amicitias Dei perfruendas eternas; et nunc Achab torquetur in exterioribus tenebris. Est Helias de Dei gaudens amicitiis, et est Achab exsoluens perpetuas penas. Erit sine dubio Athanasius in conuiuio ubi est Helias, et tu eris in loco illo tormentorum, nisi tibi consulueris, in quo detinetur Achab, cuius in omnibus imitator reperieris [e 1Kb] . Istud est sapere, ut elegisses infelicitatem eternam Achab regis, magis quam frui felicitate perpetua, quam est consecutus Helias? cuius translationem loquitur scriptura in quarto Regnorum libro dicens: Euntibus  autem illis et loquentibus, ecce currus igneus, et equi ignei, et separauit inter utrosque: et ascendit Helias in commotione quasi in celum: et Heliseus uidebat, et ipse clamabat, et dixit: Pater, pater, agitator Isrel. Et non uidit eum amplius . Non nouum nobis tuum, heretice, factum poterit uideri, si  nos persequaris Domini sacerdotes; cum in libro Paralipomenon secundo inueniamus Hieroboam et eius filios hec egisse. Sacra scriptura, Iuda, inquit, et Beniamin, et leuite, et sacerdotes qui erant in omni Isrel, conuenerunt ex omnibus finibus, quoniam dereliquerunt (leuite et tabernacula sua et possessiones suas, et abierunt ad Hieroboam [f 21Kb] , quoniam repellit eos Hieroboam, et filii eius, ut non seruirent Domino. Et constituit ibi sacerdotes excelsorum, et simulacris, et da moniis, et uitulis, que fecit Hieroboam: et proiecit eos a [g 1Kb] filiis Isrel, et a tribubus Isrel, qui dederant cor suum querere Dominum Deum Isrel . Non erit itaque admirandum, si tu nos uel nobis diuinitus commissos persequeris, si de re nobis commissa nos pellis, si denique locis nostris ordines  Dei inimicos eos, qui tecum dereliquerunt Deum, quando uideas hec te implere que fecerit Hieroboam. Quid est enim dicere: Fidem apud Niceam damnate conscriptam, et suscipite meam; nisi hoc quod dixit Hieroboam: Et relinquite Deum, et seruile simulacris meis? Quis tu homo dicis: Damnate absentem, inauditum, innocentem? certe is, qui iam fidem apostolicam negaueras atque euangelicam; nempe is, qui traditionem beatorum destruxeras, quantum apud te ac tuos est, apostolorum: inde denique factum est, ut ad tantam uenires uecordiam, quia fueris ut Hieroboam sine Deo. Ceterum si Deum habuisses, si te eius meminisses cultorem, numquam profecto diceres: Damnate innocentem; percutite inauditum, absentem, consacerdotem uestrum. Et ut uideas te non esse in  Deo, unde et talla fieri mandaris, accipe regem, cum quo pro meritis fuerit Deus suus, accipe et eius obsecrationem ad Domini sacerdotes, quos populo Dei impellebat iustum iudicare iudicium: conspice etiam tuorum a te contra ecclesiam institutorum iudicium [h 1Kb] , et illius ministrorum actus, et poteris perpendere, si tecum non immundi spiritus sunt, qui fuerunt cum Hieroboam. Et habitauit, inquit in libro secundo Paralipomenon, Iosaphat in Ierusalem, et conuersus est, et exiit in populo a Bersabee usque ad montem Ephrem, et conuertit eos ad Dominum Deum patrum suorum, et statuit iudices in omnibus ciuitatibus Iuda munitis, et per singulas ciuitates dixit iudicibus: uidete quid [i 12Kb] uobis facietis: non enim homini iudicabitis, sed Domino, et uobiscum est in uerbo, et  nunc sit timor Domini super uos, ut seruetis et faciatis. Neque enim est cum Domino Deo nostro iniquitas, neque persone acceptio, neque munerum acceptio. Et quidem in Hierusalem statuit Iosaphat de leuitis, et sacerdotibus, et principibus Isrel in iudicium Domini, et iudicare [i 1Kb] habitantes in Ierusalem. Et mandauit super  eos dicens: Ita facietis in timore Domini, in corde perfecto; et omne iudicium quod acceptum fuerit super uos a fratribus uestris, qui habitant in ciuitatibus suis, inter medium sanguinis et sanguinis, inter medium legis, in mandatis ac iustificationibus, et ad iudicia: et distinguetis eis [a 7Kb] , et non peccabunt Domino, et non erit ira super uos et fratres uestros: sic facite, et non peccabitis. Ecce Amarias sacerdos princeps super uos in omne uerbum Domini, et Iabadias [b 1Kb] filius Zmabel, qui princeps est domui Iuda in omne uerbum regis: et scribe, et leuite in conspectu uestro. Confortamini et facite, et erit Dominus uobiscum cum bono . Numquid dixit ad Domini sacerdotes, uel ad regni sui principes, uel ad ceteros iudices: Condemnate iustum, persequimini innocentem, damnate; interficite omnes  credentes in Deum? Numquid dixit: Amate, quod non amat Deus; odite iustitiam, diligite iniustitiam, sicuti dicis tu? Aut numquid negare poteris te dixisse, Damnate Athanasium absentem, inauditum? Iosaphat Deo dicatus rex Iude dicit secundum Domini iudicandum legem; et tu dicis in apostasiam conuersus rex, Damnate inauditum. Pone interea, Constanti, hodie in corpore esse Iosaphat regem, et utrosque uos dicere ad nos, ille quidem hec: uidete quid uos facietis: non enim homini iudicabitis, sed Domino, et uobiscum est in uerbo, et nunc sit timor Domini super uos, ut seruetis et faciatis. Neque enim est cum Domino Deo nostro iniquitas, neque persone acceptio ; tu contra esse damnandum dicas inauditum, et eum quidem quem etiam ipse scias innocentem; cui obedire  poterimus nos antistites Dei? nos, quos ante populo suo ore Ieremie promiserat dicens: Et dabo uobis pastores secundum cor meum, et pascent uos, pascentes cum disciplina . Cui, inquam, obediremus, tibi ne an Iosaphat dicato Deo uiro, qui id nos facere compelleret, quod meminissemus fieri mandasse Deum? Si itaque illum cognoscis Domini implere precepisse mandata, te uero exstitisse non solum Dei mandatorum destructorem, uerum etiam ipsius desertorem, superest ut uideas, quis uestrum fuerit homo Dei, quis eius clementie fecerit uoluntatem. Legimus scriptum sic de illo: Et factus est Dominus cum Iosaphat, quoniam ambulauit in uiis patris sui [c 1Kb] primis, et non quesiuit simulacra, sed Dominum Deum patris sui, et in mandatis eius ambulauit,  et non sic [d 1Kb] opera Isrel: et direxit Dominus regnum eius: et dedit omnis Iuda munera Iosaphat: et facte sunt illi diuitie et gloria multa: et exaltatum est cor eius in uiis Domini, et adhuc amputauit et [e 1Kb] lucos a Iuda: et tertio anno regni sui misit duces suos, et filios uirtutum . Et infra: Et cum illis Elimasat, et Ioram sacerdotes, et docebant Iudam, et  cum illis librum [f 1Kb] legis Domini, et pertransierunt in ciuitates Iuda, et docebant populum. Et factus est pauor Domini in regnis terre, et in circuitu Iuda, et non bellauerunt Iosaphat: et ab alienigenis afferebant [g 20Kb] Iosaphat munera, et argentum, et dona, et Arabes afferebant illi arietes ouium septem millia septingentos; et erat Iosaphat ambulans magnificatus usque in altum . Quid tu tale facis? nempe misisti per omne regnum tuum, ut cuncti mandata Dei despueremus, susciperemusque preceptum tuum, quod tentaret impugnare Domini preceptum. Iosaphat misit principes uirtutis regni sui, misit consiliarios suos, misit leuitas ac Domini sacerdotes, obsecrans ut cuncti cultores Domini fuissent in regno suo, ut omnes unanimes Deo tantum semet preberent famulos;  mittit etiam librum sacre legis per gloriosum Moysem traditum, ut nichil extra fecissent [h 1Kb] , quam que fieri mandasset Deus. Tu non solum legem Domini inueniris impugnasse, que precepit innocentem et iustum non necandum, sed et ipsum dereliquisse Deum; siquidem non sis apostolicam tenens fidem, sed Arii perfidiam. Ille populum errantem ab idolis conuertit ad Deum, tu populum Deo dicatum conatus es facere apostatam, quod es tu, hoc est, sacrilegus. Persecutus es atque persequeris Athanasium, eius sitiens cruorem. Sed uide quid Spiritus sanctus dicat in nono psalmo, in quo tu mihi specialiter descriptus esse uideris: Dixit in corde suo: Non mouebor a [i 1Kb] seculo in seculum sine malo, cuius os maledictione plenum est, et amaritudine  et dolo: sub lingua eius labor et dolor: sedet in insidiis cum diuitibus in occultis, ut interficiat innocentem. Oculi eius in pauperem respiciunt: insidiatur in absconso sicut leo in spelunca sua; insidiatur ut rapiat pauperem, rapere pauperem, donec adducat eum in conuersatione sua: in laqueo suo humiliauit eum, inclinauit se, et cadet dum dominatur pauperum. Dixit in corde suo: Oblitus est Deus, auertit faciem suam, ne uideat usque in finem . An si in hac perseueraueris nequitia, non erit dici dignum de te: Auertit faciem suam ne uideat usque in finem ? Tanta sunt funera tua, Constanti, ut cum dicitur in psalmo decimo ex persona populi nostri: In Domino confido, quomodo dicitis [i 1Kb] anime mee, Transmigra in montem sicut passer? quoniam ecce peccatores  intenderunt [k 1Kb] arcum, parauerunt sagittas suas in pharetra, ut sagittent in obscuro rectos corde ; tu mihi descriptus esse cum scelerum tuorum participibus uidearis. Cognoscimus etenim uos Arianos esse temporis nostri antichristos: aut si non is es, qui merearis numerari inter antichristos, estima [l 1Kb] Dei unici Filii negator. Dicit Spiritus sanctus per  prophetam: Dominus in templo sancto suo, Dominus [a 1Kb] in celo sedes eius: oculi eius in pauperem respiciunt, et [b 1Kb] palpebre eius interrogant filios hominum. Dominus interrogat iustum et impium: qui autem diligit iniquitatem, odit animam suam . Et tu statuisti eum puniendum, quem nec ipse cognoueris reum, nisi tantum in eo, quod tue blasphemie restiterit, factum apud te mortis reum. Audi dicere Dei spiritum: Qui autem diligit iniquitatem, odit animam suam : et cogis iniquitatem amare magis quam iustitiam. Si non est iniustum damnare inauditum, accusantibus uobis hereticis, catholicum conuince. Ego etenim cum adhuc scriptum inuenio: Pluet super peccatores laqueos: ignis, et sulphur, et spiritus procellarum, et [c 1Kb] pars calicis eorum:  quoniam iustus Dominus, et iustitiam dilexit: equitatem uidit uultus eius ; te atque omnes tecum facientes in hac parte esse cognosco. ueniet utique super uos ignis et sulphur, et spiritus procellarum, nisi conuersi fueritis ad Deum, quia sit pars calicis uestri negatorum unici Filii Dei, eius diuine maiestatis dicatorum persecutoribus: qui cum sciatis Deum iustum, iustitiam diligere, amare equitatem, uos censueritis damnare innocentem, persequi Domini fidelissimum sacerdotem. Diligite, inquit, Dominum, in psalmo XXX. Spiritus sanctus, omnes sancti eius, quoniam ueritatem requirit Dominus, et retribuet facientibus [d 1Kb] abundanter superbiam . Et tu nos impuleras ad interficiendum innocentem, ad superbiam tuam possidendam. Non enim  te negare possis esse superbum, cum et in Dei cultores funestas miseris manus, et euangelicam fidem destruere fueris conatus, atque firmare hereticam. In XXXII psalmo non legeras: Diligit Dominus [e 1Kb] misericordiam et iudicium, et misericordia Domini plena est terra ; ut iuberes damnari absentem? Cognosce per hec opera tua quam sis inconsideratus, quamque tue salutis hostis, qui cum scriptum memineris: Quis est homo qui uult uitam, et amat [f 1Kb] uidere dies bonos? prohibe linguam tuam a  malo, et labia tua ne loquantur dolum: et auerte a malo, et fac bonum ; tu tamen non quietem capias hec gerendo, que te prohibuerit gerere Deus. Hoc est nolle uidere dies bonos, hoc est nolle uitam, hoc est petere sibi tribui mortem. Cum itaque sis talis, qui ad mortem eternam hamiendam curras, etiam in XXXu tu mihi uideris esse preostensus. Dixit iniustus, ut delinquat in semetipsum [g 1Kb] : non est timor Dei ante oculos eius: quoniam dolose egit in conspectu eius, ut inueniatur iniquitas eius et odium. uerba oris eius iniquitas et dolus: noluit intelligere, ut bene ageret: iniquitatem meditatus est in cubili suo, assistit omni uie non bone, malitiam autem non odiuit . Qualis es aduerte, iustissime [h 9Kb] imperator, propter quem esse dicta sentiantur etiam illa  que in Scariotem [i 1Kb] Iudam et populum Iudeorum fuerint dicta. Quomodo potueramus, Constanti, damnare innocentem ad superbie tue consilium? cum sciremus scriptum apud Dauid: Ostende [i 19Kb] misericordiam tuam scientibus te, et iustitiam tuam his, qui recto sunt corde. Non ueniat mihi pes superbie, et manus peccatoris [k 1Kb] non moueat me: ibi ceciderunt omnes qui operantur iniquitatem, expulsi sunt nec poterunt [l 9Kb] stare . Quid dicis? talis est misericordia Dei ac iustitia, ut absentes et inauditi damnentur? et quidem innocentes, quos punire nec presentes licet. Sed quid mirum si hec fieri mandasti, homo nesciens Deum? Quid mirum, si ignorans eius misericordiam atque iustitiam, preceperis peruersa fieri, iniqua, iniusta? Non te a tanto potuit  remouere scelere psalmographi sermo dicentis: Ibi ceciderunt omnes qui operantur iniquitatem, expulsi sunt nec potuerunt stare ? nec ille in trigesimo sexto: Desine ab ira, et derelinque [m 33Kb] furorem; noli emulari ut maligneris, quoniam qui malignantur, exterminabuntur ? Hec itaque legens, quia pro nichilo habenda statuta censueris Domini, idcirco te esse iudico illum, de quo dictum est: Obseruabit peccator iustum et stridebit [n 7Kb] super eum dentibus suis; Dominus autem deridebit [o 1Kb] eum, quia prospicit  quia ueniet dies eius . Inter illos te habemus, de quibus dictum cerno: Gladium euaginauerunt peccatores, intenderunt arcum [a 1Kb] suum ut deiiciant inopem et pauperem, et trucident rectos corde: gladius eorum intret in corda ipsorum, et arcus eorum confringatur. Melius [b 1Kb] est modicum iustum super diuitias peccatorum multas: quoniam brachia peccatorum conterentur . Tu inter istos inimicus es Domini constitutus, quos describit Dei Spiritus adhuc infra: Inimici Domini mox ut [c 1Kb] honorabuntur et exaltabuntur, deficientes ut fumus deficient . Considera tandem te cum omni tua sublimitate, nisi temet correxeris, ut fumum interiturum, quippe Dei inimicum. Adhuc de te scriptum uideo, quod nisi conuersus penitueris, uenturus sis ad nichilum:  uidi impium superexaltatum et eleuatum super [d 1Kb] cedros Libani: et transiui, et ecce non erat; et quesiui eum, et non est inuentus locus eius . Tu es, inquam, ille, Constanti, de quo etiam hec dicta uideo: Conspicit [e 9Kb] peccator iustum, et querit mortificare eum: Dominus autem non derelinquet eum in manibus eius . Dicit propheta plenus Spiritu sancto: Noli emulari inter malignantes, neque zelaueris [f 1Kb] facientes iniquitatem: quoniam tamquam fenum uelociter arescent, et sicut olera herbarum cito decident . Et dicitur a te Constantio destructore Dei religionis, Meos imitamini? Quis uos imitetur, nisi qui uelit uobiscum tamquam olera herbarum arescere? Quis? nisi qui uelit Dei indignatione deleri? Si uere utique dicit: Iustitiam loquimini,  iuste [g 1Kb] iudicate filii hominum : et tu in innocentis exsurgis necem. Dubitare itaque non poterit te esse ex illis ad quos dicit Spiritus sanctus: Etenim in corde iniquitates operamini, in terra iniquitatem manus uestre concinnant. Alienati [h 1Kb] sunt peccatores ab utero, errauerunt a uenire, locuti sunt falsa: ira illis secundum similitudinem serpentis, sicut aspidis surde, et obturantis aures suas, que non exaudiuit uocem incantantium incantatoris [i 1Kb] , que incantatur a sapiente. Deus conterat [i 1Kb] dentes eorum, in ore ipsorum molas leonum confringet Dominus: ad nichilum uenientes ut aqua decurrent, intendit arcum suum donec infirmentur. Sicut cera liquefacta auferantur, super eos cecidit ignis, non uiderunt solem . Audis te cum tuis ad nichilum uenturum, ut iam illi  uenerunt, quorum esse delegeris imitator. Conspicis  uos persecutores Dei seruorum, unici Filii Dei negatores serpentibus et aspidibus comparatos; et non tandem times ad Dei te transferre domum? non te, qui unus esse monstraris ex illis aspidibus, ita formas ad diaboli calcandum caput, quo possis dignus effici regnare inter eos, quorum Ioannes narrat gloriam: In sua [k 1Kb] propria uenit, et sui eum non receperunt; quotquot autem receperunt eum, dedit illis potestatem filios fieri Dei, qui credunt in nomine eius ? Non memineras scriptum in LuIII psalmo: Deus Isrel, intende ad uisitandas omnes gentes, non miserearis omnibus qui operantur iniquitatem ; ut iuberes dandam in absentem sententiam? nec LXI commonere pariter atque increpare Spiritum sanctum per hec uerba cognoueras: Quousque irruitis in hominem?  interficitis [l 9Kb] uniuersos ? Timor, inquit Salomon, Domini, initium sensus; sapientiam autem et disciplinam impii spernunt . Hinc disciplinam et sapientiam spernis, quia sis sine Dei timore. Hinc impius esse sacris describeris litteris: impius utique, quia non solum ipse deserueris Deum, sed et qui [m 1Kb] colentes illum tam infeste persequaris. ue tibi quia cum illis esse inueniris, de quibus in Prouerbiis lego: Fili, non te seducant uiri impii, neque acquiescas, si te rogauerint dicentes: ueni, communica nobiscum sanguinem, abscondamus autem in terra uirum iustum iniuste: deglutiamus [n 1Kb] autem illum, uelut inferi uiuum . Quid te Arianorum Iudeorum imitatorum delectauerat, Constanti, ut has illorum impias audiens uoces ad effundendum  sanguinem Dei seruorum fuisses eosdem secutus? Cur non consilia audisti Salomonis dicentis tibi? Nec abieris uias cum illis, ne declinaueris pedem tuum ad semitas eorum: non enim inique tenduntur retia auibus: ipsi enim qui homicidii participes sunt, thesaurizant sibimetipsis mala. He sunt uie omnium consummantium iniqua: sua enim impietate suam animam auferunt . Et iterum: Quanto tempore innocentes [o 1Kb] tenuerint iustitiam, non erubescent; insipientes autem dum contumelie cupidi sunt, impii facti oderunt intellectum, et subiecti facti sunt opprobriis . Tu tibi, Constanti, hec quesisti opprobria, tu temet damnasti, qui precepta contemnens Dei, maledictis Iudeorum discipulis herere censueris Arianis, cum quibus digne adhuc hec audis:  Nam quoniam uocabam, nec obediebatis; et extendebam  uerba, nec attendebatis: sed irrita faciebatis mea consilia, meis autem increpationibus non intendebatis. Itaque et ego uestra perditione ridebo: gratulabor autem aduersus uos, cum uenerit uobis subito tumultus, euersio autem similis procelle, cum aduenerit autem uobis interitus: erit enim cum me inuocabitis, ego autem non exaudiam; querent me mali et non inuenient. Oderunt enim sapientiam, uerbum autem Domini non assumpserunt, neque uoluerunt meis consiliis intendere: spreuerunt enim meas increpationes: ideoque edent uie sue fructus, et sua impietate saturabunt animas. Nam quia decipiebant paruulos, interficientur . Interfici certe tecum merebamur, et quidem a Deo, si tecum Dei hominem fuissemus persecuti. Sed quomodo istud fecissemus? qui sciebamus  scriptum: Noli fabricare in amicum tuum mala, in incolam et confidentem. Noli inimicitias exercere aduersus hominem sine causa, ne quid tibi operetur malum . Aut numquid non erat sine causa, si prout insanus furor cohereticorum tuorum per te iusserat, in innocentem mortis tulissemus sententiam? ue tibi, quia dictum de te persecutore nostro uideo: Oculus contumeliosus, lingua iniqua, manus sunt [a 1Kb] effundentes sanguinem iusti, et cor fabricans cogitationes malas, et pedes festinantes ad male faciendum . Legisti: Fili, honora Dominum, et ualebis: preter eum ne timeas alterum ; et tamen te timeri uoluisti, Deum uero contemni. Unde etenim solum Deum potuerimus reperiri metuentes, si minis tuis succumbentes, absentem,  inauditum, et quidem eum, quem sciremus iustum, damnaremus? Salomon dicit: Statera doli abominatio est coram Domino: pondus autem equum acceptum est ei . Tu contra mandare non dubitas, Damnate iniusto iudicio uirum, hoc rectum putans, quod peruersum est. Adhuc Salomon de te ac tibi similibus: uie insipientium recte coram ipsis: exaudit autem consilia sapiens . Damnate, inquis, Athanasium: et quidem ubi ualere non potuisti ingenio detestande subtilitatis tue, uiribus imperii tui cepisti. De te itaque scriptum accipe: Malus cum contumelia agit mala ; et iterum, quod temet sic laqueo iam necaueris, herendo Arianis, sicuti et Iudas Scarioth Iudeis: Lex sapienti fons est uite, stultus autem laqueo  morietur . Adhuc dicitur de te: Rex audax incidet in mala . Utique incidisti in hec mala, quia nichil sapientie tibi reliqueris, negando unicum Dei Filium, sed totum temet uerteris in stultitiam, que res effecerit te mactare Deo charos. Scriptum est: Sapiens timendo declinabit a malo, insipiens autem miscetur confidens iniquo . Non legeras scriptum: Qui contumeliam facit pauperi,  irritat eum, qui fecit illum ; ut innocentem tecum nos interficere traheris? Si enim contumeliam facienti irascitur Deus, quanto magis ei qui interfecerit eius sacerdotem! Scriptum adhuc non retinebas: Initium uie bone, facere iusta: accepta autem sunt apud Dominum magis quam immolare hostias ; ut tu iniusta nos facere cogeres? Sed et alio loco: Qui iustum uocat [b 1Kb] iniustum, iniustum autem ut iustum, abominabilis est apud Deum . Abominabiles sine dubio essemus, si te iustum pronuntiaremus, et uirum Deo acceptum Athanasium iniustum iudicaremus. Mirari, inquit, personam impii non est bonum, neque sanctum declinare iustum in iudicio . Tu dicis contra qui in impii persona uideris descriptus:  Damnate insontem, imitati meam iniusti personam: et licet hec nos facere cegeris, que nobis possent Deum querere iratum, tamen hortamur te inimicum sospitatis nostre, ex impio pium fieri, saluum ex egro, uiuum ex mortuo, religiosum ex sacrilego. Unde, inquis, hec assequi potero? quibus rebus? Desine persequi Dei domum; desine proscribere, deportare, interficere eius seruos; fatere te Christianum, exsecrare nobiscum cateruam commento diaboli quesitam Arianorum; crede sicuti credimus nos, qui ex beatorum Apostolorum successione sumus episcopi; confitere unicum Dei Filium, sicuti illi confessi sunt, ac nos confitemur; et ueniam consequeris tantorum scelerum. Legisti enim apud Salomonem: Mors et uita in manibus lingue ,  et apud beatum Paulum: Corde creditur ad iustitiam, ore autem confessio fit ad salutem [c 1Kb] . Meministi scriptum: Testis falsus non impunitus erit; et qui accusat inique, non effugiet : et tamen fuisti ausus inficiari [d 1Kb] Athanasium. Non enim nobis fuerat aliqua causa cum collegis secte tue Arianis, cum eosdem iam pridem Dei potentia cum Ario apud Niceam, tempore quo non solum contra blasphemiam uestram, sed et contra omnes hereses fides descripta est, preuniuerit. Non, inquam, nobis cum illis pseudepiscopis, inimicis Dei, magistris tuis, aliqua fuerat questio, ut iterum contra eosdem confligeremus, quos semel Deus pepulerat de populo suo. Itaque nunc nobis tecum est ratio, quia te auctorem institueris, quod enim Athanasius  fuisset reus [e 1Kb] : quem inauditum quia punire noluerimus, homo qui temet testem scires falsum, ut fera immanis ac bellua cepisti nos cum Athanasio uelle punire, tamquam frendoribus [f 1Kb] tuis possis seruorum Dei uigorem superare. Licet enim Salomon dicat: Regis [g 21Kb] mine similes sunt gemitibus leonis , tamen gemitus tui leonini contra nos habere uirtutem non poterunt. Quare? quia sis tu precursor  antichristi, et nos sumus milites Christi. Quare? quia homines Dei uincere non ualeas tu persecutor eius religionis. Item alio loco, Nihil, inquit, interest inter minas regis et iram leonis [a 1Kb] . Quid hoc ad Dei seruos, qui preter Deum neminem esse timendum statuerimus? qui in manu Dei animas positas nostras meminerimus? possunt rugitus tuos timere coariani tui, quia sitis sine notitia Dei, quia sint minime arma [b 1Kb] Dei induti. Ceterum Dei domestici ridemus rugitus tuos leoni similes. Quare? quia feram te cognoscentes, cuius rugitus habere describeris, rideamus te magis sub figura hominis constitutam rabidam feram cernentes, quam timeamus, necesse est. Sed si non es fera sub imagine latens hominis, dicito. Legisti apud Salomonem: Misericordia  et ueritas tutela est regi, et circumeunt iusti sedem eius . Cum te contra caterua malignorum circumsepserit Arianorum, et esse cernamus misericordie punitorem, ueritatis exsecratorem, quid esse aliud te iudicabimus, nisi feram ac belluam? excitaris in nos, ut leo rugiens, quod misericordiam et ueritatem diligamus, quod non innocentem et iustum puniuerimus, et arbitraris non te esse immanem feram ac belluam seuissimam? Sed que te uoluntas ad hec perpetranda perduxerit, prorsus uidere non possum, ut totius iustitie episcopum catholicum, Domini sacerdotem fuisses tali exitio persecutus. Numquid non memineras scriptum: Facere iustitiam, et ueracem esse, placet Deo magis quam hostiarum sanguis ? Displicet tibi Athanasius,  quod traditionem beatorum apostolorum custodiat, quod se christianum fateatur, quod nolit esse coapostata tuus. Non mirandum; quandoquidem scriptum teneamus: Sanctus autem immundus est apud malos . uobis malignis displicet is, qui Deo placeat, tibi presertim temerario ac superbo, qui temerarius hinc esse intelligeris ac superbus, quod contra Dei ordinationem tetenderis manum, quod apostolicam traditionem putaueris destruendam, quod episcopos, sub quorum te sollicitudine agere oportuerat, sub tuam ditionem censueris redigendos. Quid igitur sis intellige, audiens per Salomonem quod tibi sit superbo nomen: Temerarius et superbus pestilentia uocabitur . Pestilens licet sis homo, tamen morbo tuo uexare nos non poteris,  quia tutelam nobis sit prebens diuina clementia. Tentasti denique pestilens facere nos compestilentes tuos; sed ille, cui dicati uiuimus, non siuit [c 1Kb] tua tentamenta adire corda recta: suggerit enim scriptum:  Libera eos qui ducuntur ad mortem, et redimere eos qui interficiuntur, ne parcas [d 1Kb] . Si autem dixeris, Nescio hunc, scito quoniam Dominus corda omnium nouit: et qui figurauit spiritum omnibus illis, scit omnia, qui reddit unicuique secundum opera eius . Ad hec, te dicente, Damnate Dei cultorem, derelinquite fidem apostolicam, suscipite perfidiam meam, utique te aperit esse hominem pestilentem. Deus nobis subuenire [e 1Kb] uult in pressuris atque angustiis constitutis; et tu eos, quos benefacere oportet, male facere urges, et quidem admouens ea, que timere [f 1Kb] posse existimaris. Aduerte iam si non in te sit morbus ille qui uocatur pestis, est morbus ad hoc ualens, ut non solum corpora, sed et animas morbidas possis efficere, eorum uidelicet qui te uelint audire  dicentem: Damnate Domini antistitem, repudiate fidem quam semper tenuit ecclesia, et suscipite meam quam tradidit Arius. Erubescere, inquit sancta scriptura, personam in iudicio non est bonum: et qui dicit impium iustum esse, maledictus erit in populis, et odibilis gentibus. Nam qui arguunt, meliora [g 16Kb] sperabunt: in ipsos autem ueniet benedictio optima . Et tu existimasti erubescere nos potuisse personam tuam, et damnare eum quem scires etiam ipse innocentem, quem retineres esse reum in hoc tantum, quod noluerit se esse negare christianum. Interea quia te arguamus mortis iter tenentem, quia corripiamus, conspicis que nobis merces promittatur: Aperi, dicit Propheta, os tuum uerbo Dei, et iudica omnibus integre: aperi os tuum et iudica iusta . Et tu dicis, Damnate innocentem? Retineo quidem sacris [h 1Kb] continens scripturis: Noli superbire coram rege : sed si intra terminos potestatis tue esse uoluisses, et superbus [i 1Kb] exstitissem te contra, re uera ipse me ut preuaricatorem legis condemnassem. Nunc uero quia homicide tibi ac sacrilego uera dicamus, non utique tamquam superbi puniri merebimur, sed magis premiis afficiemur celestibus, quod tibi erranti non pepercerimus. Scriptum est: Flagellum equo, et stimulum [i 1Kb] asino, uirgam autem genti insipienti [k 1Kb] . uos negatores Dei unici Filii recte insipientes uocamus, quos uideamus in tanto uersari sacrilegio. Nam cum esse scriptum uideo, quod sicut canis qui conuertitur ad uomitum suum, et odibilis efficitur, ita stultus sua malitia  conuersus ad suum peccatum ; de te specialiter dictum iudico. Quare? inquis; quia litteris [l 1Kb] tuis iurasti Alexandrinis nichil te mali deinceps facturum Athanasio, et nunc queris eum interficere.  Sed inquis: Pater [a 1Kb] meus illum miserat ad exsilium, et me oportuit patris mei parere statutis. Pone, ut uis, hereticum esse Athanasium: si recte fuerat missus ad exsilium, cur eum passus es contra patris tui statuta recipere dignitatem, quam ei se tulisse tuus arbitratus fuerat pater? Sed [b 1Kb] inquis: Fratris mei Constantis factum est interuentu. Sed potuisti occurrere Constanti, dicens: Pater noster quem probauit hereticum nisi se correxerit, recipere in partes regni mei non possum. Sed inquis, Timui [c 1Kb] ne inter nos bella fuissent orta. Ergo quia Soporinus [d 1Kb] Persarum rex nunc contra te gerit prelium, si tibi dixerit: Suscipe religiones meas et ero tecum pacatus; te oportet cum omnibus in imperio tuo demorantibus facere transitum ad religiones demonum? demoniis enim  sacrificans est Soporinus. Conspicis enim [e 1Kb] non te egisse ut Dei seruum, suscipiendo eum, et loco reuocando suo quem meminisses in causam fidei deportatum. Primo quod impotentem iudicaueris Deum, tamquam te tueri non potuerit, tuentem ueritatem, hereticis resistentem; deinde quod magis tibi propitium esse uolueris Constantem, quam Deum: quem utique Constantem regem si hereticum factum memineras fauendo Athanasio, quem tu iam probatum habebas sacrilegum, non solum non regnum tuum Deo debueras preponere, sed nec ipsam tuam animam. Tu etenim ipse testis es conscientie tue, quod enim propter fidem quam semper tenuit ecclesia ac tenet, quod eam damnare noluerit, missus fuerit ad exsilium, quia uidelicet noluerit esse Arianus:  idcirco namque Athanasium perosum habitum [f 1Kb] a patre tuo non fugit te; quandoquidem et tu in ea eum digneris persequi causa, in qua fuerit et tuus pater persecutus. Dicat denique se non esse christianum, fateatur se Arianum, et erit apud te sapientissimus, magnus. Digne itaque comparatus es cani, qui redierit ad uomitum suum: iam enim christianus estimabaris, et non esse Arianus, ex quo Athanasium  cum talibus litteris diuinitus sibi commissis representaueris. At nunc cum esse comprobaris Arianus, et cupiens heresen tuam inuenire locum, uirum iustum persequaris, quia ille uidelicet sit eamdem omni nisu impugnans, recte es comparatus cani redienti ad suum uomitum. Item etiam in illo facto tuo egregio recte comparandus cani, qui redierit ad uomitum suum, quod enim acceperis ueritatem, non esse [g 2Kb] catholicum Adoxium Germaniciensium, et dederis contra eumdem litteras ad Antiochenos, et postea hunc eumdem Adoxium defendere ceperis ueritatis esse doctorem, ipsius heresen catholicam iudicans fidem. Quare, Constanti, tam leuis? quamobrem in causa fidei, ut uentis pulsantibus arundo, flecteris huc atque illuc? quid mirum si tam facilis fuisti, ad damnandum  Athanasium, etiam cunctos Dei inuitare sacerdotes? quandoquidem etiam in statu religionis tanta agere per tuam non dubitaris temeritatem. Efferbuisti ad innocentis fundendum sanguinem rex piissimus, tamquam non meminisses scriptum: Regis in ueritate iudicantis de pauperibus, sedes eius in testimonium resurget ; sed tu hinc putasti te summum, si contra diuinas ires scripturas, si cuncta que prohibent fecisses. Odis Athanasium quod christianus sit; quod esse noluerit Arii, ut tu dicis, discipulus, summo eum persequeris odio: sed talem te circa eum futurum olim Spiritus sanctus ostenderat, ore Salomonis dicens: Abominatio est iustus uiro iniquo . Noli, Constanti, adhuc demorari in his malis, noli Dei abuti patientia, retine scriptum  in LXXuII psalmo: Excitatus est tamquam dormiens Dominus, tamquam potens crapulatus a uino, et percussit omnes inimicos suos [h 15Kb] in posteriora; opprobrium sempiternum dedit illis . In LXXXI psalmo, Quousque, dicit Spiritus sanctus, iudicastis [i 1Kb] iniquitatem, et faciem peccantium sumitis? Iudicate pupillum et egenum, humilem et pauperem iustificate. Eripite pauperem, et egenum de manu peccatoris liberate  . Tu, Interficite mecum, inquis, Deo dicatum, cupiens nos tecum haberi cum illis, propter quos dicitur: Nescierunt, neque [a 11Kb] intellexerunt, in tenebris ambulant . Mandat Deus ne iudicium proferamus iniustum, ne tuam peccatoris reueriti faciem, sineremus te punire eum quem persequeris iniuste. Precepit Deus humilem iustificari a nobis, eripi pauperem, et egenum de manu tua liberari carnificis. Et tu inquis, Damnate eum quem uoluit Deus de mea manu peccatoris erui. Non mirum; nec enim poteras ire contra tuas exsecrabiles dispositiones. Dicit Spiritus sanctus in XCuI: Qui diligtiis dominum, odite malum [b 8Kb] : et tua indicant precepta te dicere: Amate quod est malum. Si enim malum esse uidetur Deo damnari innocentem, dare aduersus absentem,  et quidem iustum uirum, sententiam, quid est aliud quod nos cogis facere, nisi quod odio habeat Deus? Si igitur quod odit Deus fecerimus, utique non erimus ex illis, ad quos dicitur: Qui diligitis Dominum, odite malum . Nempe tu idcirco non odis malum, quia non diligas Dominum: sed nos idcirco facere nolumus quod odit Deus, quia eum diligamus. Facis hec quia non sis seruus eius, cuius metus atque amor compellat nos odire malum. Neque enim in ecclesia Domini, persecutor eius ecclesie inueniris, ut putes ad uos dixisse Prophetam in psalmo: Qui diligitis Dominum, odite malum ; quando et in centesimo dicat: Non [c 1Kb] habitat in medio domus mee qui facit superbiam; qui loquitur iniqua non direxit in conspectu oculorum meorum . Non ergo ad  uos foris positos dicitur, sed ad nos: Qui diligitis Dominum, odite malum . Odimus denique malum quod uos idcirco amatis, quia sitis non in ecclesia Dei. Quamodo etenim te in ecclesia esse poteris astruere Dei, homo qui non solum ecclesiam sis persequens, sed et ipsum negans qui fundarit ecclesiam? An non es superbus, et habitare poteris in domo Domini, quamdiu in hoc manseris supercilio? Quis enim merito poterit dici superbus, si tu possis humilis iudicari, qui dicis: Damnate contra mandata diuina innocentem, calcate precepta Dei, mea seruate? Sed fortasse non loqueris iniqua, et poteris inueniri inter christianos (tu negator Patris, negator unici Filii eius, negator Spiritus sancti paracleti, Ariane heresis fundator, destructor apostolice fidei; non  loqueris iniqua labiis tuis uenenatis, nichil ore illo profers sacrilego quod sit iniquum. Ignorabas in psalmo centesimo secundo Spiritum sanctum dixisse de Domino: Faciens [d 22Kb] misericordiam Dominus, et iudicium omnibus iniuriam patientibus ; ut iniuste mandares iudicari [e 1Kb] ? Cuius mandatis parere nos dignum est Domini sacerdotes? tuisne nondum erepti [f 1Kb] ab immundis spiritibus, an prophete? per quem moneat  Spiritus sanctus, ut omnis iniustitie pars uitetur a nobis cultoribus uere diuinitatis? Non legeras, Constanti, dictum ad uos reges a Deo: Nolite tangere christos meos, et in prophetas meos nolite malignari ; ut ad domum Dei auderes tendere manus? Dicit plenus Spiritu sancto Dauid in centesimo quinto psalmo: Beati qui custodiunt iudicium, et faciunt iustitiam in omni tempore ; et tu: Facite, inquis, mecum iniustitiam. Persequeris Athanasium, impius pium, hereticus christianum: sed orote, dicas, qui uestrum Deo esse possit acceptus? tu negator eterne maiestatis unici Filii Dei, edificator false religionis atque institutor, an Athanasius? Legisti in psalmo CXuIII: Beati immaculati in uia, qui ambulant in lege Domini. Beati qui perscrutantur  [g 1Kb] testimonia eius, in toto corde exquirunt eum : et dicito, quis uestrum exquirit Deum, quis fideliter eius maiestati famulatum prebet? tune, qui facis persecutionem Athanasio, quod se christianum fateatur; an ille qui te uelit persecutorem suum e laqueis eripi diaboli? tune, qui sis destructor catholice fidei; an ille apostolice fidei predicator? Si tu es seruiens Deo, quomodo infra dicit Spiritus sanctus? Non enim qui operantur iniquitatem, in uiis eius ambulauerunt . uos igitur heretici operarii iniquitatis, cum non in uiis inueniamini Domini, utique manifestatis uos operibus uestris esse in uia diaboli. Legisti: Nolite zelari [h 1Kb] mortem in errorem uite uestre, neque acquiratis perditionem in operibus manuum uestrarum; quoniam Deus mortem  non fecit, nec letatur in perditione uiuorum . An meministi legisse? Cur precepisti quereremus nobismetipsis mortem? Si non legisti, cognosce quid nos facere fueris hortatus, tu qui in sortem delegeris esse illorum, quorum facinora describat ore Salomonis Spiritus sanctus dicens: Neque mercedem sperauerunt iustitie, nec iudicauerunt honorem animarum sanctarum; quoniam Deus creauit hominem inexterminabilem, et ad imaginem sue similitudinis fecit illum: inuidia autem diaboli mors introiuit in orbem terrarum . Imitantur ergo illum qui sunt ex parte illius. Conspicis te imitatorem esse diaboli, in parte esse constitutum illius; cognoscis tu quod tibimet conquiras mortem, tu qui nolueris in imaginem Dei, quomodo es factus a Deo, manere,  sed temet contuleris ad illum, cuius inuidia mors intrauerit in orbem terrarum. Contra accipe quantam felicitatem cupiat consequi Athanasius; unde et nolit esse, quod sis tu, Arianus apostata; accipe quantam fuerint etiam illi, quos iam quod se Christianos dixerint, es interficere dignatus, consecuti beatitudinem: Iustorum autem anime in manu Dei sunt, et non tanget illos tormentum [i 1Kb] . uisi sunt oculis insipientium  mori, et estimata est malitia [a 8Kb] exitus illorum ab [b 1Kb] itinere iusto. Abierunt in exterminium, illi autem sunt in pace. Etenim [c 7Kb] si coram hominibus tormenta passi sunt, spes illorum immortalitate plena est, et [d 9Kb] in paucis uexati, in multis bene disponentur, quoniam Deus tentauit illos, et inuenit illos dignos se. Tamquam aurum in fornace probauit illos, quasi [e 1Kb] holocaustam hostiam accepit illos, et in tempore erit respectus illorum: fulgebunt [f 1Kb] tamquam scintille, in arundineto discurrent, iudicabunt nationes, et dominabuntur populis, et regnabit Dominus eorum in perpetuum . Desideras interficere Athanasium, existimans quod ei si eum mactaueris possis eternum dare malum, ignorans scripptum: Condemnat iustus mortuus uiuos impios, et iuuentus celerius consummata, longeuitatem [g 1Kb] iniusti.  uidebunt etenim finem sapientis, et non intelligent quid cognouerit [h 1Kb] de illo, et quare munierit Dominus: uidebunt et contemnent, illos autem Dominus irridebit: et erunt post hec decidentes sine honore, et in contumelia mortis in perpetuo, quoniam disrumpet illos sine uoce inflatos, et commouebit illos a fundamentis, et usque ad supremum deserentur, et erunt in dolore, et memoria illorum periet [i 1Kb] : uenient in cognitionem [i 1Kb] peccatorum suorum timidi, et transducent illos ex aduerso iniquitates eorum . Cernis inter quos sit pars tua constituta: cernis cum qualibus temet feceris stare contra Dei domum; Athanasium uero uidebis inter istos, de quibus infra scriptum accipe: Tunc stabunt iusti in magna constantia aduersus eos qui se angustauerunt [k 1Kb] , et abstulerunt labores eorum:  uidentes turbabuntur timore horribili et mirabuntur, in subitatione insperate salutis dicent [l 8Kb] inter se penitentiam habentes [m 1Kb] , et per angustiam spiritus gementes: Hi sunt quos habuimus aliquando in [n 9Kb] risu et in similitudinem improperii. Nos insensati uitam illorum estimabamus insaniam, et finem illorum sine honore: quomodo [o 1Kb] computati sunt inter filios Dei, et inter sanctos sors illorum est ! Tunc hec dicturus es, nisi tibi consulueris, quando uideris te demersum in Tartarum: tunc dicturus hec, que dicit dicturos suos [p 1Kb] persecutores militum Christi scriptura sancta: Ergo  errauimus a uia ueritatis, et iustitie lumen non luxit nobis, et sol non [q 1Kb] est ortus nobis; lassati sumus iniquitatis in uia et perditionis, et ambulauimus heremias [r 8Kb] difficiles, uiam autem Domini ignorauimus. Quid nobis pro fuit superbia, aut quid diuitie [s 20Kb] cum exsultatione contulerunt nobis? transierunt omnia illa tamquam umbra, et tamquam nuncius percurrens . Contra Athanasium uisurus es inter illos, quorum gloriam narrans Spiritus sanctus dicit: Iusti autem in perpetuum uiuent, et apud Dominum est merces illorum, et cogitatio eorum apud Altissimum. Ideo accipient regnum decoris, et diadema [t 1Kb] de manu Domini, quoniam dextera sua proteget illos et in brachio suo defendet illos . Tu contra si in hac manseris animi obstinatione, si censueris finire fragilem hanc uitam inter Arianos, eris  inter illos, ad quos item loquitur ore prophete Spiritus sanctus: Audite ergo, reges, et intelligite; discite, iudices finium terre: prebete aures, uos, qui continetis multitudinem [u 1Kb] , et placetis uobis in turbis nationum; quoniam data est a Domino potestas uobis, et uirtus ab Altissimo, qui interrogabit opera uestra, et cogitationes scrutabitur regni [u 1Kb] , quoniam cum essetis ministri eius [x 1Kb] , non recte iudicastis, neque custodistis legem [y 1Kb] , neque secundum uoluntatem Dei ambulastis. Horrende et cito apparebit uobis, quoniam iudicium durissimum in [z 1Kb] his, qui presunt, fiet: exiguo enim conceditur misericordia, potentes autem potenter tormenta patientur. Non [a 1Kb] subtransiet personam cuiusque Dominus, nec reuerebitur magnitudinem cuiusquam, quoniam et pupillum [b 1Kb] et magnum ipse fecit, et equaliter cura est illi de  omnibus: fortioribus autem fortior instat cruciatio. Ad uos ergo, o mali tyranni [c 9Kb] , sunt sermones mei, ut discatis sapientiam et non excidatis . Tunc, si nec dum nos audieris, Constanti, uisurus, que nunc uidere uales minime per incredulitatem tuam, uidebis tunc cum inter contyrannos tuos fueris collocatus in illis locis tormentorum, non solum quod iniusta amaueris iudicia, sed et quod Dei domum destruere uolueris, quod negator Dei Filii exstiteris, quod aliter fidem predicari sanxeris per manentem [d 1Kb] potentiam tuam, quam prophete et apostoli predicauerunt. Nec  poteris dicere: Non sum inter illos quos describit per Salomonem Spiritus sanctus; quando audias dicere: Ad uos ergo, o mali tyranni, sunt sermones mei . Non poteris itaque negare te omnium esse contyrannorum tuorum principem, si modo penitus intuearis opera tua. Custoditio, inquit Propheta, legum, confirmatio [a 9Kb] incorruptionis est, incorruptio autem faciet te proximum Deo . Tu ad hec, Corrumpite, inquis Dei legem; ut corrupistis uos, persecutores nostri. Quis tam uecors est, qui uelit corruptus a te in eternum perire? qui nolit manendo in integritate proximus fieri Deo? Cur hec aut ipse fecisti, aut nos facere fueras compellere ausus? Numquid non legeras dixisse in libro Sapientie Salomonem ad Deum: Deus parentum [b 1Kb] , et Domine misericordiarum,  qui fecisti omnia uerbo tuo, et sapientia [c 1Kb] constituisti hominem, ut dominetur creature que a te facta est, ut disponat orbem terrarum in iustitia et equitate, et in directione animi iudicium iudicet . Et iterum: Docuisti populum tuum per talia opera, quoniam oportet iustum esse, et humane [d 1Kb] et bone spei fecisti filios tuos . Non, inquam, si hec scripta inueneras, auderes ad tantam prouocare nos inhumanitatem. Quomodo uero bone spei filii erimus? Quomodo iustos nos et humanos ante Deum seruos illius exhibebimus? cum preuaricatores legis neque iusti neque filii Dei dicantur. Cognosce itaque a quali nos bono uolueris pertrahere ad mortem, et quidem sempiternam. Siquidem omnis qui desinit esse inter eos, quos in filiorum adoptionem uocauerit  Deus, sit amittens uitam, sit perpetuam possidens mortem. Cum igitur sitis Ariani inhumani, impii, crudeles, homicide, quomodo dici christiani poteritis? sed et cum negetis Christum unicum Dei Filium, et confiteamini credidisse uos in antichristum, unde aut quomodo uos poteritis Christi probare seruos, cum manifestaretis [e 1Kb] uosmet uestra professione esse famulos antichristi? Antichristus etenim, in quem Arius crediderit, re uera [f 1Kb] fuit,  quando non fuerit: contra noster Saluator Dominus ac Deus Dei unicus Filius, non est, ut tu uis, Constanti creatura, sed est Dominus creature; est eternus, inestimabilis, sicut est, et cuius est Filius; induit sane perfectum hominem nouissimis diebus de utero uirginis; sed et cum suscepisset hominem, talis est immutabilis, incorruptibilis, inenarrabilis, et inconuertibilis, qualis est et cuius est Filius; non eum suscepti hominis causa in aliud, quam quod semper fuit, potuit conuertere; quandoquidem in forma sit Dei patris sui, quandoquidem sit equalis Filius Patri, ut refert beatissimus Apostolus: Qui cum in forma Dei esset [g 1Kb] , non est rapinam arbitratus esse se equalem Deo, sed semetipsum exinaniuit formam accipiens serui . Non enim quia  dixit, semetipsum exinaniuit, formam serui accipiens Deus Dei unicus Filius aliud fieri potuit ex illo, quod est incorruptibilis, inenarrabilis, immutabilis, cum sit semper in eo statu eterne magnitudinis manens, in quo sit manens et eius Pater. Sed utique intelligimus quod sit [h 1Kb] , sed semetipsum exinaniuit, hoc est, cum [i 57Kb] sit similis atque equalis Patri Filius, tamen quod et hominem se propter nostram salutem fieri uoluerit. Cum itaque tu antichristum susceperis pro Christo, quia re uera ille fuerit, quando non fuerit, qua fronte adhuc es resistens christianis? nisi illa, qua solent et adultere pudicis? Ausus fuisti tentare, dominari uelle Dei populo, subiicere uelle ecclesiam Dei tuo regno, diuinam maiestatem illius tantum metuentem tuo futili imperio: et hoc quidem  fecisti, quia nesciens sis scriptum esse de uobis tyrannis: Propter hoc indisciplinate anime errauerunt: dum enim persuasum habent iniqui posse se [i 1Kb] dominari nationi sanctorum, uincti tenebrarum catenis, et longa nocte compediti, inclusi sub tectis, fugitiui . Conspicis iam te esse inter illos Dei populi persecutores, de quibus legisti, quod una catena tenebrarum sunt [k 1Kb] omnes colligati . Et iterum: Digni quidem illi [l 1Kb] carere lumen et pati carcerem  tenebrarum, qui inclusos custodiunt [a 1Kb] filios tuos, per quos incipiebat incorruptum legis lumen uite [b 1Kb] omnibus dari . An negabis Dei antistites te tenere [c 1Kb] in claustris? Et cum es detinens ne predicemus certe Dei populo ueritatem, cur nos retines in carcere? cur mittis ad exsilia? nisi quia sis metuens ne uos lupos Arianos, rapaces canes rabidosos [d 1Kb] atque antichristos esse temporis nostri, manifestemus sacris reuelantibus scripturis. Sacre enim scripture probant uos ex actibus uestris non esse Dei seruos, sed plane filios diaboli. Si enim non es unus ex illis, quos tales futuros sacre clamant scripture, cum scriptum inueneris in CXXXI psalmo: Surge, Domine, in requiem tuam, tu et arca sanctificationis tue: sacerdotes tui induantur iustitiam ;  cur damnari a nobis absentem uoluisti? certe ad hoc ut iustitiam, qua nos induerat Dominus, amitteremus. Cum enim dicat: Sacerdotes tui induantur iustitiam, et tu iniustitiam nos urgeres facere, quid aliud essemus, si fecissemus quod tue maleuolentie fuerat uisum, nisi conscelerati tui, nisi totius iniquitatis fontes? hi scilicet, qui deponentes iustitie officium, iniustitie, ut tibi placeremus, essemus suscepturi. Persequeris Dei domum, Constanti, ignorans teipsum Deum persequi in domo eius: domus etenim Dei est ecclesia, in qua est inhabitans Dominus, sicut scriptum est in eodem psalmo: Elegit Dominus Sion, preelegit eam in habitationem sibi [e 1Kb] : hec requies mea in seculum seculi, hic habitabo quoniam preelegi eam . Cum  hec itaque sint, temet puniri conspice, quando aliquem nostrorum punis tuam; te salutem persequi, quando sis Deo repugnans, non nos, in quos audias Deum dicere, quod enim dignetur requiescere. Tu ergo qui templa Domini tentas uiolare, nisi te conuerteris, eo dispereas genere, quo illi, de quibus dicit Dauid in psalmo CXXXu: Qui percussit Aegyptum cum primitiuis eorum, quoniam in secula [f 1Kb] misericordia eius, et eduxit Isrel de medio eorum, quoniam in seculum misericordia eius, in manu forti et brachio excelso, quoniam in seculum misericordia eius. Qui diuisit mare rubrum in diuisionem [g 1Kb] , quoniam in seculum misericordia eius, et transduxit Isrel per medium eius, quoniam in seculum misericordia eius, et excussit Pharaonem et exercitum eius in [h 17Kb] mare  Rubrum . Qua de re hec scripta inuenio?  nisi ut crederem, quia cum tu me premere tentares, Deus meus quod sic potuisset, nisi te conuertisses, exstinguere, quomodo Pharaonem, et me quod sic fuisset erepturus de manibus tuis, quomodo et illos de Pharaonis potestate. Idcirco etenim dicit ad singulas uirtutes, quoniam in seculum misericordia eius, ut mihi aperiret, quoniam Domini misericordia mecum sit semper permanens, qui ei tantum sim seruiens, tecum uero esse non posse, quia uidelicet inimicus illius sis, quomodo fuit et Pharao. Noluimus damnare absentem; noluimus in eum quem scimus innocentem, et in eum quem nouimus catholice fidei predicatorem, dare iuxta desiderium tuum sententiam. Quare? quia nos christiani in Deum porreximus spem nostram, non in te,  ac regnum tuum caducum. Noluimus de gloria regni tui nobis placere, qui gloriam consecuturi [i 1Kb] sumus, exspectantes ab eo, in quem solum confidendum esse atque sperandum docens dicit Dauid in psalmo CXLu: Nolite confidere in principibus, et [i 1Kb] in filiis hominum, quibus non est salus: exibit spiritus eius et reuertetur [k 1Kb] in terram suam: in illa die peribunt omnes cogitationes eorum. Beatus [l 1Kb] cuius Deus Iacob adiutor eius, et spes eius in Domino Deo ipsius qui fecit celum et terram, mare et omnia que in eis. Qui custodit ueritatem in seculum, facit iudicium iniuriam patientibus . Noluimus iniuste tecum persequi iustitie plenum fructibus, ne dum de te uindicta cepisset consequi, fuisset consecuta etiam de nobis: non fecimus quod iniuste precepisti  nos implere, ne tecum ueniremus ad illum locum, qui in Ecclesiastico [m 11Kb] describitur: Et Deus requiret [n 1Kb] eum, qui persecutionem patitur ; et adhuc: uidi sub sole locum iudicii, illic [o 38Kb] impius: et locum iusti, illic pius . Noluimus uobis coniungi hereticis, noluimus tecum dare manus ad Dei impugnandam domum, noluimus tecum idololatriam suscipere in contumeliam Dei, noluimus sacrilegio tuo misceri, ne et nos audire mereremur tecum illa, que ore Osee prophete audient sacerdotes, populus et rex Isrel, qui cuncti derelicto Deo ad idololatriam se contulerant: Audite hec, sacerdotes, et attendite, domus Isrel, et domus regis intuemini [p 1Kb] : ad uos est iudicium, quia ut laqueum facti estis ad insidiam, et sicut retia extensa ad auiarium  uenantis . Apud Amos prophetam sciebas  utique scriptum, quando dedisti disciplinam, exemplum damnandi scilicet innocentem; Qui fecit [a 40Kb] in excelso iudicium, et iustitiam in terra posuit . Dei iustitie uiolator, Micheam prophetam dixisse numquid ignorabas de Iuda et eorum principibus? Non leuauerunt ad Deum manus suas, et concupiebant [b 1Kb] agros, et diripiebant orphanos, et domum per potentiam inuadebant, et diripiebant uirum et domum eius, uirum et hereditatem eius: propter hoc hec dicit Dominus: Ecce ego cognosco [c 1Kb] super plebem mala, ex quibus non leuabitis seruices uestras . Sed tibi cum proscribere digneris, deportare, mittere in carcerem, torquere, postremo interficere Dei cultores, nichil malorum representabitur? Noluimus misceri actibus tuis nefandis, ne tecum ad eternam damnati  penam hec audiremus, que dicuntur apud Micheam a Deo: Audite [d 1Kb] itaque hec, prepositi domus Iacob, et residui domus Isrel, qui abominamini iudicium, et omnia recta peruertitis. Qui [e 1Kb] edificastis Sion et Ierusalem in sanguinem iniquitatibus. Iudices [f 1Kb] eius cum muneribus iudicabant, et sacerdotes eius cum mercede respondebant, et prophete cum pecuniis diuinabant, et in Domino requiescebant, dicentes: Dominus in nobis est, et non uenient in nos mala . Non legeras adhuc apud istum sanctissimum prophetam, ut damnari iuberes uirum Deo dicatum? In quo [g 1Kb] comprehendam Dominum, assumam Deum meum excelsum. Si comprehendam eum in holocaustis aut [h 1Kb] in uitulis anniculis; aut [i 13Kb] si suscipiet Dominus in millia arietum, aut in decem millia  hedorum pinguium, aut dabo primogenita mea impietatis [i 1Kb] , fructum uentris mei pro peccatis anime mee. Renuntiandum [k 1Kb] tibi est, homo, quod sit bonum, aut quid Dominus exquisiuit [l 1Kb] a te aliud, nisi ut facias iudicium et iustitiam, et diligas misericordiam, et paratus sis ire cum Domino Deo tuo ? Nec apud Habacuc inueneras scriptum: Impius per potentiam oppressit [m 14Kb] iustum ? ut ita sceleratum fuisses aggressus opus quod te apud Deum posset facere impium. Item infra non inueneras positum? Cur [n 15Kb] inspicis super contemptores? tacebis ob hoc,  quod [o 28Kb] deuoret impius iustum . Et idcirco nos uidentes quia tu impius iustum deuorare tentaueras, uerum [p 1Kb] non solum non tacuimus male te agere, sed nec tacebimus. Non enim alius es ab eo, propter quem dicitur: Placens [q 1Kb] et contemptor uir superbus nichil proficiet, qui dilatauit sicut inferus animam suam, et ipse ut mors insatiabilis . Non poterit dici quod non conueniat dici de te, si digneris mecum recordari scelera facinorum tuorum, et si funera tua non fueris tardus recensere. Quis etenim alius nostris diebus sibi placens, contemptor, superbus, nichil proficiens, qui dilatauerit sicut inferus animam suam, et quia estimari possit esse ut mors insatiabilis, reperiri potest, nisi tu? Sed conspice nichil te posse proficere, dici tibi a Deo. Licet  enim contemptor Dei preceptorum sis, eius licet religionem cupiens persequi, eo usque dilataueris animam tuam ad Dei mactandos cultores, ut toto in regno non digneris desinere gregem uexando Domini; tamen nichil proficit omnis infestatio tua. Cuncti etenim, quos persequeris, Dei semper et sunt et erunt serui. Tu uero, nisi tibi prouideris, in eternum eris periturus: tibi placens, contemptor, superbus, quia sis dilatans animam tuam tamquam inferus ad nos deuorandos pariter et absorbendos, propterea quod male tibi agenti resistamus, factus ut mors insatiabilis, furiis ageris in nostram necem. Adeo nequam es, Constanti, ut cum prophetam inuenio dicere: O qui mihi fundat [r 1Kb] fundationem malam domui sue, ut collocet in altum nidum suum ,  tu mihi atque hereditas antichristi, cui faues, ante oculos obuersetur, cognoscens conatus tuos illos sacrilegos. Non enim potest dubitari te conatum et conari, ut toto in regno tuo posset fundari heresis tua, destrui uero fides catholica. Sed et cum audio dicatum Deo prophetam dicere: ue qui edificant [s 1Kb] ciuitatem in sanguinibus, et preparant ciuitatem in iniquitatibus ; tu mihi esse uideris, qui speluncam latronum sis per sanguinis fusionem edificans, per necem Dei seruorum. Aut negabis speluncam latronum esse uestrum malignum concilium  Arianorum? Si non estis latrones, quomodo interficere inuenimini Deo dicatos? Ciuitates in sanguine qui edificant, ue habent. Prudentissimus imperator, non uidisti, ue tibi posse esse, quia heresem tuam per sanguinis Dei hominum fusionem putasti reedificandam? Dicit Spiritus sanctus per Sophoniam prophetam: Querite Dominum, et [a 1Kb] omnes humiles terre iudicium operamini, et iustitiam querite, et respondete, ea sic ut tegamini [b 1Kb] in die ire Domini: tu dicis: Damnate innocentem, estote mecum homicide, sacrilegi ; an non hec sunt, que nos facere precipis? Imperasti damnari Domini sacerdotem, nec non imperasti Arianam perfidiam tenendam, reiiciendam uero fidem apud Niceam conscriptam. Si hec impleri mandasse te refragari non  potes, conspice et homicidas et sacrilegos nos efficere uoluisse. Dicit Deus: Et erit in illo die: Scrutinabo [c 1Kb] Ierusalem cum lucerna, defendam [d 1Kb] super uiros, qui [e 1Kb] contemptores sunt, ne custodiant mandata : et tu inquis, tua magis atque conblasphemorum tuorum custodienda. Quomodo poteramus damnare iniuste iustitie fructibus plenum Domini sacerdotem, cum uideamus qualis comminatio fuerit oborta contra Iudeorum prepositos, uel contra omnes? eorum conscios qui hec que agis egisse noscantur? O que erat splendida [f 1Kb] et redempta ciuitas, columba: non exaudiuit uocem, non percepit disciplinam, in Domino non confidit, et ad Deum suum non accessit. Principes eius sicut leones fremunt, iudices eius sicut lupi Arabie, non subreliqui [g 1Kb] erunt in mane:  prophete eius spiritales, uiri contemptores, sacerdotes eius contaminant se [h 1Kb] et impie agunt. Dominus autem iustus est in medio eius, et non faciet iniuste . Cum hec ita se habeant, et nobis licitum minime sit iniustum proferre iudicium, superest autem unum te facias esse ex eius seruis, et discas iudicium proferre; aut si semper Dei uis esse inter aduersarios, iudicium tuum solus prome iniustum, desine nos cogere facere quod fieri cernas diuinitus prohibitum. Desine iam criminari Athanasium uel nos quod [i 1Kb] nos Dei destruamus domum, quando inuenias apud Zacariam te atque contyrannos tuos  esse descriptos, quod enim futuri essetis Dei hereditatis persecutores uos, quos dicit supra modum uobis usurpasse potestatem. Crudelitatem etenim narrans uestram dicit Dominus: Zelatus sum Ierusalem et Sion zelo magno, et ira magna ego irascor super gentes, que se [i 1Kb] superponunt uobis, propter quod ego iratus sum minima. Ipsi autem composuerunt se in mala . Audes, tenebrarum amator, exsecrator luminis, dicere: Damnate innocentem, cum dignetur precipere nobis Deus per Zacariam dicens: Iudicium iustum iudicate, et pietatem [k 1Kb] et misericordiam facite unusquisque ad fratrem suum: et uiduam, et orphanum, et proselytum [l 1Kb] , et pauperem, per potentiam nolite nocere, et malitiam unusquisque non reminiscatur fratris sui in corde  suo . Cum hec sint mandata celestia, tu cuius auctoritate dixisti, Laniate conseruum uestrum? Si Dei mandatis te protulisse hanc auctoritatem dixeris, non poteris probare, quoniam quidem inueniri non possit in sacris scripturis preceptum Dei, innocentem damnandum. Cum itaque ea feceris, que lex prohibet Dei, constat te hanc auctoritatem ex uoluntate illius protulisse, qui uocetur inimicus Dei; unde et illis compareris necesse est, quibus dicitur per prophetam: Et [m 1Kb] dissuaserunt ne obseruarent, et dederunt dorsum stultitie, et aures suas et cor suum statuerunt insuadibile, ne obedirent; degrauauerunt, ut non obedirent legem [n 1Kb] meam . Et infra: Non [o 1Kb] exaudierunt; si clamabunt, et non exaudiam eos, dicit Dominus omnipotens .  Anime, quiestote [p 1Kb] : hec sunt uerba que faciatis: loquimini ueritatem unusquisque ad proximum suum [q 1Kb] , et iudicium pacificum et iustum iudicate in portis uestris: et unusquisque malitiam proximi sui [r 1Kb] nolite cogitare in cordibus uestris, et iusiurandum falsum nolite diligere, quoniam hec omnia odi, dicit Dominus omnipotens . Quid me cogis facere ea, que odio se habere dicit Dominus omnipotens? Sed instruens Dominus de ieiunio, Pacem, inquit, et ueritatem diligite . Quomodo pacis atque ueritatis amatores esse poteramus, si innocentem falsis per te ac tuos criminibus pregrauatum, tamquam  reum puniremus? aut que erat pax? cum hec faciendo etiam a pace Domini potuissemus reiici. Neque enim pax Domini dicentis: Pacem meam relinquo uobis, pacem meam do uobis , relinqueretur ab eo in nobis, cum alio ipsi tulissemus iniuste. Quis ignorat recedente disciplina recedere et gratiam? Apud Malachiam dicit Deus: Filius honorificat [a 1Kb] patrem, et seruus Dominum suum [b 1Kb] . Et si pater sum ego, ubi est honor meus [c 1Kb] ? dicit Dominus omnipotens . Quem igitur timorem atque honorem Deo facturi eramus, si fecissemus, que tu fieri mandasti? Illa enim tua precepta et timorem et honorem Dei nituntur auferre dicatis eius clementie. Sed et infra tuam specialiter operam manifestans, dicit: Exacerbatis [d 1Kb] Deum in uerbis uestris,  et dixistis: In qua re exacerbauimus eum? in eo quod dicatis: Omnis qui facit malum, bonum est coram Deo, et in ipsis benedicet: et ubi est Deus iustitie ? Propheta dicit: Ubi est Deus iustitie, contra eos qui dicunt: Qui facit malum, bonum est coram Deo, et ipsis benedicet: et tu das mandata, fundendum cruorem iustorum, et adhuc dicis te Dei seruum, cum sis ipsius dissipator legis. Iustum est damnare absentem, et quidem innocentem, aut iniustum? Si iustum non est, quia cogis [e 1Kb] facere nos eam rem per quam puniri mereamur a Deo? Tobias, Omnibus, inquit, diebus uite tue, fili, Deum in mente habe, et noli peccare uelle, uel preterire precepta illius. Iustitiam fac omnibus diebus uite tue, et noli ambulare [f 1Kb] per uiam iniquitatis, quoniam agente  te ex ueritate, erit respectio operibus tuis et omnibus qui faciunt iustitiam . Dic, Constanti, iustitiam facit, qui interficit innocentes? qui seruorum Dei fundit sanguinem? Si non facit iustitiam, sed magis iniquitatem, restat ut te uideas esse iniquitatis amatorem, atque omne iniquum fabricantem opus. Etenim cum iustitiam nos in omni tempore facere hortetur sacra lex, et tu compellas facere iniustitiam, quem te alium uelis habeam nisi et iniustitie amatorem et perpetratorem? Omnibus, inquit, diebus uite tue, fili, Deum in mente habe ; cum eumdem reliqueris herendo Arianis. Hi etenim non eum derelinquimus, qui fidem tenemus apostolicam. Quomodo non precepta eius preteris, qui interficias seruos eius  nomini maiestatique dicatos? cum sis eos cogens derelinquere eum, et fieri conserpentes atque coapostatas tuos? Nos odio apud te laboramus, quia tibi uera dicamus, quia te uiuere nobiscum uelimus in eternum; illos uero es diligens, qui ad te transitum fecerint, illos qui cum tibi primum contraxerint [g 1Kb] , postea tamen seruire nefariis meditationibus tuis, quam Dei parere preceptis maluerint. Gaudens es quod eosdem tua calliditate illiciens ad suscipiendam perduxeris heresim tuam, quod in omnibus eos habeas subiectos, illos quos iampridem uideras pro nichilo te dicere [h 1Kb] , quos cernebas calcare propter ueritatem regni tui auctoritatem. Sed scire te uolumus non esse nouum hoc factum, sed sepe ita esse actum a perfidis atque inconsideratis, ab eis, quos prescius  futurorum ore sanctissimi Malachie preostenderit prophete : Grauastis [i 1Kb] aduersum me consilia uestra, dicit Dominus omnipotens, et dixistis: In qua re detraximus de te? quia dixistis: uanus est omnis qui seruit Deo, et quid amplius? Quod custodiuimus precepta illius, et ambulauimus deprecantes ante conspectum Domini omnipotentis. Et nunc nos magnificamus alienos, et renouantur omnes facientes iniqua: et restiterunt Deo [i 1Kb] , et saluati sunt. Hec detraxerunt [k 11Kb] qui timent Deum, unusquisque ad proximum suum: etintendit Dominus, et exaudiuit, et scripsit librum memorialem coram se timentibus Dominum et metuentibus nomen suum. Et erit [l 1Kb] mihi, dicit Dominus omnipotens, in die qua ego facio, in possessione; et eligam eos, quemadmodum eligit homo filium suum bene seruientem  sibi: et conuersi uidebitis quantum sit inter iustum et iniustum, inter seruientem Deo et non seruientem. Quia ecce dies uenit Domini, [m 1Kb] ardens sicut clibanus, et uret eos, et erunt omnes alienigene, et omnes qui faciunt scelera ut sarmenta, et succendet eos dies Domini, que uenit, dicit Dominus omnipotens, et non derelinquetur ex eis radix, nec uitis . Deum dicere hec audiens, quia adhuc in malis tuis esse digneris, gaudere te etiam in hoc arbitror, quod cum preuaricatoribus, cum Deum derelinquentibus, illa percepturus sis ab eo. ue tibi homicide atque sacrilego, quoniam nisi penitentiam factorum tuorum egeris, eris ut nunc es inter illos, quos ore Esaie increpat Deus dicens : ue, gens peccatrix,  populus plenus delictis [a 1Kb] , semen malignum, filii sine lege, dereliquistis Dominum, et exacerbastis sanctum Isrel. Eris semper unus ex illis, qui propter nequitias studiorum suorum principibus Sodomorum et populis Gomorrhe comparantur, dum dicitur : Audite uerbum Domini, principes Sodomorum: attendite legem [b 1Kb] Dei, plebs Gomorrhe. Cum illis eris nisi te correxeris, de quibus scriptum legisti : Si multiplicaueritis preces [c 1Kb] , non exaudiam uos: manus enim uestre sanguine plene sunt. ue tibi, Constanti, qui tantam Dei incurreris offensam, ut non uidere potuisses quid tibi fuisset cauendum. Cum enim dicat ore Esaie illis prophetarum sanctorum et omnium iustorum interfectoribus : Lauamini, mundi estote, auferte malitias ab inimicis [d 1Kb] uestris  ante oculos meos, desinite a malitiis uestris, discite bonum facere, inquirite iudicium, eripite iniuriam accipientem, iudicate pupillo et iustificate uiduam; ad hec tu contra iuberes trucidandos Dei cultores, ipsum deserendum Deum, suscipiendam uero idololatriam; hoc fuit audisse Dei monita, et fuisse correctum. Qua de re istud cogis nos facere? nisi quia sis cupiens nos tecum gladio consumi? Et si uolueritis [e 1Kb] , dicit Deus, et exaudieretis me, bona terre edetis. Si uero nolueritis, neque exaudieretis me, gladius uos comedet: os enim Domini locutum est ista . Cui obtemperabimus, Deone hec dicenti, an tibi eius inimico? Deus dicit Iudeis, ut iam derelinquerent errores suos, abiicerent malitias suas ex cordibus suis, discerent bonum facere, iustum iudicarent  iudicium. Tu inquis, Damnate iniuste. Qua de re istud suades me facere? nisi quia uelis me effici illiusmodi hominem, quales sint illi, ad quos dixerit Deus : uos autem, dicit Deus, quid succenditis [f 1Kb] uineam meam, et rapina pauperum in domibus uestris? quid uos iniuriam facitis populo et faciem inopum confunditis? Et tu ita hec es faciens, ita cuncta gerens, que quia faciant, indignatur facientibus: tamquam placere te non posse sis sciens, nisi et Domini succendisses uineam, et rapinam pauperum constituisses intra domum tuam, et multis modis seruis Dei irrogasses iniurias. Aut dicere tentabis hec omnia te non fecisse? Numquid non succendisti uineam Domini, quando cegisti eam iam  non scire Dominum Abrahe, Deum Isaac, Deum Iacob, Deum apostolorum, Deum prophetarum ac martyrum, sed idololatriam per Arium inuentam, per te uero exaltatam? Numquid non est rapina pauperum hec Dei seruorum christianorum in domo tua, propter quos legisti scriptum: Beati pauperes spiritu, quoniam ipsorum est regnum celorum ? cum scias te proscripsisse resistentes sacrilegio tuo. Numquid dicere audebis: Non feci, nec facio iniuriam populo Dei? Et quis tantam aliquando fecit quantam tu? qui neque omnia genera tormentorum inferendo desinis [g 1Kb] , neque uarie puniendum. Noluimus innocentem tamquam reum punire, ne ista et nos percuteret sententia, que ore adhuc prophetatur Esaie : ue scribentibus nequitiam;  scribentes enim nequitiam scribunt, declinantes iudicium pauperum, et rapientes iudicium egentium plebis mee, ut sit illis uidua in rapinam, et pupillus in direptionem: et quid facient in diem [h 1Kb] uisitationis. Tribulatio enim a uobis longe superueniet, et ad quem refugietis? Non temperauimus [i 1Kb] tuo consilio uenenato, cupientes confugere in omnibus tribulationibus nostris atque anxietatibus ad eum, ad quem confugerit ille iustitie amator in omnibus probatione Iob; non obediuimus precepto tuo crudeli, quia uoluerimus imitatores inueniri istius Dei serui Iob dicentis : Liberaui pauperem de manu potentis, et orphano qui sine adiutorio erat, ego eram adiutor. Os autem uidue me semper benedixit. Iustitia enim eram uestitus, et coopertus iudicium [i 1Kb] ; et eram oculus cecorum, et  pater in infirmorum, iniquorum autem molas confregi, et dentibus [k 1Kb] illorum rapinam abstuli. Et infra : Positus [l 8Kb] sum statera iustitie, et scit Dominus simplicitatem [m 9Kb] meam, quoniam numquam pes meus exerrauit a uia recta, sed nec oculus meus conspexit. Que est recta uia, a qua se refert gloriosus Iob non deorbitauisse? utique hec, que nec innocentem interfecit, nec alium scit Deum; quia nec scit nisi Deum angelorum archangelorumque, quem non posse nos sentis eripere de tua potestate Quando enim dicis de fide beate Ecclesie: Si catholica est apud Niceam descripta fides, eripiat eos in quem crediderunt de mea potestate; non habere utique uirum ad eripiendum nos de manibus tuis Deum dicis, non posse te stare  contra; asseris Ecclesie apostolice Deum non habere tantam potentiam, que possit tuam excludere uirtutem. Quid enim aliud confitetur beata Ecclesie fides, nisi quia sit credens in Deum Patrem [a 1Kb] et in unicum Filium eius, natum ex innato et uero Patre, et in sanctum Spiritum paracletum? Quid aliud confitetur fides catholice Ecclesie, nisi quia et Trinitas sit perfecta, et una sit [b 1Kb] dealitas Patris et Filii et Spiritus sancti? Quid aliud confitetur beate Ecclesie fides, nisi quia neque Pater susceperit hominem, neque Spiritus sanctus paracletus, sed unicus Filius Dei? Quid aliud astruit gloriose Ecclesie fides, nisi quia sit Dei unicus Filius immutabilis, inconuertibilis, inestimabilis, immensus, eternus, sicuti sit et cuius sit Filius? Credidit sancta Ecclesia  unam potentiam habere, unicamque dominationem Patrem et Filium et Spiritum sanctum, hanc fidem, quam dicis hereticam; et tuam astruis catholicam, illam que dicat Deum non habere uerum Filium, que dicat fuisse [c 1Kb] quando non fuerit, que dicat factum ex nichilo, utique ex illis sensibus, quibus Rabsaces, dux Assyriorum regis, exprobrabat Deum Abrahe, et Deum Isaac, et Deum Iacob, dicens: Non uos seducat Ezechias, quia possit uos liberare de manibus regis Assyriorum Deus uester . Ita et tu, dux Antichristi, dicis per tuos: Non uos seducant uerba episcoporum uestrorum, qui mihi contradicunt, quia uos liberare non potest fides, quam illi predicant. Licet enim sermonem uarient, tamen res ad hoc perducitur ut constare possit, te sic nobis  exprobrare Deum, quod impotens [d 1Kb] sit ad eripiendos nos, quomodo rex exprobrarit Assyriorum : Hec dicit rex Assyriorum: Si uultis benedici, exite potius ad me, et manducabitis unusquisque fructum uestrum uinee et ficus, et bibetis aquam de lacubus uestris, donec ueniam et accipiam uos in terra tali, sicut est terra uestra, terra tritici, et uini, et panis, et uinearum. Non ergo uos seducat Ezechias, dicens: Deus uos liberabit. Et infra : Quis liberabit Ierusalem de manu mea? Sed quod contra talis esse [e 1Kb] monstratus es, dicit ore Esaie Deus ad Ezechiam : Non est quod paueas a sermonibus istis, quos audistis, quibus exprobrauerunt me legati Assyriorum: ecce mitto meum [f 9Kb] spiritum, et audito nuntio reuertetur in regione sua, et cadet gladio in  terra sua. Illa nunc, Constanti, circa te stare cernimus pericula, nisi tibi feceris esse consultum, que circa illum steterint, qui dicebat : Sic dicetis Ezechie regi Iuda: Non te seducat Deus tuus, in quo confidis, dicens: Non tradetur Ierusalem in manus  regis Assyriorum. Sic in periculis es tu, blaspheme, ut ille, et non uides; contra nos Dei cultores uidemus tutos defensosque stare incolumes. Unde tuti sumus ac defensi? nisi quia sanctam teneamus fidem quam tenuerunt patriarche, prophete, apostoli ac martyres, hanc quam iudicasti hereticam. Sed ut iterum ad Athanasium redeamus, in quo hanc persequeris sacram fidem, non timuisti, oro te, indignationem Domini contra illos prolatam, qui exprobrare tentauerunt Iob iustissimum, ut falsis criminibus peteres Dei antistitem? Non metuis etiam nunc ne ad te dicat Deus, que dixit illi regi loquenti contra Iob sanctissimum : Peccasti tu, et amici tui ambo [g 1Kb] . Nihil enim ueri locuti estis coram me. Interea sic uos Ariani superiores poteritis Athanasio inueniri  nunc apud Deum, quomodo et illi tunc inuenti sunt, qui Iob exprobrant [h 1Kb] . Utile est tibi, Constanti, ut per Athanasium Domini sacerdotem pro facinoribus tuis sis supplex Deo, per ipsum dirigas uota tua, sicuti et illi per Iob; per Athanasium siue per cepiscopos eius des operam, salutarem consequi baptismum [i 1Kb] . Ceterum quo uelitis uos torqueatis modo aduersus Athanasium, uos de filiis esse inuenimini, quippe heretici, illius anguis, colubri, refuge, desertoris; Athanasius uero est Dei domesticus, ut fuit Iob; est de filiis lucis, et ipsam tenens iustitie uiam quam tenuit seruus Dei Iob; est ipse possidens fidem, unde et de filiis Athanasius Abrahe est. Sic Dei Filium confitetur Athanasius, ut confessus est Iob; qui Iob unde de filiis Abrahe? nisi quia sic crediderit,  quomodo fuit credens et Abraham. Si hec ita se habere ignoras, percurre beatum Paulum apostolum non solum [i 1Kb] ad Romanos, sed ad Galatas, et inuenies uera esse que defendam. Aut numquid, quia Iob iusti beatus apostolus nominis specialiter non fecit mentionem, negabitur Iob de filiis esse Abrahe? Si non potest negari Iob esse de filiis Isrel, dubitari non potest, hinc illum tantum factum ac talem, quia crediderit in Deum, ut fuerit credens beatus Abraham. Non enim operibus legis, sed per fidem iustificari credentes reuelat apostolus: neque enim illarum tentationum uictoria ei fuisset reputata ad iustitiam, nisi fuisset sic credens in Deum ut crediderit Abraham: aut unde uinceret diabolum, nisi quia fuisset credens in Deum Patrem [k 1Kb] , et in  unicum Filium eius, natum ex innato et uero Patre, et in sanctum paracletum spiritum? aut si putas quia non ita est semper creditum, ut hodie credimus, proba beatos apostolos ac martyres potuisse superare concarnifices [l 1Kb] tuos, atque uicto amico uestro  diabolo consequi regna celestia, nisi credentes in Patrem et in Filium et in Spiritum sanctum. Igitur si ita hi credendo uicerunt, qui post Domini unici Filii Dei aduentum crediderunt, crede quia et ante aduentum eius, qui uicerunt diabolum, non aliter crediderunt, quam quomodo hodie credimus. Neque enim Daniel leones, et tres pueri uincerent ignes, nisi quia credentes fuissent, ut hodie credit Ecclesia. Inde denique Abrahe fidem prouocat apostolus, probans auctoritate usus sacrarum litterarum, sic credidisse Abraham, quomodo nunc fuerit credens Paulus, tunc uero se fuisse filium ire erroneum, quando cum Iudeis negabat unicum Dei Filium. Cum hec ita sint, obsecro te ut iam contra Dei domum gerere pugnam desinas, accipiasque hortamenta  celestia; que te perducere possint ad consequendam salutem perpetuam. Ore accipe que dicat ad uos Isaie Deus : Audite me, qui perdidistis cor uestrum [a 1Kb] , qui longe estis a iustitia. Aut si cor tuum tecum est, si non a iustitia es longe, cur dicis nobis Dei sacerdotibus: Damnate absentem, punite innocentem? Si enim cor tuum non amisisti, et iustitie tenes uiam, cur non retines scriptum : Custodite iudicium, facite iustitiam: appropiauit [b 54Kb] enim salutare meum aduenire, et misericordia mea reuelari. Beatus uir qui facit eam [c 1Kb] , et homo qui amplectitur eam, sabbata mea non uiolare, custodiens manus suas ne faciat iniustitias. Et iterum : Non est [d 1Kb] gaudere impiis, dicit Dominus. Exclama in uirtute, ne parcas: sicut tube [e 1Kb] exalta uocem tuam, et annuntia populo meo peccata eorum; et domui  Iacob iniquitates suas: me de die in diem querunt, et scire uias meas uolunt, tamquam populus qui iustitiam fecerit et iudicium Dei non dereliquerit. Petunt a me nunc iudicium iustum, et appropiare Deo desiderant . Quam, infelix, spem habere potes, nisi penitentiam malorum tuorum factorum egeris? cum audias Deum dicere : Non est  gaudere impiis. Aut negabis te impium Dei cultorem, cum te non neges fusorem sanguinis? Deinde si tempore ieiuniorum subditos quia percusserint pugnis, et aliis iniuriarum generibus leserint, contra eos huiusmodi increpationes pretulit Deus, qualem contra nos protulisset si contra precepta diuine magnitudinis eius damnaremus inauditum, absentem et quidem innocentem? Nec si flectas [f 1Kb] ut circulum ceruicem tuam, et cilicium, et cinerem substernas, nec sic uocabitis ieiunium acceptum . Cernimus per hanc comminationem quanta esse possit aduersus nos Dei ira, si innocentem damnaremus. Si enim tempore ieiuniorum pugnis subditos nobis percusserimus, taliter indignatur Dominus, quanto magis si eius cultores mactauerimus! Si pugnis non  licet mihi percutere subditos tempore ieiuniorum, poterit licere quouis tempore gladio percutere consacerdotem meum? Non tale ieiunium elegi, dicit Dominus, sed [g 1Kb] solue obligationes uiolentorum contractorum [h 13Kb] ; dimitte confractos [i 1Kb] in remissionem, et omnem conscriptionem iniquam disrumpe; frange esurienti panem tuum et egenos [i 1Kb] , qui sine tecto sunt, induc in domum tuam: si uideris nudum, operi, et domesticos seminis tui noli despicere . Quam tenes, rex prudentissime, spem? cum hec omnia uerteris in contrarium. Quomodo enim omnem nodum soluisti iniquitatis, cum siue incredulitate tua, qualem te institueris aduersum nos, sis talis permanens, et magis magisque sis crescens in maleuolentia tua ad nos disperdendos, siue in blasphemia tua auctor sacrilegii creueris, magis etiam edicto [k 1Kb] blasphemiam  tuam, catholicam esse asserendo fidem, more [l 1Kb] scilicet meretricum, que primo clam scortentur, postea uero ita sint inuerecunde, ita amittentes pudicitie decus, ut uelint scortari in propatulis? Quomodo dissoluisti omnem nodum iniquitatis, cum contra beatum Athanasium, susceptum ante annos furorem adhuc ita retineas, ut uelis eius fundi  cruorem? Quomodo dimisisti confractos in requiem, cum torquendo [a 1Kb] uarie non desinas seruos Dei? Et quomodo dimisisti [b 1Kb] confractos in requiem, quando uideas carceris [c 1Kb] metalla, exsilia, uix iam capere posse christianorum numerum per te damnatorum? Quomodo etiamsi fregeris esurientibus panem tuum, acceptum habebit Dominus, cum seruos fame neces dicatos eius eternitati? Quomodo si inducas egenos sine tecto in domum tuam, respicere dignabitur super opus tuum Deus, cum uideat seruos sue claritatis reiectos de domibus priuatis, propterea exsules factos, quod noluerint suscipere idololatriam tuam per Arium institutam? Quomodo si nudos texeris, poteris Deo placere, cum seruis ipsius patrimonia tuleris, et dixeris: Si damnaueritis fidem apostolicam,  atque arianam susceperitis, cuncta uestra recipietis? Sane [d 1Kb] unum de his omnibus Domini sacris mandatis inueneris [e 1Kb] implere, quod enim domesticos seminis tui non despicias. Non despicis re uera conuiperinos tuos Arianos, natos uidelicet de impuderato [f 1Kb] patre uestro diabolo; diligis fratres [g 1Kb] tuos quia hos uideas tibi proximiores, hos amas singulari affectu, his cunctam gloriam regni tui exhibes, hos socios atque participes ad Dei delendam hereditatem in tuo regno habes; illos fecisti locupletes, illos extulisti supra omnes constitutos in sublimitate, hoc est, eos, qui se uestris miscere censuerunt tenebris. Igitur cum sis hec agens, que odio habeat Deus, quomodo arbitraris te audiri posse a Deo? aut si feceris eleemosynam,  posset ibi ferri accepto? cum audias eum dicere: Tunc orietur [h 1Kb] matutinum lumen tuum, et sanitas tua cito orietur, et precedet ante te iustitia, et maiestas Dei circumdabit te. Tunc clamabis, et Deus exaudiet te. Adhuc [i 1Kb] loquenti tibi dicet: Ecce adsum . Aliquid te eorum posse consequi arbitraris, quandoquidem non ortum tibi fuerit matutinum lumen, sed tenebre inextricabiles obsederint animum tuum, atque pertexerint errorum caligines [i 1Kb] ? que sanitas tibi oborta est, cum sis positus in omni uulnere mortis, cum quotidie augmenta parias uulneribus tuis, cum dans operam sis, quo possis penitus temet exstinguere? Nobis etenim non aliunde est sanitas, nisi primo in loco quia crediderimus, ut crediderunt patriarche,  prophete, apostoli ac martyres. Quomodo potest te precedere iustitia, cum totus in iniustitia sis permanens? cum sentina sis Ariani dogmatis? cum Christianorum sis fusor sanguinis? Quomodo te maiestas Dei circumdabit, cum expugnans ipsam maiestatem sis, quam derelinquens, idololatriam Ariani dogmatis suscipere censueris? Quomodo tunc clamabis, et Deus exaudiet te? adhuc loquenti tibi dicet: Ego adsum? cum sis negans Deum Patrem, negans unicum Filium eius, negans sanctum paracletum Spiritum. Quomodo aut exaudire te poterit, aut dicere tibi: Ecce adsum? cum uertis, quantum apud te est, eius religionem, cum eius antistites catholicos remoueris, et hereticos constitueris? quomodo te exaudiet, quem calcandum putasti modis omnibus,  nisi penitentiam malorum factorum egeris, nisi uias tuas nefarias deserens, sancte ecclesie iustum iter comprehenderis? Tunc utique hec promissa Dei consequi poteris. Scriptum est enim propter eos, qui corde ex toto sese ad Deum conuerterint: Hec dicit Excelsus in excelsis habitans [k 1Kb] , in eternum sanctus in sanctis, nomen ei Dominus Altissimus in sanctis requiescens, et pusillanimis dans [l 1Kb] anime equitatem, et dans uindictam contribulatis corde. Non in eternum irascar uobis, nec semper uindictam de uobis exigam . Sed quibus hoc dicit? nempe eis, qui se conuerterint per satisfactionem ad delicta sua delenda. Unde et, Non tale ieiunium elegi, dicit Dominus, sed solue omnem nodum iniquitatis, sed solue obligationes uiolentorum contractorum; dimitte confractos in remissionem,  et omnem conscriptionem iniquam disrumpe: frange esurienti panem tuum, et pauperes qui sine tecto sunt induc in domum tuam: si uideris nudum, operi, et domesticos seminis tui non despicies. Tunc orietur matutinum lumen tuum, et sanitas tua cito orietur, et precedet ante te iustitia, et maiestas Dei circumdabit te. Tunc clamabis, et Deus exaudiet te: et adhuc loquenti tibi dicet: Ecce adsum . Aderit tibi Deus, si primo credas in eum, si deinde ad hec uerteris temet, que etiam infra dicit implenda: Si auferas [m 1Kb] a te uinculum iniquitatis et obligationis, et uerbum murmurationis, et dederis esurienti panem tuum ex animo, et animam humiliatam satiaueris. Tunc orietur in tenebris lumen tibi, et tenebre tibi ut meridies erunt: et erit Deus  tuus tecum semper, et repleberis sicut desiderat anima tua, et omnia ossa tua pinguescent. et erunt sicut hortus ebrius, et sicut fons cui non defecit [a 9Kb] aqua . Hec, ut iam dictum est, consequi poteris, si te ad ecclesiam conferas, si coarianos tuos uites, si illam malignorum congregationem uestram odire digneris. Tunc erit Deus tecum semper, tunc in tenebris orietur lumen tibi, tunc tenebre tibi ut meridies erunt, tunc in bonis dirigetur iter tuum. Ceterum si in hac peruicacia manseris, si in hac crudelitate, ut seruos eius crucies, non tecum Deus erit, sed ille, qui et hodie esse in uestro cetu Arianorum inuenitur, hoc est diabolus. Ista etenim que agere dignaris, non sunt Dei, sed diaboli. Si opera sunt illa Dei, ut proscribas  certos quod aut Athanasium antistitem Dei non damnauerint innocentem, aut quod non coheretico tuo Georgio [b 1Kb] communicauerint, aut quod se dicant Christianos, quod nolint effici coapostate tui, possunt sane estimare [c 1Kb] , si illa opera Deo sint placita; item si eleemosyna est ista, quam de [d 1Kb] lacrymis das alienis, de eorum bonis, qui deportari, interfici, proscribique maluerint a te, quam aut innocentem damnare, aut negare unicum Dei Filium, in quem credentes sciebant glorificatos Abraham, Isaac, et Iacob, et omnes prophetas, apostolos ac martyres, quorum te fieri socium, atque omnibus participem me cupere, mea circa te hec esse uota, ille est testis qui nobis tribuere hoc potens est.



PRO SANCTO ATHANASIO LIBER SECUNDUS.


 Audes ad Deo dicatos tendere, Constanti, manus, ad eos uexandos, quorum felicitatem declarat apostolus dicens: Scimus autem quoniam diligentibus Dominum [a 1Kb] omnia procedunt in bonum, his qui secundum propositum uocati sunt, quos presciit et predestinauit conformes fieri imagini Filii eius . Procedunt quidem nobis in bonum tue persecutiones. Sed aduerte per Ieremiam que uobis persecutoribus promittat Deus dicens: Sanctus Isrel Domino, initium generationum eius: omnes qui edunt eum, penitebunt. Mala inducam super eos, dicit Dominus . uenient super te mala que tibi promittit Deus, Constanti, nisi temet correxeris, sicut uenerunt super illum populum carnalem comblasphemum tuum, ad quem dicitur: Tu malignatus es ut  coinquinares uias tuas, et in manibus tuis inuentus est sanguis animarum innocentium . Eris in eternum inter Dei inimicos, nisi audieris audiens eius sanctam dicentis admonitionem: Si emendantes emendabitis [b 1Kb] uias uestras, et cogitationes uestras, et facientes feceritis iudicium inter uirum et proximum  eius, et proselytum, et pauperem, et uiduam non potentabitis [c 1Kb] , sanguinem innocentis non effuderitis in hoc loco, et post alienos Deos non abibitis . Emendabis uias tuas, si iam desinas persequi Dei seruos, si te Christianum fueris confessus, et esse Arianum negaueris, si Filium Dei, uerum Dei Filium credideris, si anathema feceris dicentes: Erat [d 1Kb] quando non erat, et factus est ex nichilo: mutabis uias tuas, si penitueris pro homicidiis, proque [e 1Kb] sacrilegio tuo; alioquin eris [f 1Kb] , ut nunc es, ex illis, in quorum exprobrationem dicitur a Deo: Numquid spelunca latronum est domus mea, in qua uocatum est nomen meum ? Quos uis esse Dei domum, uosne Arianos, an nos Christianos? Si enim uestra maligna congregatio est domus Dei, ergo latronum congregatio  est domus Dei. uos etenim fundendo sanguinem Dei seruorum, ut tunc fundebant Iudei, inspicimini esse latrones. Ex fructibus tuis, Imperator Constanti, non esse Christianus, sed plane manceps latronum cognosceris. Precipis denique innocentes interimi, habitans scilicet non in ecclesia Domini, sed in spelunca  latronum: non desinis interficere eos, quos uideas interfici paratos pro unici Dei Filii claritate, pro eterna illius maiestate. Noluimus ad falsas suggestiones tuas, dare contra uirum iustum sententiam, ne et nos percuteret tecum et cum Iudeis ista Domini increpatio: Extendit linguam suam sicut arcum in falso, et fides non inualuit super terram, quia de malis mala exierunt, et me nescierunt . Tu, qui falsorum es criminum concinnator pariter et amator, tu Dominum nesciens, nisi [a 1Kb] te correxeris, ut es, unus eris ex illis, de quibus scriptum legisti: ueritatem non loquuntur, didicit lingua eorum loqui mendacium: reuerti noluerunt, et non obreliquerunt usuram super usuram, dolum super dolum: noluerunt me nosse, dicit Dominus. Propter hec, hoc  dicit Dominus: Ecce ego comburo eos, et probabo eos, quia sic faciam a facie malignitatis filie populi mei. Sagitta uulnerans lingua eorum, maligna uerba oris eorum: proximo suo loquitur pacifica, et in semetipsum detinet inimicitiam. Numquid in his [b 6Kb] uisitabo, dicit Dominus, aut in gentem talem non uindicabit anima mea ? Eripe te, Constanti, a fouea Ariane dementie, ne des eternas penas cum consacrilegis tuis. Noli gloriari tibi de caduca tua dignitate: considera te mortalem, quia aliter non possis consequi immortalitatem, nisi Deum agnoueris, et eius feceris uoluntatem; sicut scriptum est: Hec dicit Dominus: Non glorietur sapiens in sua sapientia [c 1Kb] , et non glorietur fortis in fortitudine sua, nec glorietur diues in diuitiis suis, sed in hoc glorietur qui gloriatur, inquirere [d 1Kb]  me et intelligere, et scire in Deum gloriari, quia ego sum Dominus qui facio misericordiam, et iudicium, et iustitiam super terram; quia in his est uoluntas mea, dicit Dominus . Cum igitur uideas in his esse uoluntatem Domini, quomodo hec que amare se dicit Dominus, perosa habere dignaris? In hoc, inquit, glorietur, qui gloriatur, inquirere me et intelligere, et scire in Deum gloriari . Quomodo poteris te dicere nunc in Deum gloriari? Quomodo poteris requirere te illum astruere, cum sis prouocans omnes cultores eius maiestatis ad deserendam fidem apostolorum, ad blasphemiam dogmatis uestri suscipiendam? In hoc glorietur, qui gloriatur, inquirere  me et intelligere, et scire in Deum gloriari, quia ego sum Dominus qui facio misericordiam, et iudicium, et iustitiam super terram, quia in his est uoluntas mea, dicit Dominus . Cum itaque iudicium uis iniustum a Dei proferri sacerdotibus, cum sis fusor innocentium sanguinis, non es eius seruus, qui hec ore loqui dignatus sit prophete, sed plane es illius famulus qui repleuerit cor Cain, ut iustum puerum primum cultorem interficeret Domini. Hinc est quod cum sis tanta in sublimitate positus, unus tamen ex his esse inueniaris, de quibus Dominum locutum in euangelio legisti: uos [e 1Kb] de diabolo patre nati estis, et concupiscentiam patris uestri facere uultis: ille enim homicida fuit ab initio, et in ueritate non stetit . Es mendax et homicida: mendax, qui crimina falsa  obieceris [f 1Kb] Dei seruo Athanasio; mendax, quia hereticam fidem dicas catholicam, et catholicam dicas hereticam; homicida, quia et sanguinem persequeris Athanasii, et iam interfeceris [g 1Kb] certum numerum Dei cultorum. Non stetisti sine dubio in ueritate, quia sis hec gerens, sed es totus in mendacio constitutus, quia et mendax sit pater tuus, qui te cogit ad unicum negandum Dei Filium, qui te impellit ad eius seruorum effundendum cruorem. Noluimus damnare absentem, noluimus innocentum [h 1Kb] ferre sententiam, noluimus heresim suscipere tuam, ne facti tibi similes mereremur audire, que audiunt cerratici [i 1Kb] tui Iudei, in quorum opprobrium colligimus per Ieremiam dictum: Omnes gentes sine circumcisione sunt [i 1Kb] , et omnis [k 1Kb] domus Isrel sine circumcisione  sunt cordis . Es atque eris, nisi te nobis tradideris, inter illos, quos contra clamat Spiritus sanctus ex persona nostri populi ad Deum dicens: Scio, Domine, quoniam non sunt hominis uie eius, neque uir ibit et corriget cogitationem suam: doce nos Domine, sed in iudicio, et non in ira, ne paucos nos facias: effunde iram tuam super gentes, que nesciunt te, et super regna que nomen tuum non inuocauerunt, quia comederunt Iacob, et consumpserunt illum, et pascua eius exterminauerunt [l 1Kb] . Conspicis te unum esse ex illis, contra quos dicit Dei spiritus ex persona populi nostri. Respicis, nisi te conuerteris, quod ira Domini in te alienigenam,  in te regem; quia non solum non inuocaueris nomen Domini, sed adhuc fueris persecutus, sit uentura. Nam et cum dicit: Quia comederunt Iacob, et consumpserunt eum, et pascua eius desolauerunt ; quis reperiri potest esse inter contyrannos tuos, princeps huius pascue exterminator, nisi tu quidem, qui nec laniando [a 1Kb] Dei destiteris seruos, nec blasphemias tuas toto in regno seminans tuo? Exterminare etenim te populi Dei pascuam conatum non [b 1Kb] poterit dubitari, quando eius pastores tuleris, de quibus, sicut sepe diximus, per Ieremiam dixerit Deus: Et dabo uobis pastores secundum cor meum, et pascent uos pascentes cum disciplina ; et statueris hereticos, aliis uero catholicis imponi feceris modum, ut si in [c 1Kb] uotis gererent in suis considere  sedibus, non auderent fidem predicare apostolicam, non tentarent [d 1Kb] , te heresis Ariane defensore degenti in corpore, euangelicam traditionem populis insinuare. Hec est causa, que te probat pascuam Dei populi exterminare tentasse. Omnis etenim sagina [e 1Kb] animarum christianarum non est nisi credere, quomodo et crediderint patriarche, prophete, apostoli ac martyres, deinde omnem facere iustitiam. Tu contra cum et fidem tollere uolueris de cordibus populorum Dei, et perfidiam tuam inserere, cum iustitia [f 1Kb] Dei uis in ecclesia fieri ut absens et innocens damnetur a iustitie sectatoribus, et per sacerdotes puniatur consacerdos eorum catholicus ad tuam heretici [g 1Kb] suggestionem; quomodo uideri poteris non esse exterminator pascue dominici gregis,  quando nostra pascua non sit nisi celestis doctrina? Si uis, inquit Dominus, ad uitam uenire, serua mandata ; et iterum: Si feceritis que mando uobis, iam non dico uos seruos, sed amicos [h 1Kb] . Cum hec ita sint, debes tu ad te purgandum dare precepta dominica, que iusserint innocentem catholicum episcopum, te heretico interea imperatore accusante, debere interfici a consacerdotibus suis. Fortassis etenim tentabis isto in loco dicere, non te pascuam dominici gregis exterminare conatum. Si nullum Domini preceptum illiusmodi quale prolatum est a te poteris prolerre, superest ut  cordis illi tui oculi blasphemia cecati Arii patefacti per Dei seruos hanc increpationem uideant omnia te fecisse que tibi obiecimus. Negare non poteris, talem te prebere circa nos, qualem se prebuerit Herodes ille, cui et in carnificine rabie, et in sacrilegio, et in regali dignitate esse inueniris collega, circa illos quos in euangelio legimus propter Deum Dei Filium interfectos paruulos. Inuenisti utique scriptam crudelitatem Herodis, quam nunc tu dignaris exhibere, apud Mattheum euangelistam: Tunc Herodes cum [i 1Kb] uideret quia delusus est a Magis, iratus est uehementer, et misit occidere omnes infantes in Bethlehem, et in omnibus finibus eius a bimatu et infra, secundum tempus quod exquisierat a Magis . Minime adhuc fortassis conspicis sic te iniuste  contra nos Dei cultores motum, ut contra illos paruulos fuerit motus Herodes. Cur nobis dignaris esse infestus? nempe quia fateamur nos Christianos, qui non damnauerimus iustum falsis a te pregrauatum criminibus. Quibus rebus quisnam sis, ex beati Baptiste Ioannis responsis poteris perpendere, et temet reconciliare Deo per penitentiam: Progenies uiperarum, quis demonstrauit [i 1Kb] uobis fugere ab ira superuentura? Facite ergo dignum penitentie fructum, et nolite preferre [k 1Kb] uos, dicentes: Patrem habemus Abraham. Dico enim uobis, quod potens sit [l 1Kb] Deus de lapidibus istis suscitare filios Abrahe. Iam enim [m 1Kb] ad radices arborum posita est securis. Omnis enim [n 17Kb] arbor que non facit fructum bonum, exciditur, et in ignem mittitur . Quid sentis ad hec? debuimus  damnare innocentem, debuimus dare contra absentem inauditum sententiam? et quomodo cum hoc fecissemus, potueramus reperiri Christiani? Cum illos quo possint esse Christiani, hortatus fuerit beatissimus Ioannes, ut dignum fructum fecissent [o 1Kb] penitentie; illi, qui nec dum comprehenderant uiam iustitie, comprehendere cogebantur; nos, qui iam tenemus, urgebamur atque urgemur a te illud occupare iter iniquitatis, in quo positi noscantur Iudei. Quid igitur nobis posset accidere, si uipereis tuis depasti fuissemus consiliis? nisi ut ex Christianis fuissemus uipere [p 1Kb] progenies effecti. Cur hec fieri mandasti, nisi quia conserpentes  nos tuos effici cupiueris tu? qui cum scias dixisse Dominum in euangelio: Beati qui esuriunt et sitiunt iustitiam, quia ipsi saturabuntur. Beati misericordes, quia [a 1Kb] ipsi misericordiam consequentur ; et [b 1Kb] tamen dixeris, necandum innocentem. Quomodo etenim beatus potero esse, si damnauero uirum iustum, si reiiciens sitim iustitie concepero ardorem iniustitie? Quomodo propter fructus iustitie saturabor a Deo, cum opus hoc iniustum faciat me Cain fratricidam? Quomodo iterum potero inter misericordes fructibus misericordie locupletatis regnum consequi celeste? cum, si interfecero iuxta desideria tua Dei seruum, inueniar non misericors, sed crudelis atque sceleratus, quippe homicida; cum, si cum [c 1Kb] ego immisericors fuerim circa fratrem meum,  sic sit et circa me futurus ille misericordie amator, ille iustitie exactor, qui dicit: Beati qui esuriunt et sitiunt iustitiam, quia ipsi saturabuntur. Beati misericordes, quia [d 1Kb] ipsi misericordiam consequentur . Quicumque, dicit Dominus, soluerit unum ex mandatis his minimis, et docuerit sic homines, minimus uocabitur in regno celorum ; et dicis, Constanti, ut quicumque non fuderit sanguinem innocentis, non potest regnum consequi celorum? Dic, sanctissime, in quo abundare poterit Christianorum iustitia, plus quam scribarum et phariseorum, si eum, quem tu, quod se Christianum dicat, quod nolit fieri Arianus, persequeris, interfecerimus? in quo essemus potiores scribis et phariseis, si exstitissemus tecum negatores unici Dei Filii, si, ut illi  repudiant, tecum repudiaremus euangelicam fidem, destruxissemusque apostolicam traditionem? Ne [e 1Kb] dixisse memineras Dominum: Audistis quia dictum est antiquis [f 1Kb] : Non occides; quicumque autem occiderit, reus erit iudicio [g 1Kb] . Ego autem dico uobis quod omnis qui irascitur fratri suo sine causa, reus erit iudicio ; ut hec fieri imperares? Si iratus fuero sine causa fratri meo, si dixero ei, Fatue, reum me dicit futurum unicus Dei Filius in gehennam; et [h 1Kb] , imperator Constanti, si fudero cruorem innocentis, dicis, requiem eternam possessurum: nec retinere potuisti, quando meditabaris interfici oportuisse Athanasium, sub quali conditione munera iusserit offerri Dominus? Si igitur offers munus tuum ad altare, et ibi rememoratus fueris, quod [i 1Kb] habeas  aliquid cum fratre tuo, pone munus tuum ante altare, et  uade prius reconciliari fratri tuo, et tunc reuersus offer munus tuum . Quid fuerat operatus malorum Athanasius, ut hec transgressus precepta interfici eum mandares? nempe hoc, quod se Christianum dixerit, aut dicat. Aliud etenim nichil est quod exsecraris, atque es punire cupiens in Athanasio. Non memineras precepisse Dominum etiam inimicos diligendos, ut eum quem neque in te, neque in Deum scires peccasse, tam acerrime fuisses persecutus? Audistis quia dictum est: Diliges proximum tuum, et odio habebis [i 1Kb] inimicum tuum. Ego autem dico uobis: Diligite inimicos uestros, et benedicite maledicentes uos, et benefacite eis, qui [k 13Kb] persequuntur uos, et orate pro eis, qui uos persequuntur, ut sitis filii Patris uestri qui est in celis, qui solis ortus exhibet super bonos et  malos, et pluit super iustos et iniustos. Si enim dilexeritis eos qui uos diligunt, quam mercedem habebitis? nonne et publicani ita [l 1Kb] faciunt? et si salutatis amicos uestros tantum, quid plus facitis? nonne et gentiles idipsum faciunt? Eritis ergo et uos perfecti, sicut et Pater uester, qui est in celis, perfectus est . Diligendos mandat etiam inimicos Dominus; et tu nos persequeris quod innocentis Domini sacerdotis cruorem non tecum fuderimus. Diuina clamat uox dicens: In quo iudicio iudicaueritis, et de uobis iudicabitur, et in qua mensura mensi fueritis, in eadem remittetur [m 1Kb] uobis , et tu dicis: Iugulate quem deliquisse ignoratis. Fontem malorum cum te esse memineris, fuisti tamen ausus de eo, quem sciebas false petitum a uobis, dicere: Reus est mortis. Adeo es excors,  Constanti auguste, ut nec dictum illud Domini cum hec mandares fieri, potueris reminisci: Quid autem uides festucam in oculo fratris tui, trabem autem in oculo tuo non uides? aut quomodo dicis fratri tuo: Sine ut eiiciam tibi festucam de oculo tuo, et ecce trabes [n 1Kb] in oculo tuo est? Hypocrita, eiice primum trabem de oculo tuo, et tunc uidebis eiicere festucam de oculo fratris tui . Trabem in oculo tuo dicit esse Dominus, et audes dicere Athanasio uiro iustissimo, Festucam habes in oculo? Ille enim nichil horum commisit, que ei dignaris obiicere: contra tu, quecumque diximus, es operatus, Damnate, quoties dixisti, innocentem. Quam nos aliam uoluisti comprehendere uiam, nisi tuam, quam describit Dominus, dicens: Quam [o 1Kb] lata et spatiosa uia, que  ducit ad interitum, et multi sunt qui intrant per illam  ? Quia [a 1Kb] itaque sis in hac lata et spatiosa constitutus uia, precepisti damnari innocentem, cupiens profecto cunctis reuelari, quod tua late perditio dominetur. Tempore [b 1Kb] quo uenisti ad Italiam, sic te lupum finxeras ouem, tamquam non fuissemus ex operibus tuis te reperturi, tamquam fugisset nos Domini monella [c 1Kb] dicentis: Attendite uobis a falsis prophetis, qui ueniunt ad uos in uestitu ouium, intrinsecus [d 1Kb] autem sunt lupi rapaces, ex fructibus eorum cognoscetis eos . Numquid non luxerunt illico tristes uenenis diaboli in te inseminati amarissimi fructus tui, ut dicere tentasti, damnandum fuisse inauditum? numquid nam non patuerunt confestim insidie tue lupi rapacis? Quod enim contra Dei ouile machinam construxisses maximam,  fructibus ergo tuis quomodo non ouis fuisse, sed lupus agnitus es, sic et quomodo sis, nisi tibi consulueris, arbor igni destinata, probant sacra euangelia. Numquid colligunt de spinis uuam [e 1Kb] , aut de tribulis ficus? sic omnis arbor bona bonos fructus facit, mala autem arbor malos fructus facit. Non potest arbor bona malos fructus facere, neque arbor mala bonos fructus facere. Omnis arbor que non facit fructum bonum excidetur, et in ignem mittetur: ex fructibus enim eorum cognoscetis eos. Non omnis qui mihi dicit, Domine, Domine, intrabit in regnum celorum, sed qui facit uoluntatem Patris mei . Si uoluntatem Patris unici Dei Filii facis, quomodo fit ut eius Filium neges unigenitum, ut ipsum Patrem dicas non esse uerum Patrem, ut fundamenta per  apostolos coneris destruere iacta, ut interficeres atque interficias cultores eius, ut antistites ipsius de populis pelleres sibi commissis, ut absentem et inauditum damnari iuberes, ut heresim tuam, que unam blasphemat diuinitatem Patris et Filii et Spiritus sancti, in ecclesiam introduceres? Si hec cuncta, ut diximus, placita sunt Deo Patri, poteris intrare in regnum celorum. Audis enim dicere unicum Filium eius: Non omnis qui dicit mihi, Domine, Domine, intrabit in regnum celorum, sed qui facit uoluntatem Patris mei . Damnari iubes innocentem: non recolis in Exodo dixisse Deum? Si rixauerint [f 1Kb] duo, et percusserint mulierem in utero habentem, et abortiuerit [g 1Kb] non deformatum, detrimentum  patietur: quodcumque estimauerit [h 1Kb] uir mulieris, dabit cum [i 13Kb] dignitate. Quod si deformatum fuerit, dabit animam pro anima, oculum pro oculo, dentem pro dente, manum pro manu, pedem pro pede, combustum pro combusto, uulnus pro uulnere, liuorem pro liuore . Credo [i 1Kb] nichil sacrarum te fugere scripturarum: neque enim posses egregia nobis dare mandata, nisi fuisses legis peritus. Legisti utique etiam hec: Omnis qui audit hos sermones meos [k 1Kb] et facit illos, similem estimabo illum uiro prudenti [l 9Kb] , qui edificauit domum suam super petram: descendit pluuia, et [m 1Kb] uenerunt flumina, flauerunt uenti, impegerunt [n 1Kb] in domum illam, et non cecidit: fundata enim erat super petram. Et omnis qui audit sermones meos, nec illos facit, similem estimabo illum  [o 1Kb] homini stulto, qui edificauit domum suam super arenam: descendit pluuia, aduenerunt flumina, flauerunt uenti, illiserunt domui illi, et cecidit, et facta est ruina eius magna . Quem te horum esse dicis, Constanti, sapientem, an insipientem? Si dixeris sapientem, cur opera tua monstrant te insipientem? cur domus tua inuenitur collocata supra arenam? Neque enim poteris supra petram te edificasse domum tuam dicere, cum omnis sapiens uideat fabricam stultitie tue, cum omnis Dei seruus conspiciat magnam hanc quam predixit Dominus ruinam salutis tue. In quo etenim inuenitur stare Christianus, nisi in eo quod preceptis pareat Domini? nisi in eo quod, omnibus si fuerit uexatus pro nomine Dei Filii persecutionibus, tamen duret  immobilis? in quo erit perfectus Christianus, nisi si etiam fuerit interfectus pro eo, quem tu negare dignaris uerum esse Filium Dei? Tu contra, cum non in ecclesia sis, sed apud Arianos Dei inimicos, cum Dei unicum Filium negans sis, cum non sis implens eius mandata clementie, sed magis destruere coneris, cum sis preuaricator legis, cum desertor sacramenti militie celestis, cum persecutor Dei religionis, cum te circa eius cultores prebeas carnificem, quomodo poteris sapiens uir inueniri similis illi, quem dixerit Dominus supra petram edificasse domum suam? Sed inquis contra hec: Non sum insipiens, ego noui me sapientem. Si sapiens es, cur ea fecisti atque es faciens, que soli possunt facere insipientes?  Si es sapiens, cur damnari mandasti inauditum absentem? cur innocentem precepisti interfici? cur Dei sacerdotes desiderasti hostes Dei fieri? neque enim possint Dei effici amici per hoc factum, cum Dominum scias dixisse apostolis: Si feceritis [a 1Kb] quod mando uobis, iam non dicam uos seruos, sed amicos . Si sapiens es, cur damnantem te Athanasium Dei sacerdos audire debeo? Tu eum causas prestare allegationum suarum minime es passus. Si sapiens es, si es Dei cultor, cur nos, quia Christianos esse nos fateamur, persequeris? cur eos, qui se non dixerint esse Christianos, sed fateantur se esse Arianos, uehementer diligis? Si sapiens es, cur ad domum Dei misisti sepe militem armatum? Si prudens es, et Dei te nosti seruum,  cur eius populum armis es persecutus atque persequeris? cur postremo fidem apostolicam atque euangelicam hereticam dicis, et hereticam catholicam pronuntias? Tu te dicis sapientem; sed contra nos cernimus nullum posse, qui hec faciat, esse sapientem. Quis etenim sacrilegus poterit dici prudens, nisi ab imprudentioribus se? Si tu sapiens es, Constanti, quis sit te insipientior, inuenire non potero. Tune adhuc tibi uideris esse sapiens, qui fueris arbitratus, quod prophete apostoli ac martyres pro creatura fuerint interfecti? Negare enim non audebis cunctos hos pro unico Dei interfectos Filio. Quomodo poteris dici sapiens, qui non solum descendentibus pluuiis, fluminibus inundantibus, flantibus uentis resistere non tentaueris, ne temet, qui domus  esse inueniris, pessum dedissent, sed et ipse in pluuias, flumina, uentosque te uerteris ad hoc, ut nos tu turbo atque procella diabolica tecum ad exteriores traheres tenebras? Manifesta autem sunt, dicit Apostolus, opera carnis, que sunt adulteria, fornicationes, immunditia, impudicitia, luxuria [b 1Kb] , idololatria, ueneficia, inimicitie, contentiones, emulationes, ire, rixe, dissensiones, hereses, inuidie, homicidia, ebrietates, comessationes, et his similia, que predico uobis, sicut predixi, quia qui talia agunt, regnum Dei non consequentur . Et fuerit [c 1Kb] in innocentis necem mens tua sapientia uigens? Clamat apostolus quod homicide non sunt possessuri regnum celorum, et tu Constantius prudentissimus dicis imperator: Iugulate absentes, mactate inauditos,  interficite innocentes, et uestrum erit Dei regnum. Hinc datur intelligi quam sis sapiens; si denique  ille sis qui domum tuam edificaueris supra petram: dixisse etenim te negare non poteris: Ego propterea cupio damnare Athanasium, quia desidero placere Deo. Sic utique et nos placere desiderasti Deo, quomodo iam tu placueris, ex quo uidelicet Athanasium es dignatus cogitare interimere in nostra omnium conscientia Domini sacerdotum [d 1Kb] . Sic [e 1Kb] in primordio Cain Deo placuit, mox ut interficere meditatus est fratrem; quomodo uidetur, Constanti, unde sit radix tua, de qua descendisset stirpe. Numquid nam poteris negare post hec, te in illo esse choro quem narrat apostolus Romanis: Et sicut non probauerunt Deum habere in notitiam [f 1Kb] , tradidit illos Deus in reprobum sensum, ut faciant ea que non conueniunt, repletos omni iniquitate, malitia, impudicitia [g 10Kb] , cupiditate,  nequitia; plenos inuidia, homicidiis, contentione, dolo, malis moribus; susurratores [h 1Kb] , detrectatores, Deo odibiles, contumeliosos, superbos, sibi placentes, gloriantes, inuentores malorum, parentibus non obsequentes [i 1Kb] , insipientes, incompositos, sine affectu, sine misericordia, qui cum iustitiam Dei cognouerint, non intellexerunt, quoniam qui talia agunt, digni sunt morte. Non solum qui illa faciunt, sed etiam qui consentiunt facientibus ea  [i 1Kb] . Ecce nimius amor in te subito circa nos ortus quid nobis contulerat, si tibi obtemperare auderemus? mortem hauseramus perpetuam. Item dicit infra: Nulli malum pro malo reddentes, prouidentes bona non [k 42Kb] solum coram Deo, sed etiam coram hominibus. Si fieri potest, quod ex uobis ipsis est, cum omnibus hominibus pacem habentes  . Sitiens hec calcari salutaria monita es nos hortatus punire innocentem. Quomodo autem bona non solum coram Deo, sed et apud homines prouidisse inueniebamur, si damnassemus innocentem, qui dedissemus formam ad sanguinem fundendum iustorum? quomodo cum omnibus inueniebar hominibus pacem desiderans habere, qui suggestione tua falsa heretici exitus [l 1Kb] pacem exstinxissem consacerdotis mei? Dic, Constanti, uerum crimen detulisti de Athanasio ad Dei ecclesiam, an falsum? Si uerum te detulisse certum habes, proba mihi qui te iam falsi criminis cognoui portitorem. Arbitraris nichil te malorum in conspectu egisse Dei? Que te [m 1Kb] compulit ratio fieri testem falsum? cur mendax imperator exstitisti? cur non timuisti ne exemplo  Ananie et Sapphire fuisses exstinctus? Loquitur in Actibus apostolorum scriptura dixisse beatum Petrum  ad Ananiam: Ut quid repleuit satanas cor tuum mentiri Spiritui [a 1Kb] sancto, ut subtraheres de pretio predii? nonne manens tibi manebat, et uenditum in tua erat potestate? Quid est [b 1Kb] quod posuisti in corde tuo rem istam? Non es mentitus hominibus, sed Deo. Audiens autem Ananias hos sermones cecidit, et exspirauit: et factus est timor magnus super omnes qui audiebant. Surgentes autem adolescentes sustulerunt eum, et euntes sepelierunt. Factum est autem interuallum horarum fere trium, et uxor eius nesciens quod erat factum, intrauit; dixitque ad illam Petrus: Dic mihi si tanti predium uendidisti? Illa uero ait: Tanti. Quid conuenit inter uos tentare spiritum Domini? Ecce pedes eorum qui sepelierunt uirum tuum in ostio sunt, et efferent te. Et protinus cecidit ante pedes eius, et exspirauit . Credo legeris hec,  et tamen non timueris concinnare mendacium ante Domini conspectum. Quare istud fecisti, nisi quia sis sapiens? Quid tu tibi futurum existimas, qui sis non solum mendax, sed homicida, non solum homicida, sed et hereticus? Credis tibi impune tanta cessura? credis te euadere posse eterna supplicia? Ananie dicitur: Ut quid repleuit satanas cor tuum, ut fuisses mentitus Spiritui sancto ? et dices, Constanti imperator, quia non repleuerit satanas cor uestrum Arianorum ut mentiti fuissetis Spiritui sancto manenti in Dei ecclesia? Ecclesiam etenim conuenisti dicens: Deliquit in Deum Athanasius; et uidebat Spiritus sanctus mendaces animas uestras, sicut uidit et Ananiam ac Sapphiram. uidebat, inquam,  Spiritus sanctus, quando hec fingebatis, quod idcirco talia fuissetis commentati circa Athanasium, quo possetis uestram heresem introducere in ecclesiam, quo possetis apostolicam destruere traditionem. Ananias et Sapphira, propterea quod agrum suum uendentes fraudauerunt de pretio, quod ausi fuissent non integre loqui ante Dei apostolum, taliter iudicari meruerunt. Tu qui non solum crimina falsa Dei seruo obiecisti, sed et omnem domum Dei fueris persecutus, qui effuderis cruorem cultorum eius, qui sacerdotes eius miseris ad metalla et exsilia, et hereticos locis ordinaueris eorum, qui euangelicam fidem dixeris hereticam, et blasphemiam [c 1Kb] uestram dixeris catholicam, qui introduxeris idololatriam in ecclesiam, qui deserueris Deum Abrahe,  Deum Isaac, Deum Iacob, ac omnium prophetarum, apostolorum, ac martyrum, et idololatriam fueris Arii secutus, existimas, si in hac blasphemia atque crudelitate duraueris, quod non in te maxima sit uindicta futura? Deinde si aduersariis Susanne sic est Deus uindictam dare dignatus, in te arbitraris non grauiorem processuram? Procedet, mihi crede, si non te mature conuerteris. Si enim illi, quia Susanne pudicitiam uiolare fuerant conati, hec que subieci meruerunt consequi, quanto magis tu qui ecclesie es aggressus uiolare castitatem? Petiuerunt illi falso crimine Susannam, et uos totidem petistis non solum Athanasium, sed et cunctos uobis resistentes. Aut unum dare poteris e resistentibus, cui non applicitum fuerit crimen? Sic uos fuistis armati  ad ecclesie uiolandam castitatem, sicut illi ad Susanne fuerunt, qui dixerunt: Ostia uiridarii clausa sunt, nemo nos uidet, in concupiscentia tui sumus; propter hoc consenti nobis, et esto nobiscum: alioquin falsum testimonium dicemus aduersum te, quoniam erat tecum iuuenis, et propter hoc dimisisti puellas a te . Aut tentabis negare esse dictum? Desiderantes sumus nos Ariani, et uos, Christiani, unum effici corpus: derelinquite fidem quam apud Niceam contra nos tenetis conscriptam, acquiescite Arii doctrine; alioquin quia nos multum possumus, imperium nostrum est, quibus uelimus uos modis grauabimus, et omnes tollemini e uestris sedibus. Non poteris hec ita se habere negare, cum Deo perose meditationes tue rebus gestis fuerint reuelate. Cur enim  cogebamur, etiamsi non damnaremus Athanasium, tamen communioni misceremur Arianorum, nisi quia tu leno heresis Ariane cunctos nos cuperes quouis modo fieri consacrilegos tuos? Sed credo adhuc tentas negare, non te idcireo persequi nos, quia noluerimus Christiani fieri Ariani. Quomodo negare poteris, cum sanctissimum Dionysium [d 1Kb] Mediolanensium Episcopum, qui iam tibi falsa asserenti credens damnauerat Athanasium, quod Arianus esse noluerit, miseris ad exsilium? aut si non est Auxentius, quem loco illius tu temerarius ac pestilens ordinasti, Arianus? Si Auxentius fidem [e 1Kb] sanctam apud Niceam descriptam tenet, poteris nec tu esse Arianus, nec hec omnia sicut assero egisse poteris, et non misisse [f 1Kb] crimen Athanasio falsum. Fortassis  dicas hinc non esse catholicos, quod Susanna fuerit exaudita, nos uero minime. Quantum apud nostram conscientiam est, tunc nos uindicatos nouimus, quando tu serpens publicatus [a 2Kb] es, quando patuerunt cuncta uenena tua, quando omnis machina tua patefacta est: sic etenim nos uindictam desiderabamus de uobis inimicis Dei, ut uos Deus esse hereticos reuelaret populo suo. Omnis pene cognouit iam mundus false Athanasium petitum per uos, huius te esse iniquitatis auctorem; conspectus etenim es, aliud te cupienten implere, aliud protulisse. Ad senes ingemiscens dicit Susanna: Angustie mihi undique, si enim hoc egero, mors mihi erit. Si autem non fecero, non effugiam manus uestras. Melius est mihi non facienti incidere in manus uestras, quam  peccare in conspectu Domini . Et [b 1Kb] nos crimina mox ut uidissemus imposita a uobis, exstincturi eramus fratres nostros, quoniam essemus ut estis uos tenebre. Quis Christianus non dicat, melius esse sibi interfici a te precursore antichristi, quam in uestras ire Arianorum uel quorumlibet hereticorum tenebras? Impingi fecisti crimina non solum Athanasio, sed et nobis, quod noluerimus Christiani effici Ariani. Non defuerunt singula que possunt obiici crimina singulis, quo nullus uideretur e nobis propter Deum missus ad exsilia, sed quod quasi pro criminibus nostris. Cum sitis igitur uos rei tantorum criminum quia non uobiscum habere Deum iratum uoluerit Athanasius, dixistis eum reum esse mortis: hoc fecerunt et illi quibus in hoc scelere pares estis  presbyteri. Loquitur enim scriptura dicens: Et factum est in die altero, ut conuenit plebs ad uirum eius Ioachim, uenerunt duo presbyteri pleni inique mentis aduersus Susannam, ut [c 1Kb] mortificarent eam: et dixerunt coram plebe: Mittite ad Susannam filiam Chelchiam, que est uxor Ioachim. Et miserunt, et uenit ipsa, et parentes eius, et omnes cognati eius. Susanna autem erat tenera nimium et bone forme: iniusti autem iusserunt reuelari eam  ut saturarentur forma eius. Flebant autem omnes eius [d 1Kb] , et ceteri qui uidebant eam. Assurgentes igitur duo presbyteri in media plebe posuerunt manus super caput eius: ipsa autem lacrymans aspexit in celum, quoniam erat cor eius confidens in Domino. Dixerunt autem presbyteri: Ambulantibus nobis in uiridario solis intrauit hec  cum puellis; et dimisit puellas, et clausit ostia uiridarii: et uenit ad eam iuuenis qui erat absconditus, et concubuit cum ea. Nos autem cum essemus in angulo uiridarii, uidentes iniquitatem accurrimus ad eos, et uidimus concurrentes [e 1Kb] eos. Illum quidem non potuimus apprehendere quod fortior nobis esset, quod aperiens ostia prosilierit: hanc autem apprehensam interrogauimus, quis esset iuuenis, et noluit nobis dicere. Hec contestamur. Et credidit eis omnis synagoga ut presbyteris plebis et iudicibus, et damnauerunt ut moreretur . Considera penitus, Constanti, maledictas adinuentiones uestras Arianorum, si non talia sunt que egeritis uos interim circa Athanasium, qualia et illi egerint circa Susannam. Quis etenim non credidisset tibi imperatori dicenti? Sacrilegium fecit Athanasius. Sed in  eo quia tu detestabilior fuisti ab illis comperditis pseudopresbyteris, tibi non est fides habita a nobis; dicebatur etenim tibi, quia absens damnari non posset: illi etenim presbyteri in presentem dixerunt allegationes criminosas, et omnis synagoga in presentem dedit sententiam; tu contra ad accusationem hereticorum quando inauditum et absentem damnari cogebas catholicum, utique iam uideri ceperat scene tue machina. Sed iam accipe quid prestitum sit Susanne pudice ab innocentium defensore, ab oppressorum uindice. Accipe que referat Daniel liber de uindicta Susanne. Exclamauit autem Susanna uoce magna et dixit: Deus eternus, qui occultorum cognitor es, qui scis omnia ante generationem eorum, tu scis quoniam falsum testimonium aduersum me dixerunt; et ecce  morior que nichil feci horum, que hi maligni finxerunt aduersum me. Et exaudiuit Deus uocem eius. Et cum duceretur ut periret, excitauit Deus spiritum sanctum pueri adolescentis, cui nomen erat Daniel, et exclamauit uoce magna: Mundus ego a sanguine huius. Et conuersa est omnis plebs ad eum, et dixerunt: Quis est iste sermo quem tu locutus es? At ille stans in medio eorum: Sic, stulti Isrel, non interrogantes neque uerum cognoscentes damnastis filiam Isrel? Redite in iudicium, falsum enim testimonium aduersum eam dixerunt . Sic etiam nunc exclamante Athanasio ad Deum, omnes famulos suos Deus fecit pro ueritate exsurgere contra uos aduersarios suos. Hec cultoribus suis prestitit, que tunc Danieli deuotissimo suo, quo possemus te falsum esse testem  intelligere, te unum esse de uiperarum progenie, te falsa hec cum consacrilegis tuis petasse [a 1Kb] . Redeunt ad iustum iudicandum iudicium iam cuncti [b 1Kb] inter hec torquenti mortis sententiam, etiam illi, quos inscios sua calliditate per te dominator anime tue diabolus circumscripserat. Non enim esse potest preter coarianos tuos, qui non uelit Athanasii uindicari innocentiam, adeo qui non faueat innocentie Athanasii, sicut et nunc Susanne, posteaquam constitit illam falso crimine petitam, pudicam ab impudicis, castam ab adulteris, Dei ancillam a seruis diaboli: ita a uobis serpentinis filiis satane pulsatus est status innocentis Deo fideliter seruientis; sed estis prostrati. Iacent enim omnia uenena uestra uirtute Dei mortificata. Siquidem omnis anima  christiana sit exorans Deum, ut sicut Susannam, dignetur Athanasium falso eripere crimine, eripere a gladio tuo carnificis, a tua seuitia homicide. Interea iterum atque iterum urgeo, ut uideas que uos Arianos ceperit dementia, que comprehenderit insania, ut auderetis hec machinari in innocentis necem, quando sciretis Deum scire omnia priusquam fiant. Sed non mirandum sit, si hec circa Athanasium fuerit per te ac tuos constructa machina quandoquidem non dubitaueris dicere de Deo Patre: Non est uerus Pater: non enim habet uerum filium. Qui enim dicis ex nichilo esse Filium Dei, quid aliud dicis, nisi quia non sit uerus Pater? Non, inquam, mirum, si in Dei seruum Athanasium sic exsurrexeris, quando in eum, cuius est seruus Athanasius, mittere non  dubitaris funestas tuas manus. Nec enim latro, qui domino domus non pepercerit, poterit eius parcere resistenti sibi familie. Sed iam redeamus ad illud quod nos facere precipiebas. Dixisti: Damnate Athanasium. Quid interuenerat ut non facie ad faciem illum uidissemus? Quid factum fuerat, ut non omnem cardinem rei fuissem perscrutatus? Cur idoneis testibus non es passus eumdem superari? Numquid uel hos sanctissimus Daniel, quin immo per Danielem Spiritus sanctus inauditos damnauit? Legimus etenim gloriosum Daniel dixisse ad populum: Separate eos ab alterutro: et uocauit unum ex illis, et dixit ad illum: Inueterate dierum malorum, nunc aduenere peccata tua, que ante faciebas, iudicans iudicia iniusta, et innocentes quidem damnabas, nocentes autem dimittebas,  dicente Domino: Innocentem et iustum non occides. Nunc tamen hanc si uidisti, dic sub qua arbore uidisti eos tractantes? Et dixit: Sub lentisco. Dixit autem Daniel: Recte mentitus es in caput tuum. Iam enim angelus Domini accipiens preceptum a Deo secabit te medium. Et cum remouisset illum, iussit admoueri  alterum, et dixit ad eum: Semen Chanaan et non Iuda, species seduxit te, et concupiscentia euertit cor tuum: sic faciebatis filiabus Isrel, et ille quidem timentes concumbebant uobiscum. Sed non sustinuit filia Iuda iniustitiam uestram. Nunc autem dic mihi, sub qua arbore comprehendisti eos inuicem tractantes? Respondit: Sub ilice. Dixit autem illi Daniel: Recte mentitus es et tu in caput tuum. Manet etenim angelus Dei gladium habens ad secandum te medium, ut uos perdat. Et exclamauit omnis synagoga uoce magna et benedixit Deum, qui saluos facit sperantes in eum: et surrexerunt aduersus duos presbyteros, quoniam comprobauerat eos Daniel ex ore ipsorum falsos testes, et fecerunt illis quemadmodum ipsi male proximo facere uoluerunt secundum legem Moysi, et occiderunt, et  saluus factus est sanguis innocentis in illo die . Quid respondere, Constanti, imprudentia tua potest ad hec? conspicisne reos tanti sceleris passim damnatos, nisi omnibus diligentissime discussis? et tu in eum quem innocentem sciebas, iubere non dubitasti, darent Dei sacerdotes mortis sententiam? Quid audituri si fecissemus? nempe hec que illi libidinis scopuli pseudopresbyteri falsi testes audiunt: Inueterate dierum malorum, nunc aduenerunt peccata tua, que ante faciebas, iudicans iudicia iniusta, et innocentes quidem damnabas, nocentes autem dimittebas, dicente Domino: Innocentem et iustum non occides . Hec nonne iure meritoque audire mereremur, qui a te sentina Ariani dogmatis aut fuissemus illecti aut territi ad innocentis damnationem?  et idcirco in te hec omnia mala uenerunt. Tu cum tuis auditurus, que illi per Daniel audierunt, siue quia falsi criminis obiecti reus sis, siue quia ad innocentis necem omnem chorum [c 1Kb] inuitaris episcoporum, et quia uolueris omnem Dei populum heresim suscipere tuam, audies et quidem grauius, quia tua sint grauiora facinora, quippe qui Dei religionis destructor exstiteris, qui ingentem multitudinem Christianorum se dicentium interemeris, qui heresim uestram Arianam introduxeris in ecclesiam, qui catholicam damnaueris fidem, qui Deum Patrem negaueris uerum Patrem, qui unicum eius Filium dixeris non esse uerum Filium, Spiritum quoque sanctum paracletum asseueraueris non esse uerum Dei Spiritum. Cum te contra et contra omnes Dei  inimicos clamet sancte ecclesie fides, credere se in Deum uerum Patrem innatum, et in unicum Filium eius natum ex innato et uero Patre, hoc est de substantia Patris, Deum [d 1Kb] de Deo, lumen de lumine, Deum uerum de Deo uero, natum non factum, unius [e 9Kb] substantie cum Patre, quod Greci dicunt omousion, per  quem omnia facta sunt, et sine quo factum est nichil, et in Spiritum paracletum uerum Dei Spiritum. Tibi ergo falso testi, spiritali adultero, homicide sacrilego digne grauiora dicentur, digne qui tantis ac talibus criminibus maior sis illis pseudopresbyteris Susanne inimicis. Si enim illis dicitur mentientibus: Recte mentitus es in caput tuum. Iam etenim [a 1Kb] angelus Domini accipiens preceptum a Deo secabit te medium; . Et, Recte mentitus es [b 1Kb] in caput tuum. Manens est angelus Dei gladium habens ad secandum te medium, ut uos perdat . Quanto magis, nisi tibi prospexeris, ad te talia dicentur! Num [c 1Kb] scis esse scriptum: Beati qui audiunt uerbum Dei et custodiunt illud [d 1Kb] ? exciderat cordi illi tuo errorum uincto tenebris, ut iuberes damnari innocentem:  nisi fallor etenim omni in loco lex sacra innocentem et iustum non condemnandum loquitur; et idcirco quia hec fieri contra Dei mandasti preceptum, unum te habemus ex illis, quos Dominus percutit in euangelio: ue uobis, Scribe et Pharisei [e 1Kb] , quia monumenta estis que non parent, et homines nesciunt ambulantes super ea . Nesciebant quidem illi, quos ad te sacrilegum illexisti amandum, qui per conatus tuos non considerauerant te esse monumentum omnibus immunditiis plenum; arbitrabantur hominem. Ceterum nos statim, ut cepisti episcopis imponere necessitatem damnandi absentem, illico diximus te iniustitie cultorem, iustitie uero esse persecutorem. Item cum te urgeremus legati [f 1Kb] nos beate ecclesie, sectam damnandam Arii,  et illam magis dixisti esse catholicam, prenuntiauimus te Antichristi fuisse precursorem. Cum persequi Christianos dignaris, cum interficis, similem te, Constanti, illorum facis, ad quos Dominus dicit: ue uobis qui edificatis monumenta prophetarum, patres autem uestri occiderunt illos. Ergo [g 1Kb] testimonium perhibetis, non [h 1Kb] consentientes operibus patrum uestrorum, quoniam illi [i 1Kb] quidem occiderunt eos, uos autem edificastis sepulcra eorum: ideo [i 1Kb] mitto prophetas et apostolos, et ex illis occident et persequentur, ut inquiratur sanguis omnis prophetarum, qui effusus est a constitutione mundi usque ad generationem istam: a sanguine Abel usque ad sanguinem Zacarie, qui periit inter altare et edem: ita dico uobis, requiretur ab hac generatione  . Tu autem esse ex illis hinc intelligeris, quod cum sis memorias martyrum beatorum instaurans, tamen seruorum unici Filii Dei cruorem fundas. Redi, Constanti, ad domum Dei, esto Christianus, ne inuentus foris ecclesiam, sis semper ut es hodie inter illos, quos percutiens dicit Dominus: Contendite intrare per angustum ostium, quia dico uobis, multi querunt [k 1Kb] et non poterunt. Cum exsurrexerit pater familias et cluserit [l 8Kb] ostium, et incipietis foris stare et pulsare [m 1Kb] dicentes: Domine, Domine, aperi nobis. Et respondens dicet: Nescio uos unde sitis. Tunc incipietis dicere: Manducauimus coram te et bibimus, et in plateis nostris docuisti [n 1Kb] . Et dicet uobis: Nescio [o 1Kb] unde estis, discedite a me, omnes operarii iniquitatis. Ibi erit fletus et stridor dentium. Cum  uidebitis [p 1Kb] Abraham, Isaac, et Iacob, et omnes prophetas intreuntes in regnum Dei, uos autem expelli foras . Noli ita te peresum habere, ut te sinas hec audire inter illos, maxime cum uideas te nequiorem fuisse quam cui digne dicatur: Discede a me, operarius iniquitatis. Eris, Constanti, si in hac maleuolentia tua manere uolueris, inter illum populum carnalem, cui dicitur: Ierusalem, Ierusalem, que occidis prophetas, et lapidas eos qui mittuntur ad te ; eris, inquam, inter illos, quia sic sis persecutor eorum, qui te hortentur promereri Deum, sicut illi fuerint persecuti prophetas atque apostolos. Iterum urget defensio ueritatis queri a te, cur absentem damnari preceperis. Dic, queso, bene an male id fieri imperaris? Si dixeris bene,  credo te ad beati Pauli confugere factum, quod Corinthiis scripserit, iam se illum punisse peccatorem, quem comperisset grauiter deliquisse. uideamus nunc, si tu, bellua, membra et corpus tantum habens hominis, animum uero ferinum, si ita egeris ut egit apostolus, si tali ordine rem celebraueris, quo ille qui dixit: Sic [q 1Kb] omnino auditur inter uos fornicatio, qualis nec inter gentes, ita ut uxorem patris sui aliquis habeat: et uos inflati estis, et non potius luctum habuistis, ut tolleretur e medio uestrum qui hoc opus fecit. Ego quidem sicut absens corpore, presens autem spiritu iam iudicaui ut presens eum, qui sic operatus est, in nomine Domini Iesu, congregatis uobis et spiritu meo cum uirtute Domini nostri Iesu Christi,  tradere huiusmodi hominem satane in interitum carnis, ut spiritus saluus sit in die Domini nostri Iesu Christi . Dicis, credo: Et ego idcirco uobis mandaueram damnare absentem, quia damnauerat et apostolus. Primo omnium beato apostolo catholici nuntiauerant hi, quos norat fideles, quos Deo probauerat deuotos, et testem sciebat esse omnem Corinthiorum sanctam ecclesiam. Tu contra cum [a 1Kb] consacrilegis tuis accusantibus Deo odibilibus hereticis nos dignabaris urgere ad absentis damnationem. Deinde cum apostolum audis dicere: Congregatis uobis et spiritu meo cum uirtute Domini [b 1Kb] Iesu, tradere huiusmodi hominem satane in interitum carnis ; tu, tenebra [c 1Kb] , cur nobis dicentibus: Ad ipsum nos nostris impendiis pergemus in plebe, cui diuinitus constitutus  est, eumdem audiemus, tantum da catholicos accusatores secundum sacre legis mandatum; cur detrectrasti? cur, tamquam gladiatores, non episcopi essemus, tantum iuxta uota tua, quo possemus interficere eum, cuius tu olim sitiebas cruorem, operam dabas? Interea sic te infelicem traditum satane pro homicidiis, proque sacrilegio tuo debes scire ut ille qui in illo reatu apud Corinthios inuentus est. Neque enim ista tua que gesseris ac geris minora sunt funera; ut, si se illum tradidisse ore beati apostoli loquitur Spiritus sanctus satane in interitum, et te mox ut tam grauia commisisti crimina non tradiderit. Si enim non ita esset, meminisses profecto dixisse apostolum: Pretio empti estis, nolite fieri serui hominum : numquam cogere  Dei ausus fuisses sacerdotes ad inauditum damnandum. Qui enim pretio emptus sum, quia liberatus a lege peccati seruus fuerim factus iustitie, iam uiuenti mihi in lege iustitie imponi onus non debuerat a te, ut seruus iterum efficerer iniquitatis atque iniustitie. Impositum itaque est onus a te, quia traditus fueris satane in interitum propter homicidia atque sacrilegium. Si non fuisses traditus satane, retineres Timotheo scripsisse apostolum: Scimus autem quoniam bona est lex si quis ea [d 1Kb] legitime utatur, sciens hoc quia iusto lex non est posita, iniustis autem, et non obedientibus, et impiis, et peccatoribus, sceleratis, et profanis, parricidis, et matricidis, impudicis, masculorum concubitoribus, plagiariis, mendacibus,  periuris, et si quid aliud sane doctrine aduersatur, que secundum euangelium est glorie beati Dei quod creditum est mihi . Si non est traditus, ex quo Filium Dei negasti, in interitum satane, quomodo preteriens tanta, que te cohibere a tanto potuerant scelere, ad hec gerenda exsilire dignatus es, que possint cuncta tollere hec, que noscantur sane esse doctrine? Hec qui sis faciens, que sane aduersentur doctrine, qui proscribas, torqueas, deportes, mittas in carcerem interficiasque, dic, obsecro, si sis dissimilis ab Herode illo rege, cuius carnificinam describens ita loquitur sacra scriptura: Eodem in tempore remisit Herodes rex manus, ut noceret quosdam [e 1Kb] de ecclesia. Occidit [f 1Kb] autem Iacobum fratrem Ioannis gladio, et cum uidisset quod placeret  hoc Iudeis, addit [g 1Kb] ut comprehenderet Petrum. Erant autem dies azymorum. Hunc cum apprehendisset, misit in carcerem traditum quatuor quaternionibus militum custodiendum, uolens post pascha producere [h 9Kb] eum plebi. Petrus [i 1Kb] uero custodiebatur in carcere. Oratio ergo instantissime fiebat ad Dominum pro eo ab ecclesia: et cum futurum esset ut eum Herodes produceret, illa nocte Petrus dormiebat inter milites alligatus catenis duabus, et custodes ante ostium, et custodiebant carcerem. Et ecce angelus Domini astitit, et lux ab eo refulsit in illo loco: compungens autem latus Petri suscitauit eum dicens: Surge uelociter. Et [i 1Kb] surrexit, et ceciderunt catene de manibus eius . Et infra: Et [k 1Kb] cum transisset primos et secundos custodes, uenit ad portam ferream, que ducit  in ciuitatem, que a se aperta est eis. Et cum exiissent, processerunt uicum unum, et continuo discessit ab eo angelus. Et Petrus in se conuersus ait: Nunc [l 32Kb] scio quia uere misit Dominus angelum suum, et eripuit me de manibus Herodis, et de omni exspectatione plebis Iudeorum . Facta autem die turbatio [m 14Kb] erat inter milites, quidnam Petrus factus esset. Herodes autem cum requisiisset [n 1Kb] eum, et non inuenisset, interrogatos custodes iussit duci . Similem te illi in omnibus uidemus siue in crudelitate, siue in sacrilegio; ut enim ille Iacobum beatum apostolum interfecit, ita et tu ingentem multitudinem credentium, sicuti credidit Iacobus apostolus, interfecisti; ut ille in Iacobo apostolo Dei unicum persequebatur  Filium, ita et tu, et in illos quos iam interemisti, et in nos, quos persequeris. Iterum te et instruimus et hortamur, ut redeas ad Dei ecclesiam desinasque iam persequi Athanasium, uel nos facientes contra tuam heresim, ne istius Herodis exemplo disperire incipias; cuius interitum loquitur sacra scriptura dicens: Descendit a Iudea Cesarea [a 1Kb] , ibique mansit. Erat autem infestus Tyriis et Sidoniensibus: et unanimes uenerunt ad eum, et persuaso Blasio, qui erat a cubiculo regis, postulabant pacem, eo quod regiones eorum de regia alerentur. Statuto autem die Herodes uestitus ueste regali sedit pro tribunali, et concionabatur ad eos. Populus autem clamabat: Dei uoces, et non hominis. Confestim autem percussit eum angelus Domini, quia non dedit honorem Deo, et uermibus scatens  exspirauit . Ignorabas tu, qui [b 1Kb] te legisperitum uis uideri, dixisse Ioannem apostolum [c 1Kb] , ut cum diceres [d 1Kb] , Damnate innocentem: Ex [e 35Kb] hoc intelligimus quoniam cognouimus eum, si mandata eius seruemus. Qui autem dicit: Quoniam cognoui eum, et mandata eius non custodit, mendax est, et in hoc ueritas non est. Qui autem seruauerint eius uerbum, uere ab eis caritas Dei consummata est . Tu fieri precipis contra Dei mandatum: et contra apostolus dicit, quia qui non custodierit precepta eius, nec quidem cognouerit eum; quia, inquit, si dicat: Cognoui eum, et mandata eius non custodit, mendax est, et in eo [f 1Kb] ueritas non est . uis nos esse mendaces, uis homicidas inueniri ad hoc sine dubio ne Christiani esse reperiamur. Neque  enim mendaces, neque homicide sunt Christiani. Apostolus dicit: Qui seruauerint eius uerbum, uere consummata est caritas Dei apud illos [g 1Kb] ; et apostata precursor antichristi dicis: Quicumque non custodit mandata illius, uiuet. Adhuc, Qui dicit se in lumine esse, inquit, et fratrem suum odit, in tenebris est usque adhuc. Qui autem amat fratrem suum, in lumine permanet, et scandalum non est in eo. Qui autem odit fratrem suum, in [h 1Kb] tenebris ambulat, et nescit quo eat, quoniam tenebre obscurauerunt cor eius . Quid a te tenebroso poterit dici ad hec? cur in tenebras constitutus, non in lumine dicis: Odite mecum et uos eum quem ego iniuste odi, estote comparticipes insanie mee, estote ut ego etiam uos homicide. Deinde si dicit, quia qui odit fratrem suum, in tenebris ambulat  , et nesciens sit quo pergat, uidelicet quia tenebre uiolentie oculos eius excecauerunt, quid si interfecerit quis fratrem suum? quid si homicida fuerit? Sed tibi nichil uidetur homicide [i 1Kb] qui tantorum Dei seruorum inueniris fudisse sanguinem. Audes hec Dei iubere sacerdotibus facere, que soli sunt placita patri uestro diabolo, et uobis Arianis filiis eius. Hortatur item sanctissimus apostolus ut iustitie iter tenentes in perpetuam mereamur constitui requiem; et tu uir sapientissimus compellis nos ad eternos uenire tecum cruciatus. Filii, nemo uos fallat: [i 1Kb] qui facit iustitiam, iustus est [k 1Kb] ; qui autem facit peccatum a diabolo est, quoniam origine [l 1Kb] diabolus peccat. Ad hoc enim declaratus est Filius Dei, ut solueret opera diaboli . Igitur cum  dicatur ab apostolo, quia sit peccatum a diabolo, et tu compellas nos crimina capitalia committere, quid te aliud possum dicere, nisi procuratorem diaboli? eum quem uideam ita eius diligere causas, ita eius colere rem, ut cunctos nos in eius cupias inueniri parte. Unde etenim omnem Dei cultorem compellis ad ipsum facere transitum, nisi quia delegeris fauere parti eiusdem? Audis dicere beatum apostolum: Idcirco declaratus est Filius Dei, ut solueret opera diaboli ; et tu sis urgens Dei cultores opus consummare diaboli. Cum hec agis, nonne uideris impugnatorem te constituisse eius, qui soluerit opera diaboli? Sed non mirandum si elegeris ut que dissoluit unicus Filius Dei, hec possint reedificari per te Diaboli satellitem, quandoquidem nec ipsum negare  dubitaueris, qui opus diaboli destruxerit. Hinc tibi est pro nichilo cruorem fundere innocentis, quia iam innocentium amatorem et suorum cultorum defensorem negans contuleris temet ad eum, ad quem se contulerit Scarioth Iudas. Si itaque negare non potes, quia opus sit diaboli uiri iusti fundere sanguinem, utique est clarum te diaboli opera fecisse, et nos, ut faceremus, hortatum. Adhuc loquitur Ioannes Deo amantissimus ut fraterna inuiolata teneatur caritas, dicens: Ex hoc apparent Filii Dei et filii diaboli. Omnis qui non est iustus, non est ex Deo, et qui non amat fratrem suum, quoniam hec est repromissio [m 10Kb] quam audistis ab initio, ut amemus [n 1Kb] alterutrum, et non sicut Cain qui [o 1Kb] ex maligno fuit et interfecit fratrem suum. Et propter quid interfecit eum? Quoniam opera  ipsius maligna fuerunt, fratris autem sui iusta. Nolite mirari, fratres, si odit nos seculum. Nos scimus quoniam transitum fecimus a morte ad uitam, quoniam amamus fratres: qui autem non amat, manet in morte. Omnis qui odit fratrem suum, homicida est: et scitis quia omnis homicida non habet uitam eternam in se manentem . Cum itaque omnis, qui odire inuenitur fratrem, filius dicatur diaboli homicida, Cain denique fratricide comparetur, in morte manere designetur, cur me hoc opus implere compellebas, quod me ut Cain fecisset fratricidam et filium diaboli, quod me in mortem perpetuam fecisset manere? cum iam uideas me transitum fecisse de morte ad uitam, cum inter eos, quos filios [a 1Kb] appellare dignatus est, me iam constituerit Deus. Quam ob caussam  me Cain fieri uoluisti, tenebras etiam et filium diaboli? in quo te lesi, in quibus rebus exstiti aduersarius salutis tue, ut mihi desideraris ita esse nocitum? cur hec iteramus? nisi ut aliquando intelligere possis, quod quidnam sit bonum sis ignorans. Si enim scires, numquam et ipse tantum admisisses facinus, et nos perpetrare urgeres. Dicas inter hec precor, quamobrem persequeris Dei domus antistitem? dicit enim apostolus, quia qui odit fratrem suum, homicida est . Si nos uis habere homicide nomen, cur odis fratrem tuum? Proba odio dignum Athanasium; quid malorum operatus sit manifesta, ut sit odiri dignus etiam ab omnibus nobis. Profecto non dabis opus commissum aliquod iniustum, quod eum faciat odiosum. Cum hec ita sint, necesse est  te idcirco odisse illum, quia opus tuum sit malignum, Athanasii uero iustum. Propterea etenim uis interficere eum, quod non fuerit te sceleratum, facinorosum, atque sacrilegum imitatus. Constat hec ita esse. Cum enim gloriosus apostolus Cain et Abel introducit comparationem, tu mihi esse uideris Cain, Athanasius uero Abel, Ex hoc apparent filii, dicens, Dei, et filii diaboli. Omnis qui non est iustus, non est ex Deo, et qui non amat fratrem suum, quoniam hec [b 1Kb] repromissio quam audistis ab origine ut amemus alterutrum, et non sicut Cain ex maligno fuit, et interfecit fratrem suum. Et propter quid interfecit eum? quoniam opera illius maligna fuerunt, fratris autem sui iusta . Nec debes dubitare opera tua esse maligna, Athanasii uero iusta. Tu etenim es homicida,  religionis Dei destructor, unici Filii Dei negator, apostolice fidei expugnator, idololatrie Ariane fundator; contra Athanasius est in timore Dei ita permanens, ut nichil commisisse, quantum uideri potest, inueniatur, quod eum possit a Deo dilectissimis separare.  Cum hec ita sint, hortamur diligas te in Athanasio. Retines scriptum: Diliges proximum tuum tamquam teipsum; et, Qui diligit proximum, legem impleuit . Ut etenim te in ipso odis, ignorans quia malum sit iustum odire iniuste, ita te in eo incipies amare, si hec tua maleuolentia fuerit conuersa in beneuolentiam. Tunc poteris eripi e tenebris, in quibus te dicit beatus apostolus mansitare. Nolite enim, inquit, mirari, fratres, si odit nos seculum. Nos scimus quoniam transitum fecimus a morte ad uitam, quoniam amamus fratres: qui autem non amat, manet in morte. Omnis qui odit fratrem suum, homicida est: et scitis, quia omnis homicida non habet uitam [c 1Kb] in se manentem . Non audeas iam dicere: Damnate  innocentem, homo non habens in te uitam manentem, homo qui nec dum feceris transitum de morte ad uitam. Si enim fecisses, hoc est, si in unicum Dei Filium sicut nos credidisses, nec homicida esse delegisses, ne uidelicet inciperes iterum regredi ad mortem. Duplici igitur modo constitutus sine spe uite dignatus es imperare Dei sacerdotibus, interficere innocentem. Sed fortassis tenes [d 1Kb] dicere: Amo amantes Deum, et odio habeo odientes eum. Sed hec de Athanasio non poteris dicere, quoniam quidem magis constet, te odire Deum, quia et dereliqueris illum, et transitum feceris ad idololatriam. Itaque, quia nullam culpam persequeris in Dei sacerdote, sed solam iustitiam, sed solam Dei religionem, superest ut adhuc uideas nos, quos hortabaris innocentes interficere, quales esse  iusserit circa conseruos nostros iste beatus apostolus Ioannes: Ille propter nos [e 1Kb] animam suam posuit, et nos debemus pro fratribus animas nostras ponere . Ab apostolo iubeor animam ponere pro fratre, et a te antichristi mancipio precipitur mihi fratrem interimere: et iterum, Fiduciam, inquit, habeamus [f 1Kb] ad Deum, et quicquid petierimus accipiemus ab eo, quoniam mandata custodimus, et que ei placent ante conspectum eius faciamus in nomine Filii ipsius Iesu Christi, [g 1Kb] et amemus nos inuicem, sicut dedit mandatum nobis . . . . . Sed quomodo potero audiri ab eo in omni obsecratione, qui sim non seruans mandatum eius? Ut enim diligam fratrem meum mihi mandauit, non ut interimam. Et infra: Charissimi, [h 1Kb] amemus nos alterutrum, quoniam caritas ex Deo est  . Et iterum: Quicumque non diligit fratrem [i 1Kb] , non nouit Deum, quoniam Deus caritas est. Ex hoc declarata est caritas Dei in nobis, quoniam Filium suum misit Deus unicum in seculum, ut uiuamus per eum. In hoc est caritas, non quod nos amauerimus  Deum, sed quod ipse amauerit nos [a 1Kb] , et miserit Filium suum expiatorem peccatorum nostrorum. Charissimi, si ergo sic Deus amauit nos, nos et debemus alterutrum amare . Et iterum: Si quis dicit [b 1Kb] , quia diligit Deum, et fratrem suum odit, mendax est. Qui autem fratrem suum non amat, Deum quem non uidit [c 7Kb] non potest amare . Et iterum: Hoc mandatum habemus ab ipso ut qui amat Deum, amet et fratrem suum . Et [d 1Kb] iterum: Quoniam [e 1Kb] ex hoc intelligimus, quoniam [f 1Kb] amamus filios Dei, quando Deum amamus, et mandata ipsius facimus. Hec est enim caritas Dei [g 1Kb] : et mandata ipsius grauia non sunt . Hec conspice pauca de multis, et inuenies ad quas nos traxeris tenebras, tu homo tenebrarum. Ex hoc intelligimus, dicit, quoniam amamus filios Dei, quoniam  [h 1Kb] Deum amamus, et mandata ipsius facimus. Hec est enim caritas Dei ut mandata ipsius custodiamus ; et tu me dignaris impellere ad hec mandata dissipanda, alia contra ipsa, que per te instinctu diaboli prolata sunt, instituere. Quomodo inueniri potero Deum amans, qui eius mandatorum aduersarius per te factus inueniar? Quibus ex factis quis mihi esse uideris, nisi unus ex illis zizaniis destinatis igni? de quibus Dominus, Sicut ergo, dicit, colliguntur zizania, et igni comburuntur, sic erit in consummatione seculi: mittet filius hominis angelos suos, et congregabunt [i 1Kb] de regno eius omnia scandala, et eos qui faciunt iniquitatem; et mittent [i 1Kb] eos in camino [k 2Kb] ignis. Ibi erit fletus, et stridor dentium. Tunc iusti fulgebunt sicut sol in regno patris sui . Conspicis quia si te heretico satis [l 1Kb] agente damnarem innocentem, tecum essem futurus in gehennam. Neque enim possemus consequi Dei regnum, in quo possemus fulgere tamquam sol [m 1Kb] , si  aut homicidium fuissemus perpetrati, aut apostolicam uiolaremus fidem. Gaudeas huc [n 1Kb] te in his degere malis, noli cognoscere que geras mala, et inuenies sine dubio te esse inter malignos illos quos designat ad ignem uenturos Dominus dicens: Exient [o 1Kb] angeli et separabunt malos a iustorum conuersatione, et mittent illos in caminum ignis: ibi erit fletus et stridor dentium . Dignaris pro nichilo habere persequi seruos unici Filii Dei, tu membrum diaboli, qui fueras arbitratus quod omnem posses perducere ad scandalum sanctam ecclesiam. Sed conspice que tibi atque omnibus consacrilegis tuis promittat Deus: Qui acceperit unum puerum talem in nomine meo, me accipit: qui autem scandalizauerit unum de pusillis [p 1Kb] qui in me credunt,  expedit ei ut suspendatur mola asinaria in collo eius, et mergatur in profundum maris. ue autem huic mundo ab scandalis. Necesse est enim uenire scandala: uerumtamen ue homini illi per quem scandalum uenit. Quod si manus tua, uel pes tuus scandalizat te, abscinde eum, et proiice abs te . Et infra: uidete ne contemnatis unum ex his pusillis [q 1Kb] : dico enim uobis, quod angeli eorum in celis semper uident faciem Patris mei qui in celis est . Igitur qui non solum sis spernens credentes in eius maiestatem diuinam, sed et es interficiens, quas erit merces representaturus tibi iste quem negas? Qui tibi expedire dixerit, si molam asinariam suspenderes collo tuo, et in profundum maris fuisses precipitatus, quam unum ex credentibus in eum perduxisses ad  scandalum, quam unum contempsisses ex illis, qui sint regnum possessuri celorum, que erit representaturus tibi, qui ea de causa eius sancte ecclesie ex membris scindi merueris, quia sis per quem  scandala diabolus immiserit nostris diebus in Dei populum, quia licet concitaris scandala, tamen deceperis eos tantum qui te nesciuerint iam sic aruisse ut riuus precisus a fonte, ut fractus ramus ex arbore? Ceterum qui te extra ecclesiam cognoscimus positum, qui hostem unici Filii Dei cernimus, scientes te mortuum, conatus tuos Deo iuuante subter pedes notros esse conspicimus. Scimus etenim mortuum uiuis dominari non posse. Sed quid dicis uiuere te in Christo? Unde probare es potens cum eum sis negans? uiuere etenim non possunt, nisi qui illum fateantur uerum Deum esse, uerum Dei Filium. Unde es uiuens cum nos idcirco persequaris, quia eius esse nos fateamur seruos? Aut numquid ob aliam nos persequeris causam? numquid fortassis inuenisti  nos in te deliquisse? et idcirco in nos tam infestus es? nos in te peccasse nosmet non retinemus. Quomodo etenim in te peccasse nos probari poterit, cum te de morte uenire ad uitam urgescimus [a 1Kb] ? et tamen si sentis nos in te deliquisse, accipe que te circa nos facere iusserit Dominus dicens: Quod si peccauerit in te frater tuus, uade, et corripe eum inter te et ipsum solum; et si audierit, lucratus eris fratrem tuum: si autem non te audierit, adhibe tecum unum [b 1Kb] uel duos, ut in ore duorum, uel trium testium, stet omne uerbum. Quod si non audierit eos, dic ecclesie: si autem ecclesiam non audierit, sit tibi tamquam ethnicus et publicanus . Cum hec non feceris que preceperit Dominus fieri, cum non solum [c 1Kb] tu in te et nos non monueris, quibus presentibus Athanasium unum e  nobis conuincens reum fuisse, sed cegeris eum inauditum a nobis damnari consacerdotibus suis, cum [d 1Kb] ei audientiam abstuleris, quomodo nos tu iuste poteris incusare, quod enim deliquerimus in te, nichil horum mandatorum Domini cum impleueris? Cur nos tam infeste persequeris, cum magis tu sis reus preuaricationis, qui minime circa nos, pro ut tibi dedit mandata Dei unicus Filius, egeris, sed qui pro ut placuerit inimico nostro diabolo, cuncta gesseris? illius etenim est huiusmodi consilium, illius talis uoluntas, ut inauditus damnetur, ut absens interficiatur, ut innocentis cruor fundatur; cum non, inquam,  rem egeris eo modo quo iusserit te agere Dominus. Fuisti ausus perferre ad beatam ecclesiam, fuisti ausus dicere: Peccauit Athanasius, et debet ab omnibus eius condemnari communio? Sed quid dicere tentabis? In Deum deliquit; et ecce inueniri non potest quod in Deum deliquerit, si quidem neque tu, neque consacrilegi tui filii meretricis heresis Ariane possitis testes admitti contra catholicum episcopum. Dominus etenim loquebatur de tribus catholicis testibus, de seruis maiestatis sue, ut illis crederet beata ecclesia, non uobis profanis, ex adulterio de meretrice natis. Ceterum si non ita acceperimus Domini istud preceptum, poterunt et Saturni atque omnium idolorum cultores admitti contra Dei domesticos testes; poterunt et comblasphemi tui a Deo  derelicti sine lumine, ut tu es, positi Iudei. Si enim uos heretici et quidem omnium sectarum admittendi estis testes contra Christianos, debent et ethnici et Iudei: siquidem siue Iudei, siue ethnici, siue uos heretici positi extra Domini ecclesiam sitis sine Deo, ut tunc illi cuncti qui non fuerint in arca sanctissimi Ne. Ut enim illi positi extra arcam saluari non potuerunt, ita nec uos, sed sic sitis interituri, nisi credentes in unicum Dei Filium, eius in sancta ecclesia fueritis commanentes nobiscum. Si igitur testes neque tu neque comblasphemi tui esse potestis, quomodo fecisti, insulsissime rex, damnari, et quidem a consacerdotibus suis, totius uirum innocentie? Addo illud, quia iam illum accusaueratis fuisse homicidam [e 1Kb] apud Sardicam in synodo catholicorum,  et probare [f 1Kb] minime ualuerit iniquitas uestra. Addo quod tu ipse ad ecclesiam Alexandrinorum dederis litteras [g 1Kb] astruens illum uirum iustum, episcopum catholicum. Ad ultimum, tametsi [h 1Kb] peccasset, Athanasius fuerat pellendus a populo sibi commisso, et quidem ut ille populus alium e corpore suo dignum peteret sibi fieri episcopum; non tamen fuerat gladio per te imperatorem petendus. At cum [i 1Kb] tu loco innocentis, in quem nichil ueri constituerit loco catholicus, miseris consacrilegum tuum Georgium, [i 2Kb] et nolentibus eius maculari sacrilegio tantas contumelias, tantasque intuleris penas, ut plurimos  proscripseris, relegaueris in exsiliis, in metallis, quamplurimos etiam interfeceris, et hodie non desinas ea facere blasphemiam tuam, que est et Georgii, suscipere nolentibus, que irati hostes immanissimi barbari uix faciant; quomodo te arbitraris posse intelligi Christianum, qui et feris seuissimis uidearis esse ferocior, et belluis omnibus immanior? Fuisti ausus dicere Athanasium percutiendum, non conspiciens tunc uos Arianos esse punitos, et quidem Dei uirtute, quando idololatriam introducere estis meditati in Domini ecclesiam. Sed adhuc dicas fortassis: Deliquit in me Athanasius. Ut omittam, quia et in hoc mendax sis, non sciebas scriptum quid circa in te delinquentes agere te preceperit Dominus, ut sic gladio eum fuisses persecutus? Tunc accedens ad eum  Petrus, dixit ei: Domine, si peccauerit in me frater meus, quoties remittam ei? usque septies? Dicit illi: Non dico tibi usque septies, sed usque [a 1Kb] septuagesies septies . An erubescis audire Athanasium fratrem tuum? Si Christianum te profiteris, debes omnes Christianos fratres dicere, et quidem non solum Athanasium, sed et eos quos uideris stipem petentes. Omnes etenim in ecclesia Domini constituti unum sumus ei, apud quem non sit acceptatio personarum: et tamen benefeceris, si nolis illum dici fratrem tuum. Tu etenim filius pestilentie cum sis, et ille unus sit de filiis lucis, tu cum mancipium sis nostri inimici, et ille sit seruus Dei, est iniquissimum si dicaris frater hominis Dei, precursor antichristi. Si deliquisse illum in te in aliquo uideras, dimittendum ei fuerat  illico a te, ut tibi dimitteret crimina propria Deus. Nunc uero quia dimittere nequiuisti propter contumaciam atque maleuolentiam tuam, tibi, qui preceptum Domini irritum fecisti, accipe que possint presentari: Tunc accedens ad eum Petrus dixit [b 1Kb] : Domine, si peccauerit in me frater meus, quoties remittam ei? usque septies? Dicit illi: Non dico tibi usque septies, sed septuagesies septies. Ideo simile est habitum [c 1Kb] regnum celorum homini regi, qui uoluit rationem ponere cum seruis suis: et cum cepisset rationem ponere, oblatus est ei unus qui debebat decem [d 7Kb] millia talenta: cum autem non haberet [e 1Kb] unde redderet, iussit eum dominus uenumdari et uxorem eius, et filios, et  omnia que habebat, et reddi debitum. Procidens autem seruus ille, orabat eum dicens: Patientiam habe in me, et omnia reddam tibi. Misertus autem dominus serui illius, dimisit [f 33Kb] eum, et debitum dimisit ei. Egressus autem seruus ille inuenit unum ex conseruis suis qui debebat ei centum denarios, et tenens suffocabat eum dicens: Redde quod debes. Et procidens seruus ille rogabat eum dicens: Patientiam habe in me, et reddam tibi. Ille autem noluit, sed abiit, et misit eum in carcerem, donec redderet debitum. uidentes autem conserui eius que fiebant, contristati sunt, et uenerunt, et narrauerunt domino suo omnia que facta erant. Tunc uocauit eum dominus suus, et ait illi: Serue nequam, omne debitum remisi tibi, quia rogasti me: non oportuit te quoque misereri conseruo tuo, sicut et ego misertus  sum tibi? Et iratus dominus eius tradidit eum tortoribus, quoad usque redderet uniuersum debitum. Sic et uobis faciet Pater meus qui in celis est, si non remiseritis unusquisque fratri suo de cordibus uestris . Quid respondes ad hec tu, cuius mentis oculi uidere minime potuerint hec que preceperit fieri Dominus? Ubi ponis illud quod neque in te, neque in Deum deliquerit, sed sit sustinens persecutionem, cur apostolicam teneat fidem, cur nolit fieri ut tu es sacrilegus? Firmasti interficere ueritatis predicatorem cupiens in eo te collocari honore, in quo sunt illi, quos in euangelio et prophetarum interfectores designat Dominus, et impias manus ad ipsum etiam porrecturos [g 1Kb] aperit dicens: Homo erat paterfamilias qui plantauit uineam, et sepem [h 1Kb] circumdedit;  et fodit in ea torcular, et edificauit turrem, et locauit eam colonis, et peregre profectus est. Cum tempus autem fructuum appropinquasset, misit seruos suos ad colonos, ut acciperet de fructibus suis: et coloni apprehensis seruis unum ceciderunt, alterum autem lapidauerunt, alium uero occiderunt. Iterum misit ad illos seruos plures, et fecerunt eis similiter. Nouissime autem misit illis filium suum unicum dicens: uerebuntur filium meum. Coloni autem uidentes filium dixerunt inter se: Hic est heres, uenite, occidamus illum, et [i 1Kb] habebimus hereditatem eius: et apprehensum eum occiderunt, et eiecerunt eum [i 1Kb] extra uineam. Cum ergo uenerit dominus uinee, quid faciet colonis illis? Dicunt  illi [a 1Kb] : Malos male perdet illos, uineam locabit aliis colonis, qui reddent ei fructum temporibus suis . Ex his quia esse unus magnopere desideraris, et nos socios criminum tuorum suadebas fieri: neque enim alia sunt consilia tua ab illorum nefariis consiliis, qui inueniuntur prophetas interemisse, qui denique in unicum Dei Filium impias porrexerint manus; maxime cum etiam passiones beatorum istorum missorum ad colonos ad nichilum sis redigens, astruendo illos fuisse interfectos propter eum qui fuerit quando non fuerit; cum clament sacre scripture, quia unicus Dei Filius semper regnauerit, ac sit regnans cum Patre. Unam habere [b 1Kb] deitatem aperiunt dominice littere Patrem, et unicum eius Filium; et dicis eum, pro quo interfecti sunt prophete  gloriosi, factum esse ex nichilo. Si enim tu que dicis uera sunt, constat propter creaturam interfectos beatos prophetas. Et ubi erit illud quod ingenti indignatione irascatur Dominus in eos, qui seruiant creature quam creatori? Si pro creatura interfecti sunt beati prophete, quomodo eos habet carissimos Deus? quomodo quia ipsorum uerbis non crediderunt Iudei, sunt hodie Dei inimici? Unde Dei Iudei inimici? unde extra Domini positi inueniuntur uineam? nisi quia prophetarum interemptores exstitissent, nisi quia eternum Deum eterni Dei Filium predicauerint prophete, et illi comblasphemi tui non solum non crediderint prophetie eorum, sed et eosdem interemerint. Quid etenim persecutos fuisse arbitraris in prophetis Iudeos, nisi unicum  Dei Filium, sicut et in apostolis atque martyribus? Ex te saltem cognosce uera esse que dico: siquidem et tu, quem [c 1Kb] in Athanasio nec non et in nobis, Dei uerum persequaris Filium. Cum hec ita sint, censueras nos iungendos interfectoribus prophetarum, iustorum sanguinis fusoribus, consacrilegis tuis, hoc est Iudeis, ipsorum uidelicet quia sis imitator. Nec enim alia de re, Athanasium damnate, dixisti, susciperemus etiam Arii fidem mandasti, nisi ut et in effusione sanguinis iustorum, et in negando unicum Dei Filium pares fuissemus Iudeorum, quorum iam tu sis in omnibus particeps. Si enim illi prophetas interemerunt eos qui de aduentu loquebantur unici Dei Filii, et tu eos interficis qui sint credentes, sicut crediderunt prophete. Sed quamdiu de his cum incredulo?  cum proposuerim tibi manifestare, unum te esse ex illis, ad quos dicit Dominus: Ideo dico uobis, quia auferetur a uobis regnum Dei, et dabitur genti facienti fructum eius . Neque enim  tu in gente hac es, que fructus inueniatur facere iustitie, ut non unus esse pronuncieris ex illis, quos pulsos esse a Dei regno propter iustorum necem et incredulitatem suam audias. Esse te aduerte hec gerendo inter illos, quorum nequitias aperiens dicit Dominus: Simile est regnum celorum homini regi, qui fecit nuptias filio suo, et misit seruos suos ad inuitatos [d 1Kb] ad nuptias . Et infra: Et noluerunt uenire. Iterum misit [e 1Kb] ad illos seruos dicens: Dicite inuitatis: Ecce prandium paraui meum: tauri mei, et saginata occisa, et omnia parata; uenite ad nuptias. Illi autem neglexerunt, et abierunt alii in uillam suam, alii uero ad negotiationem suam; reliqui uero tenuerunt seruos eius, et contumelia affectos occiderunt. Ille rex cum audisset, iratus est, et misit exercitum suum, et perdidit  homicidas illos, et ciuitates [f 1Kb] eorum incendit. Tunc ait seruis suis: Nuptie quidem parate sunt, sed qui erant inuitati, non fuerunt digni: ite ergo ad exitus uiarum, et quoscumque inueneritis, uocate ad nuptias. Et egressi serui in uias congregauerunt quotquot inuenerunt, malos et bonos, et implete sunt nuptie a discumbentibus. Intrauit autem rex ut uideret discumbentes, et uidit ibi hominem non uestitum ueste nuptiali, et ait illi: Amice, quomodo huc uenisti [g 1Kb] non habens uestimentum nuptiale? At ille obmutuit. Tunc dixit rex ministris: Tollite eum pedibus et manibus, et mittite eum in tenebras exteriores: ibi erit fletus et stridor dentium . Quia itaque sine uestitu sis nuptiarum, Constanti, eris in perpetuum, nisi te conuerteris, talis, qualis ille, cui dicitur: Amice, quomodo  huc intrasti non habens uestem nuptialem ? Sic uenturus in tenebras exteriores. Nec dubites etenim te uenturum ad exteriores tenebras, quandoquidem iam totus in tenebras sis conuersus. Illi etenim, qui iustorum fuderunt sanguinem prophetarum, qui unicum Dei negauerunt Filium, et tenebre, et filii diaboli uocantur. Quia hec sis et ipse agens, utique et tenebrarum, et diaboli filius eris perseueraturus, nisi tibi consulueris. Quomodo, dicis, consulere mihi potero? ut [h 1Kb] persequi nos desinas, et fidem apostolicam suscipias; qui [i 1Kb] nisi feceris, ut es nunc, semper futurus [i 1Kb] inter illos, ad quos dicitur: ue uobis, Scribe et Pharisei hypocrite, qui decimatis mentham et anethum, et cyminum, et reliquistis que grauiora sunt legis, iudicium, et misericordiam,  et fidem: hec oportuit facere, et illa non omittere: duces ceci, liquantes culicem, camelum autem contraglutientes [k 1Kb] . Si non tu hec digne audis cum illis, ubi est iustum iudicium quod  procedit a te, qui iustum uirum, apostolicam cur [a 1Kb] sit predicans fidem, nitaris interficere? Ubi est iustum iudicium? qui eos sis omnibus uiribus imperii tui persequens, quos uideas neque damnare uelle inauditum, neque fidem catholicam deserere, et eos sis diligens, quos cognoscas tecum et sanguinem innocentis fudisse, et fidem euangelicam respuisse. Que est apud te, et in te constituta misericordia, que ut exhibeatur, lex precepit sancta? nempe illa que torquet, proscribit, deportat, mittit in carcerem, deducit ad exsilia, collocat in metalla; illa que fami, siti, uerberibus, nuditate necat; ad ultimum illa que gladio punit. Hec est, Constanti, tua misericordia, que non ueniat ex lege Dei, sed ex presumptione diaboli. Iudicium, et misericordiam, et  fidem, hec, inquit, uos oportuit facere, et illa non omittere . Ubi est fides tua? qui fidem, quam tenuerunt Abraham, Isaac, et Iacob beatissimi, et cuncti prophete, apostoli, ac martyres, damnaueras [b 1Kb] , et illam statueris suscipiendam a cunctis Dei cultoribus, quam contra hanc catholicam fidem diabolus per magistrum uestrum Arium uomuerit. Quibus ex rebus esse intelligeris unus ex illis qui dignoscantur audire: ue uobis, Scribe et Pharisei hypocrite, qui decimatis mentham, et anethum, et cyminum, et reliquistis que grauiora sunt legis, iudicium, et misericordiam, et fidem: hec oportuit facere, et illa non omittere: duces ceci, liquantes culicem et camelum transglutientes . Aut negabis [c 1Kb] culicem te liquare, et camelum transuorare, homo, qui, cum  stipem non solum rogatus, sed et tribuens sis nonnumquam sponte, tamen, ut est sepe dictum, proscribas Christianos se confitentes, deportas, torqueas, postremo interficias: et idcirco esse te cum illis debes aduertere, ad quos dicatur: ue uobis, Scribe et Pharisei hypocrite, quia similes estis sepulcris dealbatis, que aforis parent hominibus speciosa, intus uero plena sunt ossibus mortuorum, et omni spurcitia: sic et uos aforis quidem paretis hominibus iusti, intus uero pleni estis hypocrisi et iniquitate . Es ex illis interfectoribus, ad quos dicitur: Serpentes, generamina [d 1Kb] uiperarum, quomodo  fugietis a iudicio [e 1Kb] gehenne? Ideo ecce mitto ad uos prophetas, et sapientes, et scribas, et ex illis occidetis, et crucifigetis, et persequimini de ciuitate in ciuitatem, ut ueniat ad uos omnis sanguis iustorum, qui effusus est super terram, a sanguine Abel iusti usque ad sanguinem Zacarie filii Barachie, quem occidistis inter templum et altare. Amen uobis dico, uenient hec omnia super generationem istam . Probaris actibus tuis ex alio genere te esse uipereo [f 1Kb] . Inueniris [g 1Kb] etenim esse unus ex illis, ad quos hec quod perpetraturi essent dicebantur. Aut si negas esse te ex illis qui audiunt ore Domini: Serpentes, generamina uiperarum ; proba non te, sed Iudeos [h 2Kb] destinasse militem ad Alexandriam, Iudeorum militem obsedisse fores Dei domus, Iudeorum militum ducem  fuisse Syrianum. Proba Iudeos ingressos basilicam cum armis, atque certum numerum interfecisse. Si probare non potes, quia constet te misisse ad Dei impugnandam religionem, rectissime dicimus te unum esse ex illis, ad quos dictum est: Serpentes, generamina uiperarum, quomodo fugietis iudicium gehenne ? Non sine dubio fugies iudicium gehenne, sed eris semper illic ardens cum conserpentibus tuis, nisi tibi prospexeris. Tunc, inquit, tradent uos in tribulationem, et occident uos: et eritis odio omnibus gentibus propter nomen meum. Et tunc scandalizabuntur multi: et inuicem tradent, et odio habebunt inuicem: et multi pseudoprophete exsurgent [i 1Kb] , et seducent multos: et quoniam abundabit iniquitas, perfrigescet caritas multorum .  Si non mens tua sacrilega scit me propter unicum Dei Filium pati persecutionem a te, poteris non esse de illo genere, non esse in illorum sententia, ad quos dicitur: Serpentes, generamina uiperarum, quomodo fugietis a iudicio gehenne? Ideo ecce mitto ad uos prophetas, et sapientes, et scribas, et ex illis occidetis, et crucifigetis, et persequimini de ciuitate in ciuitatem . Que cum tu sis hodie gerens, negare non audebis te de uipera esse progeniem. Interemisti enim multis in locis plurimos Christianorum, alios detines uinctos in carceribus, in ergastulis; etiam hinc poteris uidere te unum  esse ex illis, ad quos dicitur: Serpentes, genimina uiperarum ; et infra: Ecce ego mitto ad uos prophetas, et sapientes, et scribas, et ex illis occidetis : dum non eos dignaris exsecrari, quos uideas per abundantem iniquitatem tuam recessisse ab apostolica fide, illos, quorum perfrixerit caritas, sed eos quos uideas permanere in eo statu fidei, in quo manentes beati prophete, apostoli, atque martyres meruerunt eternas Dei consequi amicitias. Non enim apud Alexandriam Machetam [a 1Kb] et Dydimam ex presbyteris exsecraris, qui noscantur ex Christianis facti Ariani, sed eos, quos adhuc cognoscis stare nobiscum. Aut si non ita est, cur nunc non exsecraris Dydimam et Machetam, quos antea exsecrabaris? nisi quia tunc a te fuissent exsecrabiles  habiti, quia essent adhuc scilicet Christiani, nunc uero sint tibi karissimi, quia uidelicet esse ceperunt, ut tu es apostata, blasphemi. Sed iam credimus, te post tantas probationes tibi exhibitas te unum esse ex illis, ad quos dicitur, Serpentes, genimina uiperarum, quomodo fugietis a iudicio gehenne ? daturum te operam quo possis curare uulnera tibi per diabolum inflicta tam grauia, quia et homicida sis et sacrilegus: a quibus criminibus si te nolueris liberari, sanguis tuus requiratur a te, nos coram Deo mundi futuri a sanguine tuo, qui tibi omnibus ueritatem patefecerimus modis; a te non solum tuus, sed et eorum requiretur sanguis, quos aut ad heresem perduxisti suscipiendam, aut ad innocentem illexisti iugulandum. Sed si dixeris: Arbitrabar  illorum catholicam fuisse fidem, quos dicitis Arianos; si in fidei nutasti causa, si quod ii qui credere se dicant in creaturam ignorasti quod sint heretici, hi qui dicant Deum non habere uerum Filium, numquid etiam hoc ignorasti, quia non sit iustum gladio persequi innocentem? numquid fugerat te dixisse Dominum beato Petro: Conuerte gladium tuum in loco suo [b 1Kb] . Omnes enim qui accipiunt gladium, gladio peribunt ? Quid interea, Constanti, acturus, qui tantam Christi Dei unici Filii seruorum interemeris multitudinem? uideas etenim eum, quem in nos persequeris, dicere,  quod omnes qui gladium accipiunt, gladio sunt perituri [c 1Kb] . Quid accepturus [d 1Kb] ? qui nisi ueniam facinorum tuorum, credens in eum quem negans fueris, consecutus toties merearis et quidem Dei percuti gladio, quoties tu percusseris eius clementie dicatos. Quis [e 1Kb] homo Dei sacerdotibus imponendam dixisti necessitatem ad absentem percutiendum, ad inauditum puniendum, ad innocentis fundendum sanguinem? Cur noluisti audiri Athanasium consacerdotem nostrum a nobis? Cur sic more latronum occulte nos iugulare Dei hominem uolueras? nisi quia sis ex illis, in quorum exprobrationem prolata sint hec: Nemo ascendit in celum, nisi qui de celo descendit, Filius hominis qui est in celis [f 1Kb] . Sicut enim Moyses exaltauit serpentem in deserto, sic oportet  exaltari Filium hominis, ut omnis qui credit in eum, habeat [g 1Kb] uitam eternam. Sic enim Deus mundum dilexit, ut Filium suum unicum [h 1Kb] daret, ut omnis qui credit in eum, non pereat, sed uitam eternam habeat. Non enim misit Deus Filium suum in mundum ut iudicet mundum, sed ut saluetur mundus per ipsum. Ideo qui credit in eum, non iudicatur: qui autem non credit in eum, iam iudicatus est, quia non credidit in nomine unici Filii Dei. Hoc [i 1Kb] est autem iudicium, quia lux uenit in mundum, et dilexerunt homines potius tenebras quam lucem: erant enim opera illorum mala. Omnis qui praua agit, odit lucem [i 1Kb] ; ut non arguantur opera eius. Nam qui facit ueritatem, uenit in lucem, ut manifestentur opera eius, quoniam in Deo est [k 26Kb] factum . Si seruum te unici cognosceres  Dei Filii, numquam profecto eius maiestatem negares, numquam eius seruos nunc occulte, nunc publice iugulari mandares; sed quia sis amator tenebrarum, quippe tenebra, quia sint opera tua mala, noluisti rem quam detuleras plenissime examinari per Dei sacerdotes. Cur noluisti? nisi quia timueris opus tuum publicari serpentinum. Dum sumus in corpore, inquit apostolus, peregrinamur a Domino [l 1Kb] : ex fide enim ambulamus non per speciem: audemus etiam bonam uoluntatem habentes magis peregrinari a corpore et presentes esse ad Dominum, et contendimus siue absentes siue presentes placere illi. Nam  omnes nos oportet manifestari ante tribunal Christi, ut ferat unusquisque propria corporis, secundum quod gessit siue bonum siue malum . Et Constantius hereticus dicis: Damnate, Christiani, Christianum. Cur hoc dicis? nisi quia fundere sanguinem iustorum, derelinquere etiam Deum et suscipere idololatriam hoc esse optimum censueris? Sed iterum te obsecro piissime cognoscas imperator, cum sis et unici Filii Dei negator, et in eum credentium persecutor, si non compar illis inueniaris, quorum in Actibus apostolorum describitur nequitia: Cum magna [a 1Kb] dissensio esset inter illos, timens tribunus ne raptus fuisset Paulus ab illis, iussit exercitum descendere, et rapere eum in castris. Sequenti autem nocte assistens ei Dominus ait: Constans [b 7Kb] esto: sicut enim  testificatus es de me in Ierusalem, sic oportet te etiam Rome testificari. Facta autem die, collegerunt se quidam ex Iudeis, et deuouerunt se dicentes, neque manducare, neque bibere, donec occiderent Paulum. Erant autem fere [c 1Kb] quadraginta, qui hanc coniurationem fecerant, qui et accesserunt ad [d 1Kb] principes sacerdotum, et indicauerunt dicentes: Deuotionem uouimus nos nichil gustare in totum, donec occidamus Paulum: nunc ergo uos [e 1Kb] colligite concilium, et notum facite tribuno, ut deducat eum ad uos, quasi de eo diligentius quesituros: nos uero priusquam appropiet, parati sumus interficere eum . Si non Dei sacerdotem isto petiisti genere Athanasium, nisi non aliud finxisti te agere, et aliud perficere disposueras, potes ne negare non eodem aduerso spiritu te quoque agi,  quo sunt acti atque agantur Iudei? Nisi etenim illo fuisses excitatus spiritu contra nos Deo seruientes, numquam sine dubio absentem damnari, et quidem innocentem mandares. Sed hec sic ego sepe repeto, tamquam etiam ipse, cum interdum uacas a furoris stimulis, non consideres omnibus te modis ita a iustitie regula exorbitasse [f 1Kb] , ut nec in Actibus apostolorum uidere potueris, petentibus Iudeis ad Paulum necandum beatum, hominem gentilem presidem  Festum minime cetui Iudeorum commodasse [g 1Kb] assensum, sed tam ipsos, nec non et Paulum se in unum auditurum posse [h 1Kb] pollicitum: gentilis seruauit equitatis ius, tu uero destruxisti: aut equitas est damnare inauditum, interficere absentem, audientiam uero negare iusto ei homini, cui omnis testis sit Dei populus, quod enim false fuerit petitus a te ac tuis, Christianus a uobis Arianis. Ergo, ut dicere ceperam, que fuerint inter Iudeos et Paulum beatum gesta a Festo, accipe. Festus [i 1Kb] autem cum uenisset in prouinciam preses, ascendit Hierosolymam, insidias tendentes, ut eum interficerent in uia. Festus ergo [i 1Kb] , respondit Paulum quidem seruari in Cesarea, se autem maturius proficisci. Itaque qui [k 1Kb] inter uos sunt, descendant, et, si quod est in uiro  crimen, accusent eum. Demoratus [l 1Kb] ergo inter eos non plus quam octo aut decem dies, descendit Cesaream, et altero die sedit pro tribunali, et iussit citari Paulum: qui cum adductus esset, circumsteterunt eum Iudei, qui a [m 1Kb] Hierosolymis descenderant, multa et grauia crimina obiicientes, que probare non poterant: Paulo autem rationem reddente, quod neque in legem Iudeorum, neque in templum, neque in Cesarem aliquid deliquerit . Ethnicus equitatis uiam inter beatum Paulum et cohomicidas tuos Iudeos tenuit, et tu desideriis malarum meditationum tuarum parere cupiens equitatem iustitiamque tollendam ex sensibus censueras nostris. Sed quomodo istud facere potueramus quod tu fieri cogebas contra iustitiam? qui meminissemus scriptum: Nolite iudicare secundum  personam [n 1Kb] , sed iustum iudicium iudicate. Damnate inauditum , quo dixisti tempore, cur non memoratus es dixisse Nicodemum: Numquid lex nostra iudicat [o 1Kb] de homine, nisi audiat ab ipso et cognoscat quid fecerit ? Cur noluisti audiri quem reum mortis dixisti, nisi quia falsa detulisses? Dicit Dominus ad Iudeos: Qui loquitur mendacium, de suo [p 1Kb] loquitur, quoniam mendax est et pater eius . Et tu, cum [q 1Kb] mendax esse clarueris, estimas  non te esse filium mendacis, et audes filius mendacis resistere ueracibus fallax Domini sacerdotibus? sacrilegus tu audes, quem aduertamus esse latronem atque furem illum, quem preostenderit Dominus dicens: Amen, amen dico uobis [a 1Kb] , qui non intrat per ianuam in ouile ouium, sed qui ascendit per aliam partem, ille fur est et latro . Porrexisti quidem manus ad Christi oues antichristo uindicandas; sed ut es agnitus fur atque latro, es uitatus atque reiectus. Cur te uel consacrilegum tuum Georgium [b 1Kb] non sunt secute oues Dei? Cur illum, quem esse Alexandrinorum fortissime es dolens episcopum, sequuntur? nisi quia illum quidem instituerit illis episcopum Deus, te uero atque Georgium ad mactandas ut latrones et fures immiserit diabolus. Qui intrat per  ianuam, inquit, pastor est ouium: huic ostiarius aperit, et oues audiunt uocem eius, et suas oues uocat nominatim, et educit illas; et cum suas omnes eiecerit, ad [c 7Kb] illas uadit, et oues eum sequuntur, quia nouerunt [d 1Kb] uocem eius; alterum non sequuntur, sed fugiunt ab illo, quia nesciunt eius uocem . Quia igitur tu non intraueris per ianuam in ecclesiam, latro esse conspiceris atque fur: non enim nosti Dei Filium ut dicas te intrasse per ianuam: siquidem ille eos diceret et fures et latrones, quia et tunc non fuerunt in eius clementiam diuinam credentes, nec deinceps essent credituri, et aliter fuissent erudire oues illius tentaturi. Igitur cum tu hinc [e 1Kb] doctrinam spargens insanam sis, quod enim non in eum credideris, utique esse latro ille atque fur, qui iam tunc preostendebaris,  ex blasphemis [f 1Kb] tuis manifestissime comprobaris. Quod ita esse probat sequentia [g 1Kb] pronuntiationis: ait ad illos iehsu: Amen, amen dicos uobis, ego [h 1Kb] sum ianua ouium. Omnes quicumque uenerunt ante [i 8Kb] me, et fures sunt et latrones, sed non audierunt illos oues. Ego sum ianua [i 1Kb] ; si quis per me intrauerit, saluus erit, et intrabit, et pascua inueniet; fur non uenit, nisi ut furetur . O tu itaque fur, qui ad hoc intrasse Dei inueniaris ouile, ut uidelicet fuisses furatus et interficeres, qua adhuc uoce poteris dicere: Debet non esse episcopus Athanasius Alexandrinorum, sed Georgius, quando uideas te Georgium, uel cunctos consacrilegos uestros non esse aliud nisi fures ac latrones?  suos Deus seruos pastores esse uoluit supra gregem, ut te ac tuos cognoscentes latrones esse ac fures pellerent. Sed tu idcirco te ac tuos, pulsis nobis Dei ordinatis iudicio, preesse gregi dominico censuisti, quo possis libere in Dei grassari gregem. Cum sis talis, mirari non poterimus quia dixeris puniendum absentem Dei cultorem. Neque enim retinere potueras dixisse Dominum: Si diligitis me, mandata mea seruale [k 1Kb] : et ego rogabo Patrem, et alium aduocatum dabit uobis, ut uobiscum sit in eternum spiritus ueritatis, quem mundus non potest accipere, quoniam non uidet illum nec agnoscit; uos agnoscitis eum, quoniam uobiscum manet et in uobis est . Sed dic, oro te, quomodo possit in nobis habitare Spiritus sanctus paraclitus, si tuam uel patris tui fecissemus  uoluntatem? Infra etiam, Qui audit, inquit, precepta [l 1Kb] mea, et custodit [m 1Kb] illa, ille est qui me diligit. Qui autem me diligit, diligetur a Patre meo, et ego diligam illum, et ostendam illi meipsum. Ait illi Iudas non Scarioth [n 1Kb] : Domine quid factum est, quod manifestas te nobis, et non huic mundo? Respondit iehsu et dixit illi: Si quis me diligit, sermonem meum custodiet, et Pater meus diliget illum, et ad illum ueniemus, et apud eum manebimus. Qui non me diligit, sermones meos non custodit . Ex his Domini pronuntiationibus, quam inimicus noster exstiteris, potest coniici: Qui audit mandata mea et custodit illa, ille est qui me diligit . Quomodo dilexisse nos eum monstrabamus, si, ut tu, mandata eius calcaremus? calcans es etenim dominica mandata; cumque  ille seruari sanxerit, tu non tantum non esse seruanda mandes, sed et ipsum negari precipias: aut quomodo me Pater ipsius, propterea quod seruauerim mandata Filii eius, amare poterit, si damnem innocentem? Dicit Filius Dei: Si quis me diligit, sermonem meum custodiet, et Pater meus diliget illum, et ad illum ueniemus, et apud illum manebimus : et tu dicis, esca ignis apostata, Damnate innocentem. Quo genere Dei diligere inuenti fuissemus Filium, si contra mandata ipsius iugularemus uirum iustum? Quomodo fieri poterat ut diligeret nos Pater, et uenirent Pater et Filius, et mansitare dignati fuissent in nobis, si rescindentes Domini mandata, tua sacrilegi precepta  custodiremus? Conspice, Constanti, inuidus ille amator tue uoluntatis diabolus a quali nos gloria per te clientem suum pellere tentauerit, nisi nobis Domini subueniret pietas; te [a 1Kb] iam non hominem, quem Deus fecit ad imaginem et similitudinem suam, sed cenum esse omnium cloacarum considerantes, calcaremus tuas sacrilegas iussiones. Quis etenim nolit, nisi uobis Arianis infelicior, a Dei unico Filio diligi? Quis est qui nolit amari ab eius Patre? Quis qui Patris et unici eius Filii templum esse recuset? que utique consequi non potest, qui sicut tu et homicida fuerit et sacrilegus: consequi sane tu etiam poteris, si conuersus uere penitueris. Dicit adhuc Dominus: Hoc est mandatum [b 1Kb] meum, ut diligatis inuicem, sicut dilexi uos. Maiorem hanc [c 21Kb]  caritatem nemo habet, ut animam suam ponat pro amicis suis. uos amici mei estis, si feceritis quod precipio uobis. Iam non dico uos seruos, sed [d 1Kb] amicos . Et iterum: Non uos me elegistis, sed ego uos elegi, et posui [e 1Kb] uos ut eatis et fructificetis, et fructus uester maneat, et quodcumque a Patre meo petieritis in nomine meo, det uobis . Quomodo poterimus esse amici unici Filii Dei, si contra interdictum illius pietatis damnauerimus absentem, interfecerimus innocentem? Quomodo fructus noster augmenta crementorum facere poterit? Quomodo quicquid petierimus in nomine eius, accipiemus a Patre, si, ut tu cogebas, non solum cultorem eius puniremus, sed et ipsum negaremus? Tito uiro Deo dicato scripsisse beatum apostolum non inueneras  de episcopi irreprehensibili officio, quod sit dignum prebere Deo, ut homicidas nos effici cuperes? Huius rei gratia reliqui te Crete, ut ea que deerant corrigas, et constituas per ciuitates presbyterium [f 1Kb] , sicut ego tibi disposui. Si quis est sine crimine, unius uxoris uir, filios habens fideles, non in accusationem  luxurie, aut non subiectum [g 1Kb] : oportet enim episcopum sine crimine esse sicut dispensatorem Dei, non proteruum [h 1Kb] , non iracundum, non uinolentum, non percussorem, non turpilucrum [i 11Kb] ; sed hospitalem, benignum, sobrium, iustum, sanctum, continentem, amplectentem id quod secundum doctrinam est, fidem [i 1Kb] uerbi, ut potens sit exhortari in doctrina [k 1Kb] , et contradicentes reuincere. Sunt enim multi etiam non subditi, uaniloqui, et deceptores [l 10Kb] , maxime qui ex circumcisione sunt, quos oportet redargui, qui uniuersas domos euertunt, docentes que non oportet turpis lucri gratia . Cum igitur talem uoluerit episcopum fieri, qui hanc tenentem uiueret uiam iustitie, qua tu auctoritate ad excludenda mandata beati apostoli noua precepta dare dignatus es, ea uidelicet, que ex diaboli esse  noscantur orta uoluntate? Apostolus me non iracundum, non percussorem uult fieri, et tu me homicidam uis effici? Quibus ex rebus potest colligi Spiritum sanctum locutum ore beati apostoli, spiritum uero nequam locutum ore uestro Arianorum. Conspicis interea mandasse apostolum, ut uos ueritati resistentes indentemini [m 1Kb] episcopi interuentu, ut per sanam doctrinam uestra punita esset blasphemia. Non ad hoc beati apostoli protuli dictum, oportere episcopum sine crimine esse, ut me peccatorem negarem, cum et meam norim conscientiam, et dicere audiam Iob illum iustum: Quis enim mundus [n 60Kb] a sordibus? nemo, etiam si unius diei sit uita eius in terra ; Ioannem etiam beatum aduertam dicere: Si dixerimus quia peccatum non habemus, nos ipsos decipimus [o 9Kb] et  ueritas in nobis non est . Non ergo iccirco apostoli preceptum protuli, ut, qui meminerim me peccatorem, predicarem esse sine sordibus, sed ut tu, quam sit malum quod preceperis fieri, posses aduertere. Iuuenes, inquit, similiter hortare ut sobrii sint in omnibus [p 1Kb] , per omnia teipsum formam prebens  bonorum operum, in doctrina, in integritate, in grauitate, in [a 1Kb] sermone sanum, irreprehensibilem, ut aduersarius reuereatur, nichil habens quid [b 1Kb] dicere malum de nobis . Quomodo me formam bonorum operum aliis prebuissem, si sanguinem Dei serui fudissem? Quomodo doctrinam integram, quam tradiderunt apostoli, predicantem me Dei populus cognosceret, si heresim tuam suscepissem, si denique uel in hypocrisi satellitis [c 1Kb] tuis pseudepiscopis Arianis communicarem? Quomodo possit sermo meus proferri sanus, irreprehensibilis, si euangelicam atque apostolicam deserens fidem tuam suscepissem blasphemiam? Quomodo aduersarius reuereri potuerat? Quomodo de me nichil possit dicere mali, cum si tibi acquiescendum censuissem, et homicidam et  sacrilegum me factum comprehendisset? Iterum, cum moneret, seruos dominis suis subditos esse debere: Illuxit enim, inquit, gratia Dei saluatoris nostri [d 1Kb] omnibus hominibus, corripiens [e 1Kb] nos, ut abnegantes impietatem et secularia desideria, sobrie, et pie, et iuste uiuamus in hoc seculo, exspectantes beatam spem in [f 1Kb] aduentum glorie magni Dei, et saluatoris nostri Iesu Christi, qui dedit pro nobis seipsum, ut liberaret nos ab omni iniquitate, et mundet [g 1Kb] sibi populum abundantem, emulatorem bonorum operum . Cum in his nos ambulare preceperit bonis operibus, quid tibi uisum est ut inuitaris ad homicidium faciendum? Quomodo etenim abnegantes impietatem, pie et iuste uiuentes conspici potueramus, si tecum fudissemus innocentis cruorem? Sed et cum dicat iccirco se pro peccatis nostris  tradidisse Dominum, ut nos eriperet ab operibus satane, et constitueret ad hoc ut emulatores essemus bonorum operum, si opus istud tuum et nos tecum perpetrati fuissemus, in qua essemus parte, nisi in qua sit Cain? Illuxit enim, inquit, gratia Dei saluatoris nostri omnibus hominibus, corripiens nos, ut abnegantes impietatem ac [h 1Kb] desideria secularia, sobrie, et iuste, et pie uiuamus in hoc seculo . Et Constantius tu imperator dignaris dicere, simus impii, scelerati, perditi, maligni, iniqui, iniusti. Ubi hanc spem inueniam beatam, quam me exspectare docet apostolus beatus, si non solum ipsius, qui omnem beatitudinem tribuere potens est, seruos interemero, sed et ipsum negauero? Tu etenim utrumque facis, Constanti, quia et seruos eius persequeris  atque interficis, et ipsum deserens idolis te mancipandum censueris. Cur ista geris, nisi quia tibi non illuxerit gratia Dei saluatoris nostri? Si enim illuxisset, meminisses apostoli dicentis preceptorum:  uidete itaque quomodo caute [i 8Kb] ambuletis, non quasi insipientes, sed ut sapientes, redimentes tempus, quia dies mali sunt. Propterea nolite effici imprudentes, sed intelligentes que sit uoluntas Domini . Si uoluntas est Domini interficere innocentem, derelinquere fidem euangelicam, poterit non solum hec pars, sed et totum corpus epistolarum beati apostoli tuis patrocinium prebere prescriptionibus; sin minus fauet prescriptionibus tuis nulla [i 1Kb] pars sacrarum scripturarum, est luce clarius manifestum te sub tenebrarum degere potestate; unde et effectum sit, ut nichil de sacris scripturarum hauseris fontibus, quod te potuisset a tantis remouere periculis. Si enim non te potestas tenebrarum sub sui redegisset ditione, profecto retineres que Philippenses audiunt: Coimitatores mei  estote, fratres, et obseruate eos, qui sic ambulant, sicut habetis formam nostram. Multi enim ambulant, quos sepe [k 1Kb] dicebam uobis, nunc autem et flens dico, inimicos crucis Christi, quorum finis est interitus, quorum Deus uenter est, et gloria in confusione [l 13Kb] ipsorum, qui terrena sapiunt . Dicas cupio, prudentissime imperator, in quibus debemus effici coimitatores apostoli: doce apostata. Si homicida fuit apostolus, si blasphemus, si euangelice fidei destructor, si sacrilegus; hec etenim omnia et antequam credidisset in unicum Dei Filium fecisse se profitetur; tu uero qui hec facis hodie, que ille ante agnitionem unici Dei Filii faciebat, qua de re ausus fuisti iubere nobis Domini sacerdotibus, ut innocentem condemnaremus, ut heresim tuam suscipientes, apostolicam fidem  despueremus? Tu qua de re hec fieri precepistis, que contra formam apostoli sunt prolata, nisi quia sis ex inimicis crucis Christi, ex illis qui iam tunc designati fueratis ore sancti apostoli? Te ne ac tuos audiremus, quorum finem dicit apostolus esse interitum? ut illos tuos satellites, qui derelinquentes formam traditam discipline, et regulam fidei per apostolos, tibi semet turpis lucri gratia tradiderint; illos qui plus mense tue copias fecerunt, quam ea, que promittit suis Dominus; illos qui tui conuiue esse delegerint, quam patriarcharum, prophetarum, apostolorum, uel martyrum; ad quos dicitur rectissime: uester Deus uenter est. Examinate [m 1Kb] , dicit apostolus, bonum continete, ab omni specie mala continete [n 1Kb] uos : et quia  uiderimus maledictam operam uestram Arianorum et uitauerimus, odio laboramus. Sed quam pulchrum est, quamque iucundum a te odiri, amari uero a Deo! Repulisti nos e re commissa nobis, arbitratus potuisse  te, quod Deus edificauit, destruere. Unicuique autem nostrum, ait Ephesiis scribens, data est gratia secundum mensuram dignationis [a 1Kb] Christi, propter quod dicit: Ascendens in altum captiuam duxit captiuitatem, dedit dona hominibus. Quod autem ascendit, quid est, nisi quia et descendit in inferiora terre? et qui descendit, ipse est et qui ascendit super omnes celos, ut adimpleret omnia: et ipse dedit quosdam quidem apostolos, quosdam autem prophetas, quosdam uero euangelistas, quosdam autem pastores, et doctores ad consummationem sanctorum in opus ministerii, in edificationem corporis Christi, donec occurramus omnes in unitate fidei et agnitione Dei [b 34Kb] in uirum perfectum, in mensuram etatis plenitudinis Christi: ut iam non simus paruuli fluctuantes, et circumferamur  omni uento doctrine, in nequitia hominum, in astutia ad remedium [c 32Kb] erroris. ueritatem autem facientes in caritate crescamus in illo per [d 1Kb] omnia qui est caput Christus, ex quo totum corpus compactum et connexum per iuncturam subministrationis in mensuram uniuscuiusque partis incrementum corporis facit in edificationem sui in caritate . Cum hec ita esse legis, cur fuisti ausus tollere pastores, quos gregi suo Deus uoluerit presse? cur? nisi [e 1Kb] ut te cum omni uento doctrine possent Dei circumferre supra dominicum gregem pastores, ne fuissent ducti tamquam paruuli omni uento doctrine? Accedentes ad fidem, ne uestra nequissimorum hominum astutia ad diaboli principis uestri remedia [f 1Kb] recederent ab apostolica euangelicaque fide, tulisti [g 1Kb] episcopos  e plebibus, quibus presumus diuina dignatione, ad hoc utique ut doceres doctrinam non apostolicam sed hereticam. ue tibi misero, per quem hec gerit satanas. Inueneras homo sapiens colorem aptum fallacie tue, quo nam modo posses Dei oues patri tuo defendere [h 1Kb] , qui tibi ut in his demoreris malis, iam illis iaculis, quibus Eue et Ade mentes sauciauit, cor [i 1Kb] tuum iaculauit, ad hoc uidelicet, ut in hac temet prauitate constitueret. Inueneras,  inquam, homo sapiens colorem aptum fallacie tue; quo nam modo posses dominicum depopulare gregem dicens: Peccauit Athanasius, et iccirco qui illum mecum interemerit, erit episcopus; qui insuper habendum censuerit, non erit: et qui damnabant Athanasium iungebantur pseudepiscopis dogmatis tue Ariane. Si qui tuam metuentes iram hoc egissent, triplex per te homicidam atque sacrilegum incurrebant crimen, siue quod innocentem damnarent, siue quod catholici hereticis communicarent, et in gregem Dei uos lupos intrare sinerent, cum dicat apostolus, iccirco datos pastores, ut omnis demonum doctrina, que per uos hereticos et omnes aduersarios ecclesie profertur, fuisset exclusa, atque in ueritate currentes Dei serui eo usque mansissent  immobiles, donec ad summam uenirent perfectionem; et tu tenebra auferre dignatus es pastores iudicio constitutos Dei, quo possis tu lupus conuertere cunctos in diaboli amatoris tui predam. Ut iam, inquit, non simus paruuli fluctuantes, et circumferamur omni uento doctrine, in nequitia hominum, in astutia ad remedium erroris. ueritatem autem facientes in caritate crescamus in illo per omnia, qui est caput Christus . Quomodo possemus crescere in illo, si te secuti tenebram fuissemus, cum sis negans illum uerum Deum esse, cum dicas illum non natum de substantia Patris, sed astruas factum ex nichilo? Quomodo potueramus [i 1Kb] crescere in illo, qui non ambulaturi eramus in ueritate, ex quo te fuissemus apostatam secuti? Deinde cum dicat: ueritatem  facientes crescamus in caritate , et sit manifestum criminibus falsis petitum Dei sacerdotem per te ac tuos Athanasium, si ea, que imperas, fecissemus, quomodo aut in ueritate, aut in caritate currere conspecti fuissemus, qui et caritatem exstinxissemus, quam tenemus cum cepiscopo nostro Athanasio, et quia [k 1Kb] falso temperassemus [l 1Kb] crimini, et ipsi tibi fallaci in innocentis necem iuncti tecum mereremur diuina indignatione percuti? Sic ergo,  Constanti, edificatur domus Dei per fallaciam, per sanguinis innocentium fusionem, per predicationem blasphemam? ue tibi qui ad hoc sis uiuens, ut hec cuncta mala per te gerat diabolus. Tu mihi dicis: Puni innocentem, derelinque fidem catholicam, atque suscipe uenena heresis mee, et est apostolus dicens: Hoc itaque dico et testificor in Domino, ut non amplius [a 1Kb] ambuletis, sicut et gentes ambulant in uanitate mentis sue, obscurati intellectu, alienati a uita [b 1Kb] Dei, per ignorantiam que est in illis, propter cecitatem cordis ipsorum . Cui obediam uestrum? tibine an apostolo? tibine apostate sacrilego, an illi qui iam fudisse sanguinem propter unicum Dei inueniatur Filium? Quem uestrum sequar? tene templum demonum, an illum Dei templum? te qui operibus  tuis aut Iudeum, aut ethnicum esse declaras, an illum qui iam consecutus sit per hanc quam exsecraris fidem regna celestia? Si enim non tu operibus tuis gentilem te esse manifestas, poteris defendere, quod enim non digne hec te contra proferantur. Primo quia sis negans Dei Filium, gentilis aut Iudeus nobis es: deinde cum proscribis, deportas, torques, falsis criminibus innocentes oneras, interficis, non inueniri poteris Christianus, qui per uiam suam Dei esse homo cognoscatur, sed utique unus de illis, de quibus per apostolum dicit Dei Spiritus, quod enim sint in uanitate mentis sue, insensati [c 1Kb] , alienati a uita Dei, per cecitatem cordis ipsorum . Quando ergo hec cecati gerere corde uoce apostoli manifestentur, que tu geris, qua fronte audes sanis  corde ac mente dicere, Errastis; fallax ueracibus, Mendaces estis? Apostolus , Sicut est ueritas, dicit, in Iesu, deponentes [d 1Kb] secundum pristinam conuersationem ueterem hominem eum, qui corrumpitur secundum concupiscentiam erroris [e 7Kb] . Renouamini autem spiritu sensus uestri, et induite nouum hominem, qui secundum Deum creatus est in iustitiam [f 1Kb] et sanctitatem et ueritatem. Deponentes mendacium, loquimini ueritatem, unusquisque ad proximum suum. Ubi hec pretermisisti [g 1Kb] monita salutaria, que nos custodire hortatur apostolus? Quomodo etenim deposuisse ueterem hominem, et nouum hominem eum, qui secundum Deum sit, induisse reperiri potueramus? Quomodo  manentes in iustitia et sanctitate et ueritate conspecti fuissemus, qui iniusta tecum gerentes eum nouum hominem, qui sit creatus secundum Deum, exstinxissemus, et illum ueterem, qui corrumpitur secundum erroris concupiscentiam, ut ante corrumpebatur, quam Deum nosse cepisset, iterum portare cepissemus? Ista etenim cuncta faciunt, que tu facis, non Dei domestici, sed satellites antichristi: Deponentes mendacium, loquimini ueritatem, unusquisque ad proximum suum, quia sumus inuicem membra . Si fuisses de ecclesie Dei membris, mihi crede quod numquam mendacium pertulisses ad ecclesiam; sed [h 1Kb] quia sis illius homo, qui deceperit Adam per fallaciam et Euam, iccirco pertulisti mendacium, ut nos sic circumscriberes, quomodo  circumscripserit diabolus primoplastos homines. Tu dixisti: Damnate Athanasium, quia grauiter deliquit, alioquin in reatu eritis maximo apud Deum. Suscipite Arii fidem, et uiuetis in eternum. Accipe [i 1Kb] que etiam amantissimus tibi circa Adam et Euam egerit, et inuenies hec te nunc gerere circa nos, que et ille tunc gesserit circa illos . Et erant, inquit in Genesi Moyses, ambo nudi tunc [i 1Kb] Adam et mulier eius, et non confundebantur. . Serpens autem erat sapientior [k 1Kb] omnibus bestiarum [l 1Kb] que erant. Et infra: . Et dixit serpens mulieri: Quid [m 1Kb] quia dixit Dominus Deus [n 1Kb] ne edatis ex omni ligno quod est in paradiso? Et dixit mulier serpenti: Ex [o 1Kb] omni ligno quod est in paradiso edemus, de fructu autem ligni quod est in medio paradisi  dixit Deus: Non manducabitis ex eo, sed nec tangetis eum, ne moriamini. Dicimus tibi loco serpentis persuadenti nobis ut inauditum damnemus, ut innocentem iugulemus; precepit Dominus innocentem et iustum non interficiendum. Et dixit serpens mulieri: Non moriemini [p 1Kb] . Sciebat enim Deus quia quacumque die manducaueritis ex eo, aperientur oculi uestri, et eritis sicut dii scientes bonum et malum. Dicentem [q 1Kb] itaque istum serpentem per te ad nos, Magis eritis iusti si fuderitis sanguinem iustum, magis eritis beati si apostolicam euangelicamque anathematizantes fidem Arianam susceperitis perfidiam, calcatur propitio Deo in te quidem iam a  nobis fallaciam ipsius scientibus; sed tibi nos dolere est testis Deus, propterea quod per te semet constituerit ad nos circumscribendos. Constat etenim tunc per semetipsum aggressum Adam et Euam. Deprecor te ne hec grauiter accipias, que salutis tue causa proferantur. Dolere etenim te arbitror quod dixerim per te nos aggressum serpentem, et quod te multis in locis inter eos posuerim qui fuerint dicti serpentes. Considera operam tuam et illorum, et si non unum uos esse cognoueris corpus, dicito me non iuste hec dicere. Tuos magistros in perfidia Iudeos audis certe in sacris euangeliis serpentes sepe dictos a Domino, serpentes generamina uiperarum . Unde hoc nomine uocari meruerunt? certe propter nequam opus illorum, certe  propter incredulitatem suam. Inde et Ioannes Baptista, Progenies uiperarum , dicit ad eos, quis monstrauit [a 1Kb] uobis fugere ab ira uentura? Facite ergo dignos fructus penitentie. Ut ex illis ergo, qui in unicum crediderunt Filium Dei, qui uias correxerunt suas, meruerint filii effici lucis, alii uero serpentes dicuntur, ita et tu, nisi fructus feceris dignos penitentie, nisi tuas uias correxeris, filius uipere atque serpentis diceris. Quis etenim Dei seruorum non [b 1Kb] te homicidam atque blasphemum esse cernens non eo uocet nomine quo uocentur Iudei? quis te [c 1Kb] e Deum timentibus dubitabit, quod es, pronunciare, quando uideat scribas, phariseos et principes Iudeorum iccirco serpentes dici, quia et prophetarum fuderunt sanguinem et unicum negauerint  Dei Filium? Cum hec ita se habeant, superest ut factorum tuorum geras penitentiam, aduertens Deum sue clementie misericordiam omnibus a uiis recedentibus malis prestitisse, habens formam Nineuitarum,  quos si fueris imitatus, ita opem misericordie consequaris necesse est. Quocirca accipe que fuerint gesta, uel ipsi, predicatione Ione territi, que fecerint. Preceptum [d 1Kb] est, inquit sacra scriptura, ceto, et reiecit Ionam super terram . Et factum est uerbum Domini ad Ionam iterum, dicens : Surge et uade in Niniue [e 1Kb] ciuitatem magnam, et predica in ea secundum predicationem priorem, quam ego locutus sum ad te. Et surrexit Ionas et abiit in Niniue, secundum que locutus est Dominus ei. Erat autem Niniue ciuitas magna adeo [f 1Kb] sicut iter tridui. Et cepit Ionas introire in ciuitatem sicut iter dici unius, et predicauit, et dixit: Adhuc [g 33Kb] triduo, et Niniue subuertetur. Et crediderunt uiri Niniuite Deo [h 1Kb] , et predicauerunt ieiunium, et uestierunt se cilicio [i 1Kb] a  maximo usque ad minimum eorum: et peruenit [i 1Kb] uerbum usque ad regem Niniue, et surrexit de sede sua, et abstulit a se stolam suam, et circumdedit se cilicium [k 1Kb] , et sedit super cinerem. Et predicatum [l 1Kb] est a rege Niniue et a magistratibus illius, dicens: Homines et pecudes et boues et oues nichil gustent, sed nec uescantur, et aquam non bibant. Et circumdederunt se cilicia [m 1Kb] homines, et proclamauerunt homines et [n 1Kb] pecudes apud Deum instanter, et reuersi sunt unusquisque a uia sua mala, et ab iniquitate manuum suarum, dicentes: Quis scibit si penitebitur [o 10Kb] Deus, et auertet ab ira furoris sui, et non peribimus? Et uidit Deus operam [p 1Kb] illorum, quia reuersi sunt unusquisque a uia sua mala: et penituit Deum de malignitate, qua [q 1Kb] locutus est facere eis, et non fecit. Et contristatus est Ionas tristitia  magna [r 1Kb] , et confundebatur: et orauit apud Deum dicens : O Domine, nonne hec sunt uerba mea cum adhuc essem in terra! ideo preoccupaueram fugere in Tharsis, quoniam sciui quia tu miserator  et beneuolus, patiens, et misericors, et penitens in malignitatibus. Et infra: Et dixit Deus ad Ionam : Si ualde contristatus es tu super cucurbitam, ualde [a 1Kb] contristatus sum usque ad mortem. Et dixit Dominus: Tu pepercisti cucurbite [b 1Kb] , in qua non laborasti, neque nutristi eam, que sub nocte nata est, et per noctem perit. Ego autem non parcam in Niniue ciuitatem magnam, in qua habitant plus quam centum [c 1Kb] uiginti millia hominum, qui non sciuerunt dexteram aut sinistram [d 1Kb] ? Et tuam, Constanti, operam malignam si reiecisse te uiderit Deus, si uias tuas perditas correctas perspexerit, et te in omnibus reformatum esse uiderit, mihi crede, quia in ingenti felicitate esse inter Dei famulos incipies. Habes preterea beatissimi Pauli apostoli exemplum, ne  forte ut ille geras hec per ignorantiam, quod enim mox ut te conuerteris ad unicum Dei Filium confitendum, ueniam tuorum facinorum, ut illi, ita tibi sit tributurus: ipsum sequere, ipsius apprehende uiam, ipsum Philippensibus loquentem audi, et quisnam fuerit ante agnitionem, et quantam beatitudinem post agnitionem consequi meruerit.  Si quis autem [e 8Kb] putat se fiduciam habere in carne, ego magis circumcisione octaua die [f 1Kb] de genere Isrel, tribu Beniamin, Hebreus ex Hebreis, secundum legem phariseus, secundum zelum persequens ecclesiam, secundum iustitiam que in lege est conuersatus [g 1Kb] , cum essem sine querela, que mihi fuerunt lucra, hec existimaui propter Christum detrimenta. uerumtamen [h 1Kb] omnia arbitror detrimentum esse propter  eminentiam scientie Christi Iesu Domini nostri, propter quem omnia detrimenta [i 1Kb] passus sum, et arbitror stercora ut Christum lucrifaciam, et inueniar in illo, non habens meam iustitiam, que est ex lege, sed illam que per fidem Iesu [i 1Kb] Christi, que ex Deo est iustitia  in fide, ad agnoscendum illum, et uirtutem resurrectionis eius, et communicationem passionum eius, cooneratus morte [k 88Kb] ipsius, si quo modo occurram in resurrectionem eius [l 1Kb] , que est a mortuis. Sicut et iam dictum est, istum imitare, istum sequere, ut quia et ille fuerat, quod tu nunc, hoc est persecutor ecclesie, negator unici Filii Dei, inueniaris sic ad consequenda regna celestia fuisse conuersus a perfidia ad fidem suscipiendam catholicam, sic te transitum fecisse de morte ad uitam. Illum etenim per ignorantiam Dei fuisse persecutum ecclesiam, adhuc accipe etiam Timotheo aperiente de semetipso:  Scimus autem quoniam bona est [m 1Kb] lex, si quis ea legitime utatur, sciens hoc quia iusto lex non est posita: iniustis autem, et inobedientibus, et impiis,  et peccatoribus, et scelestis, et profanis, parricidis et matricidis, homicidis, impudicis, masculorum concubitoribus, plagiariis, mendacibus, periuris, et si quid aliud sane doctrine aduersatur, que est secundum euangelium glorie beati Dei quod creditum est mihi. Et gratias ago ei qui confortauit me Christo [n 8Kb] Iesu Domino, quod fidelem me estimauit, ponens in ministerium; qui prius fueram blasphemus, et persecutor, et iniuriosus, sed misericordiam sum consecutus, quod ignorans feci in [o 10Kb] incredulitate. Superabundauit autem gratia Domini nostri cum fide et dilectione, que est in Christo Iesu. Ita et tu ex persecutore, ex iniurioso et blasphemo beatus et uere Deo carissimus effici poteris, si ut Paulus beatus uerum Dei Filium esse Iesum Christum credideris, si semper illum cum  Patre regnasse ac regnaturum, hoc est, sine initio et sine fine confessus fueris, si unam eternitatem habere Patrem et Filium et Spiritum sanctum clamantibus sacris scripturis non restiteris; si denique unam habere deitatem [p 7Kb] Patrem ac Filium et Spiritum  sanctum credideris, crede mihi quod futurus sis in choro patriarcharum, prophetarum, apostolorum ac martyrum; alioquin tibi imputaturus, cum te torqueri  cum diabolo et omnibus satellitibus eius uidere ceperis, cur has tam salubres admonitiones nostras despexeris.





FLORENTII AD LUCIFERUM EP. CALARITANUM EPISTOLA. 


EPISTOLA.

Domino benignissimo Lucifero Florentius.


Nomine tuo codicem [a 1Kb] quidam domino et augusto  nostro obtulit: hunc ad sanctitatem tuam perferri  mandauit, et cognoscere desiderat, si idem codex a te destinatus sit. Id ergo, quod in fide ueri est, perscribere debebis, et codicem remittere, ut possit  eternitati [b 8Kb] eius denuo offerri.





LUCIFERI EPISCOPI CALARITANI AD FLORENTIUM EPISTOLA. 


EPISTOLA.

Florentio Magistro Officiorum [a 1Kb] Lucifer Episcopus.


Codicis perlatorem quem memorat honorificentia tua nomine meo adiisse imperatorem a mea fuisse destinatum mediocritate, ipsum quoque codicem ut es admonere dignatus sollicite inspectum, atque Bonoso  in rebus agenti [b 1Kb] perferendum traditum, his formanda [c 1Kb] fuit religiosa prudentia tua, fili carissime. Iam tue erit generositatis agnitum a me sine ulla cunctatione defendere. Nos etenim propitio Deo contra ea que in nostram parantur necem stare letos, cum causas, cur tali [d 1Kb] scripserim modo, discutere ceperit, inueniet.





S. P. N. LUCIFERI EPISCOPI CALARITANI DE NON PARCENDO IN DEUM DELINQUENTIBUS, AD CONSTANTIUM IMPERATOREM, LIBER UNUS. 

 Superatum [a 1Kb] te, Imperator, a Dei seruis ex omni  cum conspexisses parte, dixisti passum te ac pati a  nobis contra monita sacrarum scripturarum contumeliam: dicis nos insolentes exstitisse circa te, quem honorari decuerit. Si quisquam Dei cultorum pepercit [a 1Kb] apostatis, sint uera que dicis de nobis. Unde ordiamur, ut tu nunc a nobis corriperis, ita esse correptos omnes erraticos per Dei cultores, quo probare possimus? unde? nisi a Mosis Dei serui actibus. Legimus in Exodo, ascendisse montem Mosen post testamentum sibi traditum, et plurimos interfecisse eorum propter idololatrie reatum. Stetit, inquit, Moses [b 1Kb] ad portas castrorum, et dixit: Quis ad Dominum paratus ueniat ad me? Et conuenerunt ad eum omnes filii Leui, et dixit eis: Hec dicit Dominus Deus Isrel: Ponite unusquisque gladium suum in femore suo, et pertransite, et reuertimini a porta usque ad  portam per castra, et occidite unusquisque fratrem suum, et unusquisque propinquum suum, et unusquisque proximum suum. Et fecerunt filii Leui, sicut dixit eis Moses. Et ceciderunt de populo in illa die quasi tria millia hominum. Et dixit eis Moses: Implestis [c 30Kb] hodie manus Domino unusquisque in filio aut in fratre dari in uobis benedictionem . Sumus tibi contumeliosi ut fuit Moses populo insulso illi: neque illis placebant illa que dicebantur, aut fiebant a Mose, quando iam delegissent non seruire Deo, qui eos eripuisset de potestate Pharaonis, sed illi uitulo quem illis fuderat ignis: ita et tu iam non Deo mancipatus, sed Arii idololatrie, qui errasse arguaris, indigne fers, contumaces nos clamitas, dicis indignum nos circa te facinus perpetratos, ut imperatori Romani regni  dicere auderemus: Male, Constanti, facis idololatriam introducere in ecclesiam. Moses primus prophetarum ille Deo amantissimus gladio est persecutus eos, quorum te instituisti imitatorem, et ego contumax esse notor a te, quia dixerim Deum te dereliquisse, et idololatrie temet mancipasse? Adhuc filios Isrel fornicatos clamat sacra scriptura in filias Moabitarum, et quod uocati ab eis manducauerint immolata idolis, et eadam adorasse idola; contra quos quia ita  exarserit zelo deuotionis incensus Phinees sacerdos, propterea uel maxime quod gladio idololatres [d 1Kb] media in synagoga interemerit, adeo placuit Deo, ut sit scriptum ad hoc factum Domini indignantis quieuisse iram, et ipsum nimio precipuum apud Dominum effectum: Et locutus est Dominus ad Mosen dicens: Phinees filius Eleazar filii Aaron sacerdotis compescuit [e 1Kb] iram meam a filiis Isrel, in [f 29Kb] eo quod zelatus est zelo in eis, ut [g 26Kb] non occiderem filios Isrel in zelo meo: et [h 1Kb] ecce dabo ei testamentum meum, testamentum pacis ei et semini eius cum ipso in testamentum sacerdotii eternum, quoniam [i 29Kb] zelatus est Deo suo, et exorauit pro filiis Isrel . Et tu nos arbitraris contumaces quia tibi erranti uera dicamus? existimas cum tibi displicemus non nos tunc Deo placere? Sed oro  te dicas, Constanti, qua auctoritate uiam iustorum patriarcharum, prophetarum, apostolorum ac martyrum nos uolueris deserere, et comprehendere istam tuam nouam, quam per Arium instituerat diabolus. Numquidnam somnio es admonitus et dictum est ad te, ne patiaris Christi nos tenere uiam, quam tenuerunt Abel, Enoc, Ne, Melchisedech, Abraham, Isaac, et Iacob, Ioseph, Moses, Aaron, iehsu Naue, Iob, Iudices, et ceteri reges, hoc est, Dauid, Iosaphat, Ezechias, Iosias, quam tenuerunt cuncti prophete, apostoli, ac martyres, quam tenuerunt omnes qui Deo inueniuntur placuisse? Si hoc tibi a demonum dictum est principe, audi quid fieri Deus statuerit de te per gloriosum prophetam Mosen: Si autem surrexerit [i 1Kb] in te propheta, aut somnium somnians,  et dederit signum aut prodigium, et uenerit [k 7Kb] signa faciens aut prodigia, et dixerit ad te, dicens: Eamus et seruiamus diis [l 1Kb] alienis, quos nescitis; non audietis uerbum prophete illius, aut somniantis, quoniam tentat Dominus [m 31Kb] Deus uos uidere, si diligatis Dominum Deum uestrum ex toto corde uestro, et ex tota anima uestra: post [n 1Kb] Dominum Deum uestrum abibitis, et ipsum [o 1Kb] timebitis, et mandata eius custodietis, et uocem eius audietis, et illi apponemini: et propheta  ille, aut somnium [a 21Kb] somnians illi [b 17Kb] moriantur. Locuti [c 1Kb] sunt enim seducere uos a Domino Deo uestro . Cognoscis quid pati iussus sis? siue etenim te somnio dicas admonitum; siue te prophetam uelis astruere nobis, inimicus Dei es, qui uelis nos fidem apostolicam derelinquere, atque suscipere eam, que negat unicum Dei Filium. Illos etenim cunctos, quos recitaui, propterea quod credentes fuerint in unicum Dei Filium, tantos ac tales effectos est clarum: siquidem qui [d 1Kb] non crediderit in Filium, nec Patrem habeat: qui uero credit in Filium, et Patrem et Filium habeat . Hec cum uox sit beati Ioannis, cum quo quia sit faciens chorus sanctorum apostolorum, omnes utique debes intelligere, sicut crediderunt apostoli, quod sic ante fuissent credentes patriarche  atque prophete, sic cuncti qui fidei merito honorati esse noscantur. Neque enim poteris mihi probare, quia aliter crediderunt Abraham, Isaac, et Iacob, et aliter Ioannes uel omnes coapostoli eius. Si enim non ita crediderunt apostoli, ut crediderunt patriarche, cur beatus Paulus omnes ad Abrahe comprehendendam prouocat fidem? Sed inquis: Ego te arguo cur insolens sis, cur contumeliosus [e 1Kb] imperatori exstiteris; et tu fidei causam retexis. Fidei itaque; ut probem te esse sacrilegum, ut probem te a uia deorbitasse ueritatis; hinc contumeliosus tibi uideor, quia dicam tibi deseruisse te iter omnium Dei cultorum, atque comprehendisse illam quam tenuerunt ac sunt tenentes hi, qui non Deo, sed phantasie seruierunt ac sunt seruientes. De te itaque a Deo me recedere suadenti  accipe quid sanxerit fieri Deus per Mosen: Si autem rogauerit te frater tuus ex patre uel matre, aut filius tuus, aut filia tua, aut mulier, que in gremio tuo est, aut amicus qui anime tue par est, clam dicens: Eamus et seruiamus diis [f 1Kb] alienis, quos nescis, nec patres tui, ex diis nationum que circa te aut proxime  aut longe [g 1Kb] , ne uelis ire cum illo, et ne audieris eum, non parcet oculus tuus super eum, nec [h 1Kb] salutabis eum, nec celabis eum: annuntians annuntiabis de eo: manus tue erunt in eum in primis ad occidendum eum [i 25Kb] , et manus populi tui in nouissimo. Et lapidabitis illum, et morietur, quoniam quesiit absistere [i 11Kb] a Domino Deo tuo . Preceptum [k 1Kb] te interfici, quippe Deum me derelinquere inuitantem, ignorans dicis, Contumeliam mihi facit Lucifer. Aut negabis te ad [l 1Kb] idololatriam inuitasse nos suscipiendam? Si censes negandum, conuincent te expositiones [m 1Kb] secte tue episcoporum, comblasphemorum uidelicet tuorum; conuincent te [n 1Kb] libelli recitati a te, ac dati Rome episcopis etiam catholicis, ad hoc uidelicet, ut omni in loco tua roborari posset blasphemia. Quas incurreris  errorum tenebras non sentis? non conspicis quo possis perire modo? quando uideas cur contra diuina fecerit monita Achar unus e populo, cur furto abstulisset ab Hiericho certam partem uestis, argenti, aurique, sic fuerit multatus morte. Quid tibi sit futurum conspice, qui sis negans eternam unici Filii Dei diuinam maiestatem, accipe quid circa Achar fuerit celebratum; et tandem consule tue saluti, redi ad Dei ecclesiam, a qua te per Arianos abigauit [o 1Kb] coluber ille refuga, qui uerterit Adam quoque et Euam: Et erat, inquit, Dominus cum Iesu [p 1Kb] , et erat nomen eius super uniuersum terram  Et neglexerunt filii Isrel negligentia [q 1Kb] , et fraudauerunt fraude de anathemate, et indignatus est ira Dominus filiis Isrel. Et misit iehsu uiros in Ge, que est  coniuncta Bethel, dicens: Considerate Ge. Et ascenderunt uiri, et considerauerunt Ge: et reuersi sunt ad Iesum, et dixerunt ad eum: Non ascendat omnis populus, sed duo uel tria millia uirorum ascendant, et deuastent ciuitatem, ne inducas illos [r 1Kb] uniuersum populum: pauci enim sunt. Et ascenderunt cum illo fere  tria millia uirorum, et fugerunt a facie uirorum qui erant in Ge: et occiderunt ex ipsis uiri Ge triginta sex uiros, et persecuti sunt illos a porta [a 1Kb] , et contribulauerunt illos in procliuo, et expauit cor populi, et factum est ut aqua. Et conscidit iehsu uestimenta sua, et procidit iehsu [b 1Kb] in faciem ante Deum usque ad uesperum, ipse et seniores Isrel, et miserunt puluerem super capita sua, et dixit iehsu: Precor [c 145Kb] , Domine, ut quid transiecit puer tuus populum istum Iordanem tradere eum Amorrheo, perdere nos? si mansimus in terra, commorati sumus apud Iordanem. Et quid dicam, quod conuertit Isrel dorsum contra inimicum suum? et audiet Chananeus, et omnes qui commorantur terram [d 7Kb] , et circumibunt nos, et [e 52Kb] contribulabunt nos a terra: et quid facias, nomen tuum magnum? Et dixit  Dominus ad Iesum: Surge, ut quid tu procidisti in faciem tuam? Peccauit populus, et transgressus est testamentum meum quod disposui ad eos, et furati sunt de anathemate, et miserunt [f 1Kb] in uasa sua. Non poterunt filii Isrel resistere contra faciem inimicorum suorum, dorsa conuertent in conspectu inimicorum, quia facti sunt anathema. Non ero ultra uobiscum, nisi abstuleritis anathema ex uobis ipsis. Surge, sanctifica populum, et dic [g 1Kb] : Sanctificetur in crastinum. Hec enim dicit Dominus Deus Isrel: Anathema est inter uos, non poteritis resistere contra inimicos uestros usque dum auferatis anathema ex uobis ipsis. Et conuenite mane omnes per tribus [h 1Kb] , et erit tribus que ostensa fuerit mane per Deum, adducite per plebes, plebem quam ostenderit Dominus offerte per uirum, et quisquis  ostensus fuerit per Dominum, cremabitur igni, et omnia que sunt eius, quia transgressus est testamentum Domini, et fecit iniquitatem in Isrel. Et uigilauit iehsu mane, et obtulit populum per tribus, et ostensa est tribus Iuda: et oblati sunt per plebes, et ostensa est plebs Zara: et obtulit plebem Zare per domus, et ostensa est Domus Iambri [i 1Kb] : et oblata est domus per uiros, et ostensus est Achar [i 13Kb] filius Charmi filii Iambri. Et dixit iehsu ad Achar: Da honorem hodie Domino Deo Isrel, et da confessionem, et indica mihi quid feceris, et ne celaueris me. Et respondit Achar ad Iesum, et dixit: uere peccaui ante conspectum Domini Dei Isrel, taliter et taliter feci: uidi in preda uestem uariam optimam,  et ducentos siclos argenti, didragmam, et ligulam unam auream quinquaginta didragmarum; et concupiui eam [k 1Kb] , et sustuli, et ecce hec abscondita sunt in tabernaculo meo, et argentum absconsum est sub ipsis. Et misit iehsu nuncios, et cucurrerunt in tabernaculum, et hec erant abscondita in tabernaculo, et argentum sub ipsis: et tulerunt ea de tabernaculo, et attulerunt ad Iesum, et ad seniores Isrel, et posuerunt ea ante Deum. Et [l 1Kb] apprehenderunt Achar filium Charmi, et perduxerunt in uallem Achar [m 1Kb] , et filios eius et filias, et uitulos eius, et subiunctoria eius, et oues eius, et tabernaculum eius, et omnia que erant eius: et omnis Isrel cum eo erat, et perduxerunt eos in Mecachor. Et dixit iehsu ad Achar: Quid exterminasti nos? Disperdat te Dominus sicut hodierna  die. Et lapidauerunt [n 12Kb] eum omnis Isrel lapidibus, et imposuerunt super illum congestum lapidum magnum. Et cessauit Dominus ab indignatione ire sue . Considera, Constanti, quali sis periturus exemplo, nisi tibi prouideris tu, quas sis in eternum daturus penas. Achar propter preuaricationem mandatorum talia est consecutus; tu qualia mereris hinc intelligi datur, quod sis apostata. Si ille etenim quia habuerit de anathemate, tanto est punitus exitio, quanto magis tu sine dubio punieris grauius, qui fueris factus anathema negando Dei Filium! In eo nos scelesti apud te, in eo superbi ac peruicaces, in eo petulantes, quia dicamus tibi, Sacrilegium fecisti, unici filii Dei existendo negator; quia dicamus, Consule tibi, eripe animam tuam de laqueis diaboli. Quid noui facimus  episcopi, si tibi ea dicamus, que tu mereris audire? cum inueniamus illum sanctissimum Samuel Dei sacerdotem hec dixisse ad Saul regem, que infra lecturus es: Dolores et gemitus ad te adducentur [o 1Kb] . Pro quibus nullius momenti fecisti uerbum Domini, nullius momenti te faciet Dominus ne regnes . Et iterum: Quoniam [p 1Kb] nullius momenti fecisti uerbum Domini, et ad nichilum rediget te Deus, ne sis rex super Isrel . Et infra: Disrumpet [q 1Kb] Dominus regnum tuum ex Isrel de manu tua hodie, et dabit illud proximo tuo meliori te . Si hec ille dixit ad Saul, propterea quod Domini precepta preterierit, cur nos putas non  libera uoce dicere potuisse te esse sacrilegum, qui nisi conuerteris temet ad Deum, quod sit te ad nichilum redacturus? Si non te fuissemus hortati, si non ad satisfactionem prouocaremus, merito diceres odiri te a nobis. Aut cum audias nos dicere, Penitere, imperator, corrige uias tuas, ut misericordie inuenias locum, arbitror considerare te oportuisse, quod enim diligaris a nobis, amaris a nobis; et tu in eo nos exsecraris; cur maneamus in fide apostolica, reddis mala pro bonis. Non miramur, si uos, ex quo receditis a Dei uoluntate, et facere non desinitis desiderium diaboli, bene uobis fieri poscentibus Deum atque cupientibus representetis mala; quandoquidem sit uobis insitum male agere, quippe qui a bono ad malum feceritis transitum, hoc est ad diabolum.  Si nos tu persequeris diligentes te, omnia tibi summa cupientes prouenire, non magnum nec nouum, quando et istum Samuel prophetam atque sacerdotem Domini Saul fuerit persecutus. Persequebatur eum, per quem et in regem unctus fuerat, et cuius preces ad Dominum iugi obsecratione dirigebantur pro incolumitate utique istius persecutoris. Si nobis non credis dolere nobis sacerdotibus Dei pro te, propterea quod tantas hauseris errorum tenebras, quod sic temet sis mactans, Deo dicenti crede ad Samuel propter Saul: Usquequo [a 1Kb] luges tu in Saul? Ecce ego expello illum ne regnet super Isrel . Et supra: Et factum [b 1Kb] est uerbum Domini ad Samuel, dicens: Penitet me quod constituerim regem Saul, quoniam auersus est a me, et uerba mea  non statuit. Et contristatus est Samuel et clamauit ad Dominum tota nocte et ante lucem . Cum hec propter Saul regis incolumitatem Samuel sacerdos egerit, tamen Saul postea persequebatur Samuelem, nec cognoscens miser, quod prophetam atque sacerdotem persequeretur Domini: ita et tu ignorans quid faciens sis, persequeris nos, qui te placere Deo cupiamus, et amas eos qui secum te ad eternam mortem trahant, ad perpetuam Domini offensam: indignaris cur uera audias, cum uideas Samuel sacerdotem Domini non adulatum [c 1Kb] regi animum. Quid decuerat aliud precessores nostros, aliud nos agere? Cur tibi uera dicamus, superbi tibi uidemur. Quid a nobis audisti? nempe quod homicida sis: si mentimur, tunc contumeliosi, tunc superbi  recte dicimur a te: si uero rem dicamus ueram, non sumus contumeliosi, sed hi, qui imitemur illos, qui commissis sibi non adulando, sed eos salubriter premonendo, Dei effici meruerint dilectissimi. Ad Heliseum interficiendum prophetam ut rex misit Isrel, si minime legisses dixisse Heliseum ad eos, qui secum fuissent, Si uidistis, quoniam filius homicide  illius misit [d 1Kb] ad auferendum caput meum , merito ut reum me iniuriarum peteres. Spiritu sancto plenus propheta homicide filium uocauit regem Isrel, hoc est filium diaboli, non quia patrem illius carnalem dixisset homicidam, sed diabolum, cuius se filium esse, ut tu nunc te actibus tuis aperis, et ille se esse monstrabat Dei persequendo seruos, prophetas illius clementie interficere audendo. Omnia hec ut faciatis, diabolus uestra instigat corda. Quod ita esse accipe Dominum dicentem Iudeis in Euangelio: uos [e 1Kb] de diabolo patre nati estis, et concupiscentias Patris uestri facere uultis: ille enim homicida fuit ab initio . Propheta inquam Domini plenus Spiritu sancto regem Isrel homicide filium uocat, hoc est diaboli,  et nos arbitraris contumeliam tibi facere, quia dicamus te esse interfectorem seruorum Dei, esse carnificem corporum nostrorum, esse te totius cogitationis uirum iniustitie, destructorem religionis, negatorem unici Filii Dei? Que te facere cernimus, hec dicimus [f 1Kb] ; quod es, hoc te esse clamamus. Dicis nos petulantes, quoniam quidem quod est tibi dicamus. Dicas uelim, unde meruerit a Domino talia audire rex Isrel? Eapropter quod fecisti bona coram me, et fecisti secundum cor meum, et secundum animam meam, domui Achab: filii tui quarta progenie sedebunt tibi in throno Isrel . Dic, inquam, cur hec audire a Deo meruerit? quia pepercerit Dei inimicis? an quia eos quam acerrime fuerit etiam gladio persecutus? an quia interfecerit filium  Achab idololatram et quadraginta eius filios? Iezabelem quoque reginam quod exstinctam proiecerit canibus, omnesque seruos Baal cum omnibus sacerdotibus et prophetis confusionis ore exstinxerit gladii, quod simulacra destruxerit, placet Deo. Nos quid agere circa te decuerat, ne nos contumelie designares reos te circa, quem Achab et Iezabel uias tenentem uidemus? non est nouum quod agis facere contra Deum, impugnare eius domum, persequi eius antistites eos, per quos te monet ut tibi consulas, ut dum est locus penitentie, temet trahas a malo. Fuerunt tibi ante te in sacrilegio similes sic idolis seruientes derelicto Deo patrum suorum. In libro secundo Paralipomenon Amasiam [g 1Kb] regem Iude commonitum a Deo per  prophetam, ne ex filiis Isrel, quos centum millibus [h 1Kb] talentis argenti conduxerat, secum fuissent profecti ad bellum, propterea uidelicet quod Deus dereliquisset Isrel, quoniam quidem dereliquissent Deum, et idolis seruiissent: obtemperauit rex prophete uerbis, credidit Dei fuisse comminationem.

 Quid [a 1Kb] hic facit? Posteaquam aduersarios suos subigit, eorumdem idola tollenda, atque ad regnum suum transferenda putauit, et ipsa adoranda; cui quia dixerit ille Dei homo, non bene illum egisse, ut Deum derelinquens idola coleret gentium, fortiter est Domini prophetam iste rex persecutus. Conspicis, quod in uobis conuersis in apostasiam semper unus fuerit animus ad persequendos eos, qui uobis bene uelint. Et factum est, dicit scriptura sancta, posteaquam uenit Amasias percutere Idumeam, et attulit inde deos montis Seir, et statuit eos sibi in deos, et in conspectu eorum adorabat, et ipse eis immolabat. Et facta est super [b 1Kb] eum ira Domini in Amasiam, et misit ad eum prophetam Baneam, dixitque ei Baneas: Quid quesisti deos populi, qui non liberauerunt populum  suum de manu tua? Et factum est, ut loqueretur ei, dixit ad eum: Numquid consiliarium regis dedi te? caue [c 8Kb] tibi ne flagelleris . uides, Constanti, quam amentes efficiamini, postea quam placuerit uobis diabolo uiuere seruientes, posteaquam placuerit uobis nescire Deum totum potentem, posteaquam elegeritis uobis in contumeliam Dei uos oportere statuere idololatriam. Ut enim ille dixit: Numquid in [d 1Kb] consiliarium regis dedi te? caue tibi ne flagelleris ; ita et tu: Numquid uos mihi consiliarios elegi, dicis, utnon prout mihi placitum est geram, ut non hanc teneam uiam quam tenuerit Arius? Nec conspicis quo exemplo interierit Arius? quomodo in eum fuit [e 1Kb] uindicatum diuinitus? Interea, quia dicis nos tibi esse contumeliosos, uide hunc Dei hominem non  pepercisse consacrilego tuo illi regi, sed posteaquam dictum est ei, Tace ne flagelleris , dixisse ad illum: Scio ego quoniam Dominus Deus disperdet te, qui fecisti istud, et non obaudisti consilium meum. In qua re nos sentis contumeliosos? nempe quia dicimus tibi: Nos scimus, quod enim, nisi tibi prouideris ut conuertaris ad Deum, sit te Dominus ad eternam penam damnaturus . Hec est contumelia, hec omnis iniuria, quia tibi dicatur per Dei antistites, in eternum te interiturum, nisi correxeris uias tuas. Non credidit ille rex homini Dei. Quid statim ei acciderit, dicit sancta scriptura sic: Et in tempore, quo discessit Amasias a Domino, insurrexerunt ad eum insurrectione. Et fugit ab Hierusalem in Lachis, et interfecerunt eum in Lachis . Sic et te malorum tuorum facta  potuerunt conseruare, tueri, ac defendere, quomodo et illum, qui dixit homini Dei pro salute ipsius loquenti: Numquid consiliarium te regi constitui [f 1Kb] ?  lace ne flagelleris. Non est a nobis primum factum, si dicamus tibi erranti, ordinationi Dei resistenti, nouas uias constituere laboranti: Male facis non ire per uiam, per quam omnes Dei cultores ad celestia regna peruenerunt. Legisti Oziam [g 1Kb] regem iurgatum a sacerdotibus Domini, cur illicita fuisset ausus gerere: Et intrauit, inquit Scriptura, in templum Domini incensum ponere super altare: et intrauit post eum Ozias [h 1Kb] sacerdos, et cum ipso sacerdotes Domini triginta [i 1Kb] filii uirtutis, et surrexerunt super Odiam regem: et dixerunt ei: Non licet tibi Odia incendere Domino, sed sacerdotibus filiis Aaron, qui sanctificat; sunt ut incendant. Exi de sanctis, quoniam recessisti a Domino, et non erit tibi istud in honore a Domino Deo . Dicis contumeliosos illi [i 1Kb] fuisse regi  Domini sacerdotes, necne? Si nec dum fuerunt contumeliosi, nec nos tibi uideamur, quandoquidem similia audias a nobis que audierit et ille: Non licet tibi, Constanti: Ariano cum Dei conuenire populo. Non licet tibi idololatrie Ariane heresis auctori, negatori unici Filii Dei de Dei sacerdotibus iudicare, sacrilego [k 1Kb] fingens te Christianum cum sis Antichristi precursor. Non erit tibi bonum, ut Dei tollens sacerdotes ordines [l 1Kb] aduersarios eius, collegas scilicet sacrilegii tui. Cum hec audis, irasceris nobis: iratus est et illis tunc sacerdotibus Domini Odias rex: sed aduerte illos Deo dicatos perpetuum status sui tenuisse honorem, Odiam uero ad opprobrium sempiternum lepre confestim uarietate maculatum. Et iratus est, inquit, Odias, et in manu eius erat altare [m 22Kb] , ut incenderet in  ara [n 1Kb] : et lepra apparuit in fronte eius in conspectu sacerdotum in domo Domini . Hec ita sunt, et arbitraris te contumacem preuaricatorem non trahere offensam apud eum, qui nos sue claritudini perpetuo preceperit sacerdoti representare officia? Que ista nostra, Constanti, superbia est, queue arrogantia? si, quia te uideamus morbidum esse, pestiferum, quippe Arianum, elephantiam in te esse, quia istam consideremus illam quam Arius habuerit, quod urgeamus te secedere e populo Dei, sicut illi sacerdotes Domini Odiam de templo compulerint egredi, quia te ita cogamus dare Deo honorem. Si enim Odiam Dei sacerdotes idcirco pellebant ex aula Dei, quia meminissent diuinitus preceptum, leprosos ante expiationem ingredi templum prohibitos,  quanto magis nos digne te, conspice [o 1Kb] , ex ecclesia pellere Christi, de domo Domini, quia non sit licitum hereticum conuenire cum catholicis, insanum  cum sanis, plenum immundis spiritibus cum eis, in quibus inhabitat spiritus Dei! Que hec contumelia est, si sacerdotes Domini zelo eo accensi, quo sunt semper predecessores nostri, tibi dicimus que nostre conducant ac tue saluti? Petulans est, inquis, Lucifer. Hinc petulans, quia te urgeam elephantiam reiicere Arii, atque per hanc, quam predicauerunt apostoli beatissimi fidem, quamque nos sumus  tenentes, tue menti es [a 1Kb] adeptus sospitatem, teque totum ereptum e laqueis diaboli temet in eternum gaudeas Deo quesitum. Tu, qui nos ingentis supercilii esse flagitas, inuenisti scriptum, quod [b 1Kb] Iosias rex Iude de consacrilegis fecerit tuis, de talibus qualis tu esse hodie conspiceris, quomodo eorum quamplurimos etiam post mortem fuerit persecutus,  ossa eorumdem ignibus consumens. Sed [c 1Kb] illum decuit regem tanto zelo persequi Dei hostes; nos episcopos, nos Dei sacerdotes indignum fuerat tibi resistere, idololatriam introducenti in ecclesiam; ille gladio interfecit consacrilegos tuos, reliquias etiam olim sepultas est persecutus, cupiens cultor inueniri Dei fidelissimus; nos contra nec uerbo tibi resistere oportuerat, tibi Dei inimici amico, tibi omnium carissimo in apostasiam conuersorum angelorum [d 1Kb] , tibi qui factus es per hanc blasphemiam tuam Deo inimicus. Accipe igitur in quarto Regnorum libro, que propter illa, que circa coimmundos tuos gesserit Iosias seruus Domini rex Iudee [e 1Kb] , adeptus fuerit; et tandem desine de nobis dicere, Superbi sunt atque contumeliosi. Fecit, inquit,  quod rectum est ante conspectum Domini, et ambulauit in uia patris sui Dauid, et non declinauit dextra aut sinistra . Item infra, posteaquam domos reedificauit Domini, et sacerdos misisset legis librum ad regem: Et factum est, cum audisset rex uerba libri legis, conscidit uestimenta sua : et mandauit rex Helchie sacerdoti, et Alchine filio Iosaphat, et Achilie filio Melchie, et Sapham scribe, et Ioas filio regis, dicens: Querite a Domino pro me et pro omnibus Iuda de uerbis libri huius inuenti, quoniam magna ira Domini accensa est in nobis, quoniam non audierunt patres  nostri uerba libri huius secundum omnia scripta ut facerent. Et abiit Elchias sacerdos et Acicam [f 7Kb] , et Saphan. et Ioas ad Oldam prophetissam, uxorem Selle filii Tacuellarum [g 1Kb] , uestis custodem, et ipsa habitabat in Ierusalem: et locuti sunt ad eam secundum hec. Et dixit eis: Hec dicit Dominus Deus Isrel, uiro [h 1Kb] qui misit uos ad me, dicit Dominus: Ecce adducam mala super hunc locum, et super inhabitantes in eum; secundum omnia uerba libri huius que legit rex Iuda; pro quibus dereliquerunt me, et intenderunt diis olienis, et exacerbauerunt me in operibus manuum suarum: et incensa est ira mea in hoc loco, et non exstinguetur. Et ad regem Iuda qui misit uos, ut quereretis a Domino, hec dicetis: Hec dicit Dominus Deus Isrel: uerba mea que audisti et reueritus es a facie  mea, quia audisti que loquutus sum in locum [i 16Kb] istum, et inhabitantes in [i 1Kb] illum. fieri in [k 1Kb] eremo, et in maledictionem; et scidisti uestimenta tua, et plorasti ante conspectum meum, et ego audiui, dixit Dominus uirtutum: propter hoc ego abduco [l 1Kb] te apud patres tuos, et adaugeris in pace, et [m 1Kb] uidebunt oculi tui omnia mala que ego induco [n 6Kb] in locum istum, et super inhabitantes in [o 1Kb] illo. Et respondit regi uerbum, et misit rex Iosias, et collegit ad se omnes presbyteros Iuda in Ierusalem  et ascendit rex ad Dominum, et omnes uiri Iuda, et sacerdotes, et leuite, et omnis populus a pusillo usque ad maiorem: et legit rex in auribus populi omnia uerba libri testamenti, qui inuentus est in domo Domini. Et stetit rex ad columnam, et disposuit testamentum quod [p 1Kb] inuentum in domo Domini ante conspectum Domini,  ire [q 13Kb] post Dominum, et obseruare mandata eius, et testificationes, et precepta eius in toto corde eius [r 1Kb] , et tota anima, statuere omnia uerba testamenti istius scripta in libro isto. Et transiuit omnis populus in testamentum, quod disposuit rex ex libro. Et mandauit rex Helchie sacerdoti magno, et sacerdotibus secundariis, et custodientibus ephod, ut eiicerent de domo Domini omnia uasa que fecit ad Baal et Asera [s 1Kb] , et omni militie celi: et combussit illa foras extra Ierusalem in [t 1Kb] incendio riui Cedron. Et sumpsit cineres illorum, et sparsit in riuum,  et abiit in Bethel. Et combussit sacerdotes quos constituerant reges Iude [a 1Kb] , ut incenderent excelsis ciuitatum Iuda, et circa Ierusalem, incendebant Baali, et soli, et lune, et omni militie celi. Et extulerunt de domo Domini foras extra Ierusalem in [b 16Kb] riuum Cedron, et extenuauit cinerem, et proiecit in monumentum filiorum plebis: et extraxit filios illorum, qui erant in domo Domini, quorum mulieres officiabantur ibi ad stolas: et introduxit omnes sacerdotes ex ciuitatibus Iuda, et coinquinauit sancta, ubi incendebant sacerdotes Agabe [c 1Kb] usque de Rasabe; et detraxit excelsos illorum. Et infra: Et coinquinauit Phem [d 14Kb] quod erat in Cepenam , quoniam perduxerunt [e 1Kb] quisque filium suum et filiam suam in igne Moloch: posuerant [f 178Kb] reges Iuda soli ab introitu domus [g 6Kb] Domini ad pastorium, quos posuit tres equos, [h 1Kb] qui in Faradin et fontem solis combussit  in igne in domo domus, quam edificauerant reges Isrel excelso illi Baal, et omni militie celi: et sacraria [i 1Kb] erant supra edificia superiorum, Achas que fecerit rex Iuda, et sacraria que fecit Manasses in duobus edificiis domus Domini, detraxit rex, et expulit illa inde, et proiecit cineres illorum in riuo Cedron: et excelsos [i 1Kb] que fecerant a facie Ierusalem, quod erat in dextro montis Amissa, quod edificauit Salomon rex Astarte simulacro Sidoniorum, et Camos idolum, et Mulcro, simulacro filiorum Ammon polluit rex. Et contribulauit titulos et implebat loca illorum ossibus hominum: et sacrarium quod [k 1Kb] in Bethel excelsum quod fecit Hieroboam filius Nate, in quo fecit peccare Isrel, et sacrarium illud excelsum detraxit, et contribulauit lapides illius, et attenuauit in puluerem, et  accendit [l 9Kb] lucos eorum. Et reuersus est Iosias rex, et uidit monumenta que erant ibi in monte. Et sumpsit ossa de monumento, et combussit super sacrarium, et  polluit illud secundum uerbum quod locutus est homo Dei, cum staret Hieroboam in die festo ad aram. Quid cognoscis, Constanti, factum esse a rege cultore Dei? et nos te idololatriam introducentem in ecclesiam quia uerbo percutimus, Contumeliam, inquis, mihi facit Lucifer? cum, si illius fuisses temporis homo, gladio possis exstingui, aut, si iam fuisses defunctus, etiam ossa tua, quippe sacrilegi, fuissent igni perducta ad nichilum. Ille gladio reos tanti sceleris percutit, nos te nec uerbo uulnerare decuerat? Conspicis interea hoc etiam loco in ciuitatem Dei, in Domini domum, et in templum eius introduxisse consacrilegos tuos illos reges idololatriam, quam iste exterminarit Iosias rex Deo dicatissimus; nec existimes te tantum hoc opus implere contra Deum fuisse aggressum? Noli itaque dicere: Si male agerem,  iam in me Deus dedisset uindictam; sed potius obsecro uideas captum te detineri a diabolo, in eius te degere potestate, sicuti et illi reges, quorum operam Iosias persecutus est rex. Cur blasphemias exsecremur tuas, cur resistamus iniquis conspirationibus tuis, uidemur tibi esse iniuriosi: sic et Iudeis, quorum imitatores estis, uidebantur contumeliosi, superbi sanctissimi prophete, beatissimique apostoli. In libro Amos prophete: Et misit, inquit , Amasias sacerdos in [m 1Kb] Bethel ad Hieroboam regem Isrel, dicens: Conuentum facit aduersum me [n 1Kb] Amos in media domo Isrel: non poterit terra sufferre uerba eius. Propter [o 6Kb] quod hec dicit Amos: In gladio morietur Hieroboam, Isrel autem captiuus ducetur a terra sua. Et dixit Amasias ad Amos: uade,  [p 1Kb] discede in terram Iuda, et ibi commorare, et ibi prophetabis. In Bethel autem iam [q 1Kb] non adiicies prophetare, quia sanctificatio regis est, et domus regni  erit. Et respondit Amos, et dixit ad Amasiam: Non eram propheta [a 1Kb] , neque filius prophete sum ego, sed pastor eram caprarum uellicans, et assumpsit [b 1Kb] me Dominus de ouibus: et dixit ad me: uade prophetare in plebem meam Isrel. Et nunc audi uerbum [c 1Kb] Domini: Tu dicis: Non prophetabis in Isrel, et non congregabitur in domo Iacob. Propter hoc [d 16Kb] hec dicit Dominus Deus: Uxor tua in ciuitate prostabit, et filii tui et filie tue gladio decident, terra tua funiculo metebitur, et tu in terra immunda morieris, Isrel autem captiuus ducetur a terra sua [e 1Kb] . Cum hec esse facta uideris ab eo, qui ueritatem et correptionem populo suo erranti uoluerat nuntiari, cur dicas nos insolentes, cur contumeliosos, quia que sunt erratico tibi uera dicamus? quia non tuam audiamus uocem  dicentem, Nolite credere sicuti crediderunt patriarche, prophete, apostoli, ac martyres, sed credite quomodo tradiderit Arius? In quibus rebus apud te superbi inuenimur? nisi in hoc quod sacrilegia tua exsecremur, preceptaque tua ut gladios atque uenena uitemus. Non hoc factum a nobis est primum: omnes illi, qui iam Deo placuerunt hanc tenentes fidem, quam nos predicamus, istud fecerunt; nemo mortem timuit suscipere pro Deo ex eius seruis, nemo famulorum eius cogitauit tormentorum genera que a uobis inferuntur tyrannis, sed illius precepta ante oculos habuit. Sic Tobias gloriosus precipuus inuenitur factus apud Dominum, dum non comperditi tui regis timet edictum, sed solum totum potentem Deum. Hec ita esse ipsi crede Tobie dicenti: Ubi  [f 1Kb] uenit Sennacherim rex, de Iudea fugiens  propter defensionem quam fecit ex illis Dominus, propter blasphemias illius que blasphemauit, et occidit in ira sua multos ex filiis Isrel: ego autem corpora illorum inuolabam, et sepeliebam: et [g 6Kb] renuntiatum est regi, quoniam sepelio, et querebat ut occideret me. Ego autem fugi, et direpta est omnis substantia mea, et nichil  mihi remansit plus quam uxor mea Anna, Tobias [h 1Kb] filius meus. Et [i 1Kb] contigit post dies quadraginta quinque, occiderunt regem illum filii eius, et regnauit Arcedonossar filius eius pro eo illic. Et [i 34Kb] cum uenissem in domo mea, et reddita est [k 1Kb] mihi uxor mea Anna, et filius meus Tobias. In Pentecoste die festo nostro, qui est sanctus ex [l 1Kb] septimanis, factum est mihiprandium bonum , et discubui ut pranderem, et posita est mihi mensa, et uidi pulmentaria quamplurima, et dixi Tobie filio meo: uade et adduc quemcumque pauperem inueneris ex fratribus nostris qui sunt captiui in Niniue, qui tamen in mente habent [m 1Kb] Deum in toto corde suo; hunc adduc; et manducet pariter mecum hoc prandium: ecce sustineo te, fili, donec uenias. Et exiit [n 17Kb] Tobias inquirere aliquem pauperem captiuum ex fratribus  nostris, et reuersus dixit mihi: Pater. Et dixi: Quid est, fili? Et dixit mihi: Ecce unus de natione nostra occisus laqueo circumdato, proiectus est. Et exii relicto prandio meo, antequam aliquid ex illo gustarem; et [o 1Kb] tollo illum de platea in unum locum apud me, donec sol occiderét, ut illum sepelirem: et reuérsus laui, et manducaui prandium meum cum luctu, et rememoratus sum sermonum prophete Amos, quos [p 1Kb] locutus est in Bethel, dicens: Conuerténtur dies festi uestri in luctum, et omnia cantica uestra in lamentationem: et lacrymatus sum. Et postquam sol occidit, abii et fodi, et sepeliui illum: et omnes proximi mei deridebant me dicentes: Quomodo non timet hic homo? iam enim inquisitus est huius rei caussa ut interficeretur, et fugit, [q 1Kb] et iterum sepelire cepit mortuos. Cum conspicias  itaque Dei seruos non uestram crudelitatem tyrannorum semper timuisse, ac nunc timere posse, sed precepta cogitasse Domini ac cogitare, quomodo tu nos dignaris petulantes iudicare? nempe quia faciente Deo tuam calcemus ut lutum potentiam: hoc non faciunt uires nostre, sed tribuit illius misericordia quem exsecrari dignaris in nobis. Dicit Deus ad Ezechielem  prophetam : Fili hominis, mitto te ad domum Isrel, quia amaricauerunt [a 1Kb] me ipsi, et patres eorum usque in hodiernum diem. Et dices ad illos: Hec dicit Dominus: Si audierint aut trepidauerint quoniam domus amaricans est, et cognoscent quoniam propheta es tu in medio eorum: et tu, fili hominis, ne timueris eos, neque trepidaueris a facie eorum, quoniame ffuriabuntur, et concurrent super te in circuitu, et in medio scorpionum tu inhabitas; sermones eorum ne timueris, et a facie eorum ne trepidaueris, quoniam domus amaricans est: et loquéris uerba mea ad eos, si forte audierint uel expauerint quoniam domus amaricans est. Contumaces uidemur tibi, ut iste Deo soli dicatus uidebatur propheta illis, quorum tu tenebras sequeris; nempe hinc Ezechiel propheta apud Iudeos coapostatas tuos contumax, hinc superbus regibus uidebatur Isrel, quia Domini  impleret mandata, qui eisdem loqueretur que precepisset eum loqui Deus. Recte nos superbos appellas, nos, per quos omnia precepta sua uoluit ad populorum credentium perferri notitiam: recte, inquam, insolentes designas nos Dei antistites, si nos ea tibi dicamus, que uoluerit Deus dici ad uos. Odis amantes te, persequeris bene tibi cupientes, sed non metuere possumus frendores carnificine tue. Audis etenim Dominum dicere: Et tu, fili hominis, ne timueris eos, neque trepidaueris a facie eorum, quoniam effuriabuntur, et concurrent super te [b 1Kb] , et in medio scorpionum tu habitas: sermones eorum ne timueris, a facie eorum ne trepidaueris, quoniam domus amaricans est . Non, inquam, possumus metuere minas  imperii tui, quia nulle sunt uires tue scorpiaces [c 1Kb] aduersum nos, quos Dei uirtute tegi cernas, quorum esse defensorem ac protectorem Deum aduertas. Non itaque cessabimus tibi Domini ingerendo precepta, illi solimet uni seruantes timores, qui dicit: Fili hominis , ingredere ad domum Isrel, et loquere sermones meos ad eos, quoniam non ad populum alti sermonis tu mitteris ad Isrel, neque ad populos multos alie uocis aut alie lingue, neque graues qui sint in lingua, quorum non audies sermonem: et si ad tales misissem te, illi forsitan audissent sermones tuos: domus autem Isrel nolent [d 12Kb] audire te, quoniam nolunt audire me, quoniam tota domus Isrel contentiosi [e 28Kb] sunt, et duri corde. Et ecce dedi faciem tuam potentem  aduersus facies eorum, et constantiam tuam confortabo aduersus contentionem eorum, et eris semper firmior petra, ne timueris ab eis, neque expaueris a facie eorum, quoniam domus amaricans est. Metuere te quis poterit nostrum, quos uideas potentia  Dei solidatos atque firmatos ad tuam contumaciam retundendam fixo gradu stare contra tuam rabiem, immobiles ut saxa mole solent robusta equor contra tumidum? Hinc nos iudicas hostes tuos, quia te urgeamus Dei fieri seruum ex scorpione. Nunc etenim unum te esse ex scorpionibus non [f 1Kb] poterit dubitari ex illis, dictum de quibus audisti prophete a Domino: Et tu, fili hominis, ne timueris [g 1Kb] neque trepidaueris a facie eorum, quoniam effuriabuntur, et concurrent super te in circuitu, et in medio scorpionum tu habitas . Hinc tibi iniuriosi sumus, quia uideas te a nobis scorpium uocari. Si non te esse scorpium dixisset Deus, merito me diceres contumeliosum: nunc uero actibus te tuis manifestas esse scorpium, et es frustra clamitans contumeliam te pati a nobis, Deus te scorpium  esse dicit, et mihi irasceris cur te eo uocem nomine? Que hec contumelia est, si dicatur tibi: Nisi te uerteris ad Deum, eris semper unus ut nunc es ex scorpionibus, ex uastissimis unus inimicis Dei? Percurre reliqua Ezechiel prophete, et aude me dicere insolentem, superbum, contumeliosum, contumacem: Et factum est  uerbum Domini ad me dicens: Fili hominis, ecce dedi te speculatorem domus Isrel, et audies de ore meo sermonem, et comminaberis eis a me in eo quod dicam ad sceleratum: morte morieris: et non distinxisti illi, neque locutus es, ut distingueres scelerato auertere a uiis suis, ut uiuat, ille sceleratus in iniustitia sua morietur, et sanguinem eius de manu tua inquiram: et tu si distinxeris scelerato, et non auersatus fuerit ab scelere suo, et uia sua, sceleratus ille in iniustitia sua morietur, et tu animam  tuam liberabis: et in eo, in quo aduersatur iustus a iustitiis suis, et faciet delictum: et dabo tormentum in facie eius, ipse morietur, quoniam non distinxisti illi, et in peccatis suis morietur, eo quod non sint in memoriam iustitie eius, et sanguinem eius de manu tua exquiram: tu autem si distinxeris iusto ne derelinquat [h 1Kb] , et ipse non derelinquat, iustus ille uiuens uiuet, quoniam distinxisti illi, et tu animam tuam saluabis. Quid, Constanti, dicis ad hec? tacendumne sacerdotibus Dei erit, et mandata celare diuina eis? An dignum est aperire tibi cuncta precepta Domini? omnem uoluntatem perferemus ne Dei ad uos nobis commissos? an eam ad nosmet iugulandos uobis fraudabimur? Sanguinem etenim tuum dicit Dominus requisiturum a me: quinimmo si non obedieris Deo, cuius nos tibi ingerimus  diuina monita, tu in tuo morieris sceleratus scelere, et a nobis iam non requiretur salus anime tue; quoniam quidem minis tuis non fuerimus territi, sed solum timuerimus eum, qui preter se neminem mandarit timendum; quoniam quidem ut temet eriperes  a nefandis semitis tuis, in [a 1Kb] nomine Domini Dei conueniremus. Ne tibi imperatori uiderer [b 1Kb] facere contumeliam, quid me agere oportuit tempore, quo te iudico natum ad nos Dei seruos a uia uertendos ueritatis? Cum [c 1Kb] in Nabuchodonosor Holofernem uirtutis sue principem misisset, et Ierusalem obsideret, quid orat Iudith Deum? nempe ut destrueret inimicos Isrel. Numquid dixit: Custodi insurgentes aduersus domum tuam? Domine Deus patris mei Simeon, qui [d 15Kb] dedisti gladium in ultione alienigenarum, qui uiolauerunt uuluam uirginis in coinquinationem, et denudauerunt femur in consummationem, et coinquinauerunt matricem in improperium: dixisti enim: Non sic erit, et fecisti; propter quod [e 1Kb] dedisti principes eorum in occisionem, et torum eorum qui accepit dilectam  in sanguinem, et percussisti seruos super potentes, super thronos eorum: et dedisti mulieres eorum in predam, et filias in captiuitatem, et omnem [f 1Kb] predam in diuisionem filiorum dilectorum, qui zelauerunt zelum tuum, et abominauerunt [g 1Kb] coinquinationem generis tui, et inuocauerunt te in adiutorium tuum: Deus meus exaudiet me uiduam. Tu enim fecisti priora [h 34Kb] eorum cum illis, et illa postea, et nunc, et que superuenientia. Omnes enim uie tue parate, creatura [i 1Kb] tua in prouidentia. Ecce enim Assyrii repleti sunt in uirtute sua, et exaltati sunt in equo et ascensore, et gloriati sunt in  brachio peditum, sperauerunt in clypeis, et tenso arcu [i 1Kb] , et fundibulis [k 1Kb] , et nescierunt quoniam tu es Dominus, qui [l 1Kb] conteres bella, Dominus nomen est tibi. Tu [m 1Kb] proiice illorum uires, eterne, contere illorum plenitudinem uirtute tua, et deduc eorum tenacitatem in ira tua: cogitauerunt enim frustrare sancta tua, coinquinare tabernaculum requietionis tue, nominis honorifici tui, apprehendere ferro cornu altaris tui. Respice in fastigio [n 1Kb] eorum: da in [o 10Kb] manu mea uidue quam cogitaui uirtutem, et percute [p 40Kb] os eorum labiis persuasionis mee in principe, et principem super seruum suum: quassa substantiam eius in manu uidue [q 1Kb] . Non enim in multitudine uirtus [r 1Kb] tua, sed nec potentia, neque datum tuum in fortibus: sed humilium es Deus, infirmorum adiutorium, infirmorum susceptor, desperatorum  saluator, etiam [s 19Kb] Deus patris mei, et Deus hereditatis Isrel. Domine dominator celorum et terre, creator aquarum, rex totius creature, exaudi obsecrationem meam, da [t 64Kb] uersutiam et suasionem in uulnere, et in liuorem eorum, qui aduersus testamentum et domum sanctam tuam, et uertices Sion, et domui retentionis filiorum tuorum cogitauerunt [u 1Kb] dura facta super omnem gentem et tribum omnem. Sciant [u 1Kb] quia tu es Deus uniuerse potestatis et uirtutis, et non est altus defensor generis Isrel preter te . Quid ad hec prudens mens tua sentire dignabitur?  Numquidnam poteris dicere post hanc Deo fusam contra religionis hostes obsecrationem, quod enim nos malo ordine te contra nitamur, quia dicamus tibi, Aut corrige uias tuas prauas, et noli tibi in imperii tui placere potentia, aut cognosce ad nichilum te peruenturum? Quid aliud nos hodie facimus Dei serui, eius diuine magnitudinis sacerdotes, nisi que fecerunt illi, quorum cupimus inueniri imitatores? Puto etenim dignum esse non derelinquere populos nobis commissos in tanta hac a te illata persecutione, sed eos hortari, [a 1Kb] quod enim potens sit cuius sumus nos eripere de inimicorum suorum manibus, non esse te metuendum hostem Dei domus; aduertendum quod sis nichil, quia uidelicet noster Deus ac Dominus omnia potens ad nichilum  redacturus sit omnia contra eius domum instituta impia tua conamina. Que hic tibi iniuria fit a nobis? que ingeritur Imperatori Romano contumelia ab antistitibus Dei uiui, si ut aut uitam eternam habeas rogaris aut dicatur tibi propterea quod contra Dei susceperis arma domum, nisi te correxeris, ingenti exitio sis interiturus? Qua etenim de re tibi cunctorum Dei domus inimicorum proferimus interitum? nisi ut aut metu Dei territus temet mutes, aut cum temet in eternum esse feceris [b 1Kb] punitum, nos securi ex omni triumphemus parte; quia et tuus sanguis a nobis non possit a Deo requiri, et quia interitum aduersariorum ecclesie eius uiderimus. Perseuera denique in hac tua iniustitia, et inuenies que te pro tantis consequitur [c 1Kb] meritis. Superbia inflatus  est, inquis, Lucifer; quia uera tibi dicat. Quid me iubebas facere tempore isto, quo tu antichristi precursor ad nos interficiendos arma contra Dei leuasti domum? tempore quo exstitisti unici Filii Dei negator? Taceremne? et te lupum uenientem ad Dei uastandum gregem sinerem? An dignum fuisse censes obuiam pastores tibi iremus siccis parato faucibus ad nosmet nobiscum [d 1Kb] commissos transuorandos? Magnalium fuerat satis, ut mulier ista Deo cupiens placere Iudith manu interimeret sua hostem, et nos ne quidem uerbo tibi a Domino restitissemus instituti  pastores? Dicit Dominus in Euangelio : Pastor bonus animam suam ponit [e 8Kb] pro ouibus: qui [f 1Kb] mercenarius est, et non est pastor, cuius non sunt oues proprie, uidet lupum uenientem, et relinquit oues, et fugit; et lupus rapit illas et dispergit, quoniam [g 9Kb] est, et non pertinet ad eum de ouibus. Quid itaque nobis erat gerendum, ne tibi contumeliosi exstitisse uideremur? Cognouimus te lupum, uidimus ad oues te tetendisse Domini manus, conspeximus te uno tempore conatum laniare cunctos Domini inuocantes nomen. Numquidnam fuerat dignum non pastores, sed mercenarios exhibere nos? Petro dicit beato: Pasce [h 1Kb] agnos meos . Et iterum: Pasce ouiculas meas . Et tu ueniens lupus uis eos, qui successores exstitisse inueniuntur beato  Petro, uicem gerere mercenariorum? eos quos iampridem per Ieremiam promiserat populo suo dicens: Et dabo uobis pastores secundum cor meum, et pascent uos pascentes cum disciplina [i 1Kb] : et non dixit: Dabo uobis Constantium imperatorem, qui uos possit in diaboli uertere predam . Dicas nos male agere, quia sacrilegio tuo resistamus uirtute protecti Dei. uideamus quid etiam tempore, quo contyrannus tuus Antiochus persecutor nostre religionis exstitit quid fecerint hi, qui meminerant preter Deum neminem timendum. Sed prius est cognoscas, que ille, cui tu similis es, scripserit; sic etenim poteris intelligere illos Dei seruos, quoniam [i 1Kb] nos cupimus inueniri participes, restitisse Antiochi sacrilegio, sicut et nos tibi Deo propitio resistamus. Loquitur  sancta scriptura dicens in Machabeorum primo libro: Et scripsit rex [k 13Kb] omni regno suo, ut esset uniuersus populus unus, et relinquerent unusquisque legitima sua. Et [l 1Kb] receperunt omnes gentes secundum uerbum regis, et multi ex Isrel consenserunt [m 1Kb] simul cum illis, et polluerunt sabbatum. Et misit rex libros in [n 1Kb] manu nuntiorum Ierusalem, et ciuitates Iude, ut irent post legitima extere terre, et prohibere [o 1Kb] holocausta, et sacrificium, et libationem de sanctificatione, [p 1Kb] contaminare sabbata et dies solemnes, et [q 1Kb] polluere  sanctificationem, et statuere [a 1Kb] delubra et idola, et immolare porcinam, et pecora communia, et [b 1Kb] relinquere filios suos incircumcisos, et polluere animas eorum in omni immunditia et abominatione, ita ut obliuiscerentur legem, et mutarent iustificationes: et [c 1Kb] quicumque non fecisset secundum uerbum regis moreretur. Secundum [d 20Kb] omnia uerba hec misit scripta uniuerso regno suo, et fecit consideratores super populum: et [e 1Kb] mandauit ciuitatibus Iuda immolare per ciuitatem et ciuitatem: et congregati sunt multi de populo ad eos [f 9Kb] omnes derelinquentes [g 15Kb] legem, et fecerunt mala in terra . Et infra : Et edificauerunt [h 11Kb] abominationem desolationis super altare, et in ciuitatibus Iuda in circuitu struxerunt aras; et [i 1Kb] in ostiis domorum, et in plateis incendebant: et [i 47Kb] libros legis  inuenerunt, et succenderunt igne conscissos, et apud quem inueniebatur liber testamenti, et si quis consentiebat legi, constitutio [k 1Kb] regis interficiebat eum. In [l 1Kb] uirtute sua faciebant ad Isrel, his qui inueniebantur in omni mense et mense in ciuitatibus; et quarta [m 1Kb] et uicesima mensis sacrificabant super aram, que erat super  altare: et [n 1Kb] mulieres que circumciderant natos suos, interficiebant secundum preceptum: suspendebant [o 1Kb] infantes a ceruicibus eorum [p 1Kb] , et in domos eorum, et eos qui circumciderant eos: et [q 103Kb] multi in Isrel obtinuerunt, et confirmati sunt in eis, ut non manducarent communia, et susceperunt mori, ut non polluerentur escis, et [r 1Kb] non profanarent testamentum sanctum. Et [s 1Kb] facta est ira magna super Isrel nimis in diebus illis. Et  [t 1Kb] surrexit Matathias filius Ioannis Simeonis, sacerdos filiorum Ioarib ab Ierusalem, et [u 16Kb] huic filii quinque. Et infra : Et uiderunt blasphemias [u 30Kb] quas faciebant in Iuda et in Isrel, et [x 108Kb] dixit: Heu me, ut quid istud factus sum uidere contritionem populi mei, contritionem sancte ciuitatis, et sederunt illic cum daretur in manu inimicorum  sanctificatio [y 26Kb] in manu exterorum? Et infra : Omnis [z 47Kb] ornatus eius ablatus est: ex libera facta est ancilla. Ecce [aa 1Kb] sancta nostra, et speciositas nostra, et gloria nostra desolata est, et polluerunt eam gentes. Ut [bb 1Kb] quid nobis adhuc uita? Et conscidit [cc 1Kb] Matathias et filii eius uestimenta sua, et percooperuerunt  se ciliciis, et luctum habuerunt ualde. Et [a 1Kb] uenerunt qui erant a rege, et compellebant discessionem in Modiin ciuitatem ut sacrificarent: et [b 1Kb] multi Isrel accesserunt ad eos. Et Matathias et filii eius congregati sunt: Et [c 1Kb] responderunt qui a rege missi fuerant, et aiunt Matathie dicentes: Princeps et nobilis et magnus es in ciuitate ista, et confirmatus [d 1Kb] filiis: nunc [e 1Kb] accede primus, et fac imperium regis, sicut fecerunt omnes gentes, et uiri Iuda et qui derelicti sunt in Isrel; et eris tu et filii tui amici regis et tu et filii tui gloriamini [f 12Kb] argento et auro, et muneribus multis. Respondit Matathias uoce magna, et dixit: Si [g 42Kb] omnes gentes que in domo regis audiunt eum, ut discedat unusquisque ab officio patrum suorum, et elegerunt in mandata eius, et ego [h 1Kb] et filii mei ibimus in  testamentum patrum nostrorum. Dominus propitius nobis sit, non [i 1Kb] derelinquemus legem et iustificationes: uerbum [i 23Kb] regis non audiemus, non declinabimus officium deseruitionis nostre dextra uel sinistra. Ut [k 1Kb] cessauit loqui sermones istos, accessit uir Iudeus in oculis omnium sacrificare in Modiin secundum preceptum regis: et [l 1Kb] uidit Matathias, et zelatus est, et contremuerunt renes eius, et attulit iram secundum iudicium: et accurrens ad aram interfecit eum, et [m 1Kb] uirum regis qui cogebat immolare, occidit in illo tempore, et aram destruxit, et emulatus [n 1Kb] est in lege, sicut fecit Phinees Iambrim filio Salom. Et [o 1Kb] exclamauit Matathias in ciuitate uoce magna dicens: Omnis emulus statuens testamentum exeat post me. Et fugit et ipse et filii eius in montem, et reliquerunt quecumque habebant in ciuitate.  Quid tale a nobis factum conspexisti, ut digneris dicere: Contumeliam mihi fecit Lucifer? Ille gladio occidit regis ministrum, sed et eum quem uiderat de populo suo regis edicto [p 1Kb] quam Dei temperasse; ego, quia tibi ac tuis uerbo resisto et dico, Non derelinquo apostolicam atque euangelicam fidem, sic credo quomodo crediderunt Abraham, Isaac, et Iacob patres nostri; inde apud te reus contumeliarum sum. Si fuisses inter manus Matathie istius zelantis Deum, aut in manu Phinees, cui testimonium in Numeris apud Moysen perhibet Deus, et alienigenarum more uiuere tentares, sine [q 1Kb] dubio te gladio interficerent, illi te gladio fuerant interfecturi: ego, quia uerbo animum illum tuum cruore Christianorum madidatum uulnero, reus iudicor contumeliarum  a te. Cur, imperator, non ulcisceris te de me? cur contumelias tuas non digneris defendere, uindicare te de homine mendico? cur non satis agens [r 1Kb] ? non quia nolis, sed quia tibi adhuc non fuerit data potestas ab eo, cuius me esse confidens tibi hec libera dico uoce, que quidem iuxta tuos nefandos actus praua mihi uideantur. Tibi omnibusque diuitiis regni tui, patri [s 1Kb] quoque tuo renuntiasse nos cum uideris, et a fide nullo pacto recessuros, pollicitus [t 1Kb] inspexeris, multum misereri [u 1Kb] nos scias, quod cum ore gladii soleas displicentes tibi deuorare, nobis [u 1Kb] parcas. Credo [x 1Kb] pietatis causa, et possumus istud sentire de tua lenitate. Nullum etenim te interfecisse, ex [y 9Kb] nimia tua benignitate potui colligere. Dicis, superbus est. Unde tibi superbus esse  uideor? nempe quia audis a me ea te gerere, que semper fecerint hostes Dei religionis. Est officii mei, ut hec ingeram tibi heretico. Aut non es hereticus? Si autem hereticus es, cur me incusas, quod [a 3Kb] enim sim tibi iniuriosus, qui id facio te contra, quod me uoluerit facere Deus? Loquitur sanctissimus propheta Ieremias dixisse ad se Deum: Et tu accinge lumbos tuos, et surge, et dic omnia quecumque mandaui tibi, et ne timeas a facie eorum, nec formides in conspectu eorum . Cum hec ita sint, et nos urgeat necessitas officii nobis a Deo impositi, ut uobis agentibus dicamus, quecumque uobis dici iusserit Deus, superest aut ut obedias Dei mandatis, conuentus a me ipsius clementie seruo ac sacerdote, aut probes de Scripturis sacris, fortassis quia  rex sis, quod enim non liceat mihi te in nomine Domini conuenire ut temet corrigas. Si probare non potes mihi prohibitum, sed inuenire magis incipies mihi preceptum, ut te arguam, et increpem, et exhorter, et deprecer, et admoneam, atque prouocem ad Deo placendum, cur me dicis tibi facere contumeliam? Eo etenim usque nobis antistitibus suis dedit potestatem ad uos nobis commissos increpandos, docendos, ut dixerit: Ne timeas a facie eorum, ne [b 1Kb] formides in conspectu eorum. Ecce posui te in hodierna die sicut ciuitatem firmatam, et sicut murum ereum, firmum, omnibus regibus Iuda, et principibus eius, et plebi terre: et pugnabunt ad [c 1Kb] te, et non poterunt aduersum te, quia ego tecum sum, ut liberem te, dicit Dominus. Que sunt que dicebat  Ieremias regibus Iuda, et principibus eius, et plebibus terre? nempe hec quia dereliquerunt Dominum, et immolauerunt diis alienis. Hec et tu fecisti ac facis: dereliquisti apostolicam atque euangelicam fidem, suscepisti heresim Arianam, et cogis omnes idololatras fieri Dei seruos: quia hec audes, uocas superbos saluti tue cupientes consultum. Dicit Deus Ieremie: Et tu accinge lumbos tuos, et exsurge [d 1Kb] , et dic omnia quecumque dico tibi. Ne timeas a facie eorum, nec formides in conspectu eorum . Et Constantius imperator indignaris cur tibi erranti dicamus: Redi ad uiam salutiferam, derelinque errorem per Arium instinctu diaboli inuentum? Deus se solum timendum mandat; preter se esse neminem formidandum precepit; et tu ea statuisti implenda, que  Domini auferant metum, et te faciant formidandum? Deus dicit Ieremie: Ecce posui te in hodierna die sicut ciuitatem firmam [e 1Kb] , et sicut murum ereum, firmum, omnibus regibus Iuda, et principibus eius, et plebi terre: et pugnabunt ad te, et non poterunt aduersum te, quia ego tecum sum, ut liberem te, dicit Dominus ; et tu existimas te timeri posse a quoquam seruorum Dei? Cur me dicis arrogantem, superbum? cur contumeliosum uocas? nempe quia te repererim operibus tuis esse unum ex illis de quibus beatus Ioannes: Audistis quia antichristus uenit [f 1Kb] : nunc autem antichristi multi sunt . Sic nos iniuriarum reos designas, tamquam primi restiterimus ne idololatriam tuam in Dei introduceres Ecclesiam. Legisti in Machabeorum libro primo:  Et dixit uir proximo suo: Si omnes fecerimus sicuti et fratres nostri fecerunt, et non pugnauerimus aduersus gentes pro [g 16Kb] anima nostra, et iustificationibus nostris, nunc citius disperdent nos a terra. Et cogitauerunt in die illa dicentes: Omnis homo, quicumque uenerit ad nos in [h 1Kb] bellum die sabbatorum, pugnemus aduersum eum, et non moriemur omnes, sicut mortui sunt fratres nostri in occultis. Tunc congregati sunt ad eos [i 1Kb] conuentus fortis in uiribus ab Isrel, omnis uoluntarius in lege, et omnes qui fugiebant a malis ad eos [i 1Kb] , et facti sunt illis in firmamentum [k 1Kb] , et [l 1Kb] constituerunt uirtutem, et percusserunt peccatores in ira sua, et uiros iniquos in indignatione, et ceteri fugerunt ad nationes, ut se liberarent, et circumiuit Matathias et amici eius, et destruxerunt aras, et circumciderunt  pueros incircumcisos quotquot inuenerunt in finibus Isrel in [m 1Kb] fortitudine, et persecuti sunt filios superbie, et prosperauit [n 1Kb] opus in manu eorum, et obtinuerunt legem de manibus gentium et regum, et non dederunt cornu [o 1Kb] peccatori . Quid sentire dignatur uenenis [p 1Kb] Arii sauciata mens tua? Quid poterit excogitari [q 1Kb] contra hanc nostram defensionem morsibus serpentis concisum cor tuum? Illos cum illa aduertas egisse; nobis quiescendum fuerat ore tuo prolatis blasphemiis ad populum nobis diuinitus commissum sauciandum? Et circumiuit, inquit, Matathias et amici eius , et destruxerunt aras, et circumciderunt pueros incircumcisos quotquot inuenerunt in finibus Isrel in fortitudine, et persecuti sunt filios superbie, et prosperauit opus in manu eorum, et obtinuerunt  legem de manibus gentium et regum, et non dederunt cornu peccatori. Cum illi, hec qui ita egerint, fuerint facti Deo amantissimi, nos tibi adulando, tecumque in tuo currendo scelere, fuerat dignum, ut tu es, efficeremur Deo inimicissimi? Si nos tibi hinc uidemur iniuriosi, quia idololatriam tuam suscipere nequiuerimus, des unum, queso, qui pepercerit ex Dei cultoribus aduersariis eius religionis. In secundo libro Esdre, contradicentibus, ne domum, et templum, et ciuitatem in Hierosolymis Domino instaurarent, Deus, inquit, celi ipse prosperauit nobis, et nos serui eius surgemus et edificabimus, uobis autem non est [a 1Kb] portio, neque mentio in Ierusalem . Et infra dicentibus aduersariis: Numquid sacrificabunt? an manducabunt  in loco suo? nonne ascendet uulpes, et demoliet [b 1Kb] muros lapidum eorum ? Et hec dicit ad Deum seruus eius Esdra: Exaudi [c 1Kb] , Deus noster, quia facti sumus contemptibiles, et conuerte conuitia ipsorum in capita ipsorum, et da illos ut sint in derisu, et in terra captiuitatis; et ne operias iniquitatem ipsorum, et peccata eorum a facie tua non deleantur . Quid tale nos circa te locuti sumus? est testis quem orauit Esdras, quemque et ego oro, et omnis per totum mundum constituta eius orat beata ecclesia, mea circa te hec esse uota, ut corrigas errores, sisque unus ex nobis. Conspice interea quomodo Dei homines neque aduersarios timuerint, neque contra inimicos Dei domus precem fundendo desiuerint, ut uidelicet uires Dei religionis aduersariorum  fuissent deducte ad nichilum. Sic etenim etiam sanctissimus Moyses dicit in cantico Exodi ad Deum: Decidat [d 1Kb] super eos timor et tremor magnitudinis brachii tui; fiant tamquam lapides donec transeat populus tuus hic quem acquisisti . Talia illi ad Deum uerba fecerunt [e 1Kb] sibi traditis: nos quia tibi dicimus, Aut conuertere ad Deum, aut [f 1Kb] habe certum quod Deus ad nichilum sit deducturus omnem inanem superbiam tuam, uidemur tibi petulantes. Conspice adhuc quid fecerit Matathias sanctissimus ille uir deuotus Deo post tam illustria illa que egerit, que etiam in fine exitus sui dixerit ad filios, et uide an recto contra te ordine Dei hec agamus sacerdotes. Loquitur Scriptura sancta dicens: Appropiauerunt [g 1Kb] dies Matathie moriendi, et dixit filiis suis: Nunc  confortata est superbia, et castigatio, et tempus euersionis,  et ira indignationis: nunc, filii, emuli estote legis, et date animas uestras ad testamentum patrum nostrorum, et mementote operum patrum, que fecerunt in [h 1Kb] seculis suis, et accipietis gloriam magnam, et nomen eternum. Abraham nonne in tentatione inuentus est fidelis, et reputatum est ei ad iustitiam? Ioseph in tempore angustie sue custodiuit mandatum, et factus est dominus Aegypti. Phinees pater noster in [i 1Kb] zelando zelum accepit testamentum sacerdotii eterni. iehsu dum [i 1Kb] impleret uerbum, factus est dux in Isrel. Chaleb dum testificatur in Ecclesia, accepit hereditatem. Dauid in sua misericordia consecutus est sedem regni in secula. Helias dum zelat zelum legis, raptus [k 1Kb] est ad celum. Ananias, Azarias, et Misahel credentes liberati sunt de flamma. Daniel in sua simplicitate liberatus  est de ore leonum. Et ita cogitate per generationem et generationem, quia omnes qui sperant in eum non infirmabuntur [l 1Kb] . Et a uerbis uiri peccatoris non timueritis, quia gloria eius in [m 20Kb] stercore, et uermes: hodie extollitur, cras non inuenietur, quia conuersus est in terram suam, et cogitatio eius peribit [n 1Kb] . Filii, confortamini, et [o 1Kb] preualete in lege, quia in ipsa gloriosi eritis. Et ecce Simeon frater uester, scio quod uir consilii est; illum audite [p 1Kb] , ipse uobis pater erit. Et Iudas Machabeus fortis uiribus a iuuentute sua, sit uobis principalis [q 1Kb] militie, et expugnabit bellum: et adducetis ad uos omnes factores legis et uindicate uindictam populi uestri, retribuite retributionem gentibus, et intendite in preceptum legis . Quando itaque uideas talia precepta dedisse filiis,  et ea mandasse fieri que etiam fecerit ipse, cum doceat sic patriarchas, prophetas et cunctos iustos Deo placuisse, quid nos, tu tenebrose, ne tibi contumaces uideremur, uolueras facere? Cessissemusne tibi mortuo uiui, Dei serui satelliti diaboli? cum cernas istum Matathiam dicere ad filios: Et ita cogitate per generationem et generationem, quia omnes qui sperant in eum non infirmabuntur. Et a uerbis uiri peccatoris non timueritis, quia gloria eius in stercore [r 1Kb] , et uermes: hodie extollitur, et cras non inuenietur, quia conuersus est in terram suam, et cogitatio eius peribit . Ne tibi iniuriosi uideamur, parcamus tibi Dei domum destruenti, tibi qui hodie sis, et cras eris in uermes et stercore, et hanc trahamus apud Deum offensam, quo tecum mereamur redigi  ad nichilum. Cognosce post hec, quid etiam filii  Matathie istius religiosissimi fecerint, si timuerint concarnificis tui manum, si exercitum illius ante oculos habuerint, et non Dominum nostrum, quem omnia potentem, ut nos credimus, credentes contra hostem omnibus suis uiribus semet erexerint. Et surrexit Iudas qui uocabatur Machabeus filius eius [a 1Kb] pro eo: et adiuuabant eum omnes fratres eius, et uniuersi qui se coniunxerant patri eius; et preliabatur [b 1Kb] prelium Isrel cum letitia: et dilatauit gloriam populo suo, et [c 10Kb] induit se lorica sicut gigas, et succinxit uasa bellica sua, et prelia constituit, protegens castra gladio: et similis factus est leoni in operibus suis, et sicut catulus leonis rugiens in [d 1Kb] uenationem: et persecutus est iniquos, et perscrutans [e 43Kb] , et hos qui perturbabant populum suum, succendit: et [f 7Kb] subducti sunt  iniqui pre timore eius, et omnes operarii iniquitatis conturbati sunt, et prospera facta est salus in manu eius. Et exacerbabat reges multos, et delectabat [g 1Kb] Iacob in operibus suis, et usque in secula memoria eius in benedictione: et perambulauit in [h 14Kb] ciuitatibus Iuda, et disperdidit impios omnes ex ea, et auertit iram ab Isrel: et nominatus est usque ad nouissimum terre, et congregauit pereuntes . Illi tali zelo accensi contra Dei domus fecerunt inimicos; nobis te contra non fuerat surgendum, ne dicti fuissemus petulantes? Sed bene me petulantem diceres, si non recte contempsissemus sacrilegum edictum tuum [i 1Kb] . Respice etenim comperditi tui quid preceperint duces Iudeorum apostolis, et contra quid fecerit beatorum chorus apostolorum, et inuenies nos non  esse petulantes, sed et tibi et nobis consultum esse cupientes. Petrus autem et Ioannes ascendebant in templum ad horam orationis nonam. Et quidam uir claudus ex utero matris sue portabatur [i 1Kb] , quem quotidie  ponebant ad ianuam templi que dicitur Speciosa, ut peteret eleemosynam ab intreuntibus in templum. Hic [k 1Kb] cum uidisset Petrum et Ioannem intreuntes in templum, rogabat eleemosynam. Intendens [l 14Kb] autem in illum Petrus cum Ioanne dixit: Aspice in nos. At [m 4Kb] ille respexit in eos, sperans se aliquid accepturum ab eis. Ait [n 1Kb] autem illi Petrus: Argentum et aurum non habeo, sed quod habeo, hoc tibi do: In nomine Iesu Christi Nazareni surge et ambula. Et [o 1Kb] apprehensa dextra manu eius erexit eum, confestimque confirmati sunt pedes eius et plante, et exsiliens stetit et ambulabat [p 1Kb] , et intrauit cum illis in templum ambulans ac saliens, laudans Deum. Et uidit eum omnis populus ambulantem et laudantem Deum, et cognoscebant [q 1Kb] quia ipse erat, qui ad eleemosynam sedebat ad Speciosam  portam templi, et repleti sunt pauore et admiratione in eo quod acciderat ei . Et infra : Loquentibus autem illis ad populum hec uerba, insurrexerunt [r 1Kb] sacerdotes et pontifex templi, et Sadducei, dolentes [s 23Kb] quod docerent plebem, et annuntiarent in Iesum resurrectionem mortuorum, et iniecerunt in eos manus, et posuerunt in custodia [t 16Kb] . Et infra : uidentes Petri [u 1Kb] constantiam et Ioannis, et comperto quod homines imperiti sint et sine litteris mirabantur: cognoscentes etiam illos, quia cum Iesu erant: hominem etiam uidentes cum ipsis stantem qui curatus erat, nichil [u 10Kb] poterant contradicere. Cum [x 25Kb] iussissent autem illos foras extra concilium discedere, conferebant ad inuicem, dicentes: Quid faciemus hominibus his [y 1Kb] ? Nam quia notum factum est signum  per ipsos omnibus habitantibus Ierusalem, manifestum est, et non possumus negare: sed ne amplius innotescant [z 1Kb] in populum uerba hec, comminemur illis ne amplius loquantur in nomine hoc ulli hominum. Consentientibus  [a 1Kb] autem omnibus, accersientes eos, preceperunt illis ne omnino loquerentur neque docerent in nomine Iesu. Respondentes autem Petrus et Ioannes dixerunt [b 1Kb] : Si iustum est coram Deo uos audire potius quam Deum, iudicate; non enim possumus nos que [c 1Kb] uidimus et audiuimus, non loqui. At illi comminantes [d 22Kb] dimiserunt eos, non inuenientes quomodo punirent eos propter populum. Omnes enim honorificabant Deum in facto. Annorum erat plus quadraginta homo, in quo factum est signum [e 1Kb] sanitatis. Dimissi [f 1Kb] autem uenerunt ad suos, et retulerunt quanta ad illos principes sacerdotum et seniores dixerunt. At [g 1Kb] illi cum audissent, uno animo leuauerunt uocem ad Dominum et dixerunt: Domine tu Deus qui fecisti celum, et terram, et mare, et omnia que in eis sunt,  qui per Spiritum sanctum, et os patris nostri Dauid pueri tui dixisti [h 1Kb] : Quare fremuerunt gentes, et populi meditati sunt inania? adstiterunt reges terre, et principes conuenerunt in unum aduersus Dominum et aduersus Christum eius? Conuenerunt enim uere in hac ciuitate aduersus [i 1Kb] sanctum Filium tuum Iesum, quem unxisti, Herodes et Pontius Pilatus cum gentibus et populis [i 1Kb] Isrel, facere que [k 1Kb] manus tua et consilium prefiniit. Et nunc, Domine, respice in minas eorum, et da seruis tuis cum omni fiducia loqui uerbum tuum, dum [l 1Kb] extendis manus ad sanitates, ac signa et prodigia facienda per nomen sancti filii tui Iesu. Et cum [m 1Kb] orassent, motus est locus in quo erant congregati, et repleti sunt omnes Spiritu sancto, et loquebantur uerbum Dei cum omni fiducia. Si collegisti iam, cuncta cur  hec protulerimus, si imbibisti omne penitus prescriptionis nostre desiderium, dicere audebis ulterius nos esse petulantes? quandoquidem uideas nec apostolos beatos temperasse ducibus Iudeorum, nec minis succubuisse eorum, sed magis intrepide semper duxisse ad effectum, sibi delegatum totidem etiam Dei populum non solum non fuisse perterritum comminationibus  incredulorum, sed etiam fuisse obsecratum, ut fiduciam loquendi, constantiamque defendendi ueritatem fuisset apostolis suis dignatus tribuere Deus. Si igitur hoc et ab apostolis factum est beatis et populis Deo dicatis, et non sunt neque contumaces neque petulantes dicti a Deo, quod restiterint inimicis eius, quomodo nos dicimur a te superbi, petulantes, contumeliosi, qui, licet peccatores, tamen sanctam teneamus fidem apostolorum, atque illorum populorum, qui credentes fuerant in unicum Dei Filium? cum apostolis idcirco superbi, quia uocem tuam apostate, quia terrores tuos sacrilegi Christi milites ducamus pro nichilo, quia Dei Filium, uerum Dei predicemus Filium, sicut predicauerint beatissimi apostoli. Sic nos tibi proterui, petulantes,  superbi uidemur, ut Iudeis uidebantur sanctissimi apostoli, quibus, si hodie fuissent in corporibus, potueras hec dicere que dignaris dicere ad nos. Inuenimus etenim semper preceptum eis ore comblasphemorum tuorum Scribarum, Phariseorum, principum, atque pontificis Iudeorum, ne docerent, neue predicarent unicum Dei Filium: tamen quid illi fecerint, accipe adhuc que scripta sunt, ne [n 1Kb] forte possit tenebris saginatum cor [o 1Kb] tuum ad uidendam adduci ueritatem: Per manus apostolorum fiebant signa, et prodigia multa in [p 1Kb] plebe: et erant uno animo omnes in porticu Salomonis; ceterorum autem nemo audebat ad [q 1Kb] illos accedere, sed magnificabat illos plebs: magisque [r 1Kb] addebantur credentes Domino multitudo uirorum ac mulierum, ita ut in plateis eiicerent  infirmos [s 6Kb] , et imponerent in lectulis et grabatis, ut ueniente Petro uel umbra inumbraret aliquem eorum: et liberabantur ab infirmitate sua. Concurrebat [t 11Kb] autem multitudo uicinarum ciuitatum Ierusalem, portantes infirmos, et eos qui a spiritibus immundis uexabantur, et omnes sanabantur. Exsurgens [u 1Kb] autem princeps sacerdotum, et omnes qui cum illo erant heresis  Sadduceorum, repleti sunt inuidia, et iniecerunt manus [a 1Kb] apostolis, et posuerunt illos in custodiam. Angelus autem Domini aperuit [b 1Kb] ianuas carceris, et eduxit illos, dicens: Ite, et stantes in templo loquimini omnia [c 1Kb] uerba uite huius. Cum [d 12Kb] hec itaque audissent, introierunt sub luce in templum, et docebant. Adueniens autem princeps sacerdotum, et qui cum eo erant, conuocauerunt concilium, et omnem congregationem filiorum Isrel, et miserunt in carcerem ut eos adducerent. uenerunt [e 10Kb] autem ministri, et non inuenerunt illos in carcere, et regressi renuntiauerunt dicentes: Quoniam [f 49Kb] carcerem quidem clausum inuenimus in omni diligentia, et custodes stantes in ianua: cum aperuissemus autem, neminem intus inuenimus. Ut autem audierunt hos [g 10Kb] sermones principes et pontifex sacerdotum,  hesitabant de illis, quid illud esset. Adueniens autem quidam renuntiauit illis, dicens [h 6Kb] : Ecce uiri quos posuistis in custodia, in templo sunt stantes et docentes populum. Tunc abiit princeps [i 9Kb] cum ministris et adduxit illos, non cum ui: timebant etenim populum ne lapidarentur. Cum autem adduxissent eos, statuerunt [i 1Kb] eos in concilium: et interrogauit eos sacerdos dicens: Denuntiatione [k 24Kb] denuntiauimus uobis ne doceretis in hoc nomine, et ecce replestis Ierusalem doctrina uestra, et uultis inducere super nos sanguinem hominis illius. Respondens autem Petrus et apostoli dicentes [l 1Kb] : Utrum obedire oportet Deo an hominibus  ? Si igitur Deo est obediendum et non hominibus, cur nos contumaces, cur nos iniuriosos uocas, quos uideas Dei obedire preceptis? Audientes [m 1Kb] autem hec fremebant, dicit scriptura , et cogitabant eos occidere. Ita et tu retines nos in custodias, minitaris interficere, quia sis eo obsessus spiritu, quo capti detinebantur Iudei atque detinentur. Si non eo captus immundo spiritu detineris, cur nos prohibes confiteri ac predicare unicum Dei Filium? Angelus Dei producens apostolos ex Iudeorum condesperatorum tuorum [n 1Kb] carcere: Ite, [o 1Kb] docete in templo uerba uite huius : et tu tollens sacerdotes de ecclesia Dei in carcerem coniiciendos putasti, ne predicaremus uerbum uite. Interea oro te respondeas, quid [p 8Kb] sit inter te et conscotinum  [q 9Kb] tuum, quem uerso ordine Sirmienses [r 1Kb] uocant Photinum? Quid intersit, quid distet rogaris distinguas. Ecce si tunc dixerint ad apostolos principes et pontifex et omne concilium Iudeorum, uultis introducere [s 1Kb] super nos sanguinem hominis illius ; etiam Photinus hominem tantum profitetur Dei Filium, dicit [t 1Kb] illum non fuisse ante beatam Mariam: tua quoque hec est professio, quod enim ante omnia quidem, hoc est, ante celos, terram, mare, et omnia que in eis sunt, Dei sit Filius, sed quod constiterit ex nichilo, sed quod creatura sit. Quid interesse arbitraris inter te et Paulum [u 1Kb] Samosatenum,  uel eum tum eius discipulum tuum conscotinum [a 7Kb] , nisi quia tu ante omnia dicas, ille uero post omnia? Ceterum una uobis crudelitatis [b 1Kb] atque incredulitatis mens est, ut diceretis, non habere Deum [c 12Kb] uerum Filium. Contra uidete, quomodo sit credens sancta ecclesia. Credimus [d 1Kb] in unum Deum Patrem omnipotentem, uisibilium [e 1Kb] et inuisibilium, factorem, et in unum Dominum Iesum [f 1Kb] Christum Filium Dei natum de Patre [g 1Kb] , hoc est de substantia Patris, Deum de Deo, lumen de lumine, Deum uerum de Deo uero, natum non [h 11Kb] factum, unius [i 1Kb] substantie cum Patre, quod Greci dicunt , per quem omnia facta sunt, siue [i 1Kb] que in celo, siue que in terra sunt, qui propter nos homines et propter nostram salutem descendit, et incarnatus est, homo [k 1Kb]  factus est, passus est, resurrexit [l 1Kb] tertia die, ascendit [m 1Kb] in celum, uenturus [n 1Kb] iudicare uiuos et mortuos: Credimus [o 1Kb] et in Spiritum sanctum. Conspicis fidem apostolicam, euangelicamque esse hanc, que semper Filium cum Patre regnasse et regnare defendat, que fateatur et perfectam esse diuinam Trinitatem, et unam habere substantiam. Ceterum quid inter ecclesiam et uos hereticos uel Iudeos erat inter, si non sic crederet beata ecclesia? que sancta fides, ut sciretis quid in uobis punit Domini ecclesia, dixit atque dicit de uobis: Eos [p 1Kb] autem qui dicunt: Erat quando [q 1Kb] non erat, et priusquam nasceretur non erat, et quia ex [r 1Kb] nullis exstantibus factus est, uel [s 1Kb] ex alia substantia, dicentes mutabilem [t 1Kb] et [u 1Kb] conuertibilem Filium Dei, hos anathematizat catholica et apostolica ecclesia.  Propter hanc sanctam fidem recludebantur apostoli in carcerem, uincula accipiebant, uerberibus per horarum momenta uexabantur, ne mundo reuelarent ueritatem, et tamen predicare eo uoluerunt usque quo etiam mactati fuissent. Et dicis nos maxime esse homines contumacie, quia uidelicet uiam teneamus apostolorum? quia tibi dicamus, erraticum te factum? Quid fecerit [u 1Kb] Herodi beatus Baptista  Ioannes? Herodes autem tetrarcha cum corriperetur ab illo propter [x 1Kb] Herodiadem uxorem fratris sui, et de omnibus malis que fecit Herodes, adiecit hoc super omnia, et inclusit Ioannem in carcere . Qua de re inclusit Ioannem Herodes? certe quia arguebantur opera eius: ita et tu cum seruis Dei agis, quia dicamus tibi: Noli gerere que geris, noli esse homicida, noli persequi ecclesiam Domini, noli apostolicam reprobare fidem, probare uero hereticam, noli idololatriam introducere in ecclesiam. Nos arbitramur hec propter tuam specialiter dicere salutem: qui si nolueris temperare, sine dubio sic tibi sis eternam quesiturus mortem, quomodo quesierit et Herodes. Ioanni etenim nocere non potuit, siue quod eum in carcerem coniecerit, siue quod interfecerit, quandoquidem  uideas Ioannem Dei amicum, Herodem uero esse Dei inimicum. Querens nocitum nobis, qui tibi eternam sospitatem tribui desideramus, omnibus nos persequeris modis: sed ualere non poterunt uires auctoritatis tue ad Dei unici Filii seruis nocendum, quia tu unus esse ex illis inueniris, quos nobis credentibus subiecit dicens: Ecce dedi [y 7Kb] uobis potestatem calcandi super serpentes et scorpiones, et supra omnem uirtutem inimici: et nichil uos nocebit . Tu qui dicis, quia uera tibi dicam, superbum quem me uis inueniri? illum ne seruum qui acceperit unum talentum et absconderit, atque ipsum solum domino representauerit; propterea quod non per fenus eumdem multiplicatum, sicuti conserui eius, domino representauerit, meruit etiam ipsum  talentum amittere, et audire: Serue [z 1Kb] nequam et piger ? an illum qui acceptam quantitatem decies multiplicatam representauerit, cuique fuerit dictum: Euge, serue bone et fidelis, quia in [a 1Kb] modico fuisti fidelis, et in plurimis te constituam; intra in gaudium domini tui ? Sed istud unde audire potero, si te metuens, que tibi fuerint placita fecero? Intuere in euangelio quid nos facere  uoluerit Dominus, et desine nos dicere arrogantes. Homo quidam erat diues: is [a 1Kb] abiit in regionem longe accipere regnum et reuerti. Et uocauit decem seruos, et dedit illis decem talenta [b 1Kb] et ait ad illos: Negotiamini dum uenio. Ciues [c 1Kb] autem oderant illum, et miserunt legationem post illum dicentes: Nolumus hunc regnare super nos. Et factum est dum [d 1Kb] reuerteretur accepto regno, et iussit uocari seruos, quibus dedit pecuniam, ut sciret quantum quisque negotiatus esset. uenit autem primus dicens: Domine, talentum [e 1Kb] tuum decem talenta acquisiuit. Et ait illi: Euge, bone serue, quia in modico fidelis fuisti, eris potestatem habens supra decem ciuitates. Et alter uenit dicens: Domine, mina [f 1Kb] tua fecit quinque talenta. Ait et huic: Et tu esto supra quinque ciuitates. Et alter uenit  dicens: Ecce [g 1Kb] talentum tuum quem habui repositum in sudario, quia timui te, quod homo austerus es: tollis [h 1Kb] quod non posuisti, et metis, quod non seminasti. Et dixit ei dominus [i 7Kb] : De ore tuo te iudico, infidelis serue; sciebas quod homo austerus ego sum, et tollo quod non posui, et meto quod non seminaui: et quare non dedisti pecuniam meam ad mensam, et ego ueniens cum usuris utique exegissem illam? Et astantibus dixit: Auferte ab illo talentum [i 1Kb] , et date illi, qui decem talenta habet. Dico autem uobis, omni habenti dabitur; ab eo autem, qui non habet, et quod habet auferetur [k 1Kb] . uerumtamen inimicos meos illos, qui noluerunt me regnare super se, adducite huc, et interficite ante me. . Nempe si non te mutaberis [l 1Kb] , unus eris ex his, qui interfici fuerunt iussi. Hinc superbus  uideor tibi, quia te cupiam non interfici, quia sim exoptans illa [m 1Kb] quantitate mihi commissa, quam cupio multiplicari, te quoque inueniri. Quia tali modo tecum geramus luctam, uidemur tibi inimici, hi qui preceptum retinentes beati apostoli indesinenter propter tuam incolumitatem fundamus precem. Obsecro [n 1Kb] igitur primo omnium fieri obsecrationes, orationes, postulationes, gratiarum actiones, pro omnibus hominibus, pro regibus, et omnibus qui in sublimitate sunt, ut [o 19Kb] tranquillam et quietam uitam agamus, cum pietate et grauitate. Hoc enim bonum et acceptum coram salutari nostro Deo [p 1Kb] , qui omnes homines uult saluos  fieri, et ad agnitionem ueritatis uenire . uidemur tibi inimici hi qui te agnitionem ueritatis cupimus consequi; contumeliosum me dicis, quia dicam que tue et mee conducant saluti. Sed hec quoque asseueratio tua, que astruit me tibi facere iniuriam, ostendit te imprudentem. Si etenim fuisses prudens, primo numquam sacrilegus repertus fuisses, deinde correptus sacrarum litterarum auctoritate temet iam hominem prebuisses: at nunc, quia sis imprudens, dicenti tibi episcopo: Imperator, prouide saluti tue, es enim ingentibus sarcinis scelerum tuorum pregrauatus, dicis, Contumeliam mihi facis. Testor coram Deo, dicit apostolus Timotheo, et Christo Iesu, et electis angelis, ut hec custodias sine discrimine [q 1Kb] , nichil faciens in aliam partem, sed [r 1Kb] equitatem  custodire ; et tu contumeliosum appellas eum, qui te in tantis sceleribus deprehensum nunc increpet, cur illa fueris perpetratus, nunc deprecetur ut temet dum facultas est malis eripias tuis, sisque talis, quem non Deus puniat inter illos quos nequam esse ac perfidos designat dicens: Filios genui [s 1Kb] et exaltaui, ipsi autem me spreuerunt ? Hinc tibi superbus uideor, quia cupiam te inueniri inter eos, quos unicus Dei Filius ad regnum suum inuitat dicens: uenite, benedicti Patris mei, percipite [t 1Kb] regnum quod uobis paratum est ab origine mundi . Tu tibi arbitraris contumeliam te pati, quia dicantur tibi que uera sunt; apostolus gloriosus contra mandat dicens: Peccantes coram omnibus argue, et ut ceteri timorem habeant [u 1Kb] . Cui auscultare me oportet, tibi ne, qui dicas: Sine me destruere Dei religionem, seruos eius conuertere ad antichristum, sine me in sacrilegio hoc meo cunctos statuere; an beato apostolo, qui mihi precipit ut te peccantem arguam coram cunctis? Sed si existimas parcere me tibi debuisse, propterea quod sis imperator, et in hoc inueniris imprudens. Audis enim dicere apostolum: Peccantes coram omnibus argue, ut et ceteri timorem habeant : et tu, Debueras, inquis, mihi specialiter parcere, quia fuissem rex Romani imperii? Et ubi istam testificationem pretermittebam? Testor coram Deo et Christo Iesu, et electis  angelis, ut hec custodias sine discrimine, nichil faciens in aliam partem declinando [a 1Kb] . Hinc certe tibi uideor esse contumeliosus, quia precepta tua Dei preceptis non anteposuerim. In Actibus apostolorum lego beatos apostolos raptos ab eis, quorum es particeps non solum in incredulitate, sed et crudelitate, et preceptum fuisse illis ne docerent in nomine Domini nostri Iesu Christi. Sed uideamus pariter ipsam sacre scripture partem, si apostoli preceptis Dei unici Filii inimicorum temperauerint, an ea que implenda susceperant, instantissime fuerint prefinientes. uocantes [b 1Kb] , inquit, apostolos, cesos eos dimiserunt, precipientes ne loquerentur in nomine Iesu ulli hominum. Illi ergo ibant gaudentes a conspectu concilii, quod [c 1Kb] pro nomine digni habiti sunt  contumeliam pati. Omni [d 1Kb] autem die in templo et domi non cessabant, docentes et euangelizantes Dominum nostrum Iesum Christum . Cum hec referat apostolos beatos egisse sacra scriptura, te ad negandum Dei Filium omnium inuitantem corda, et heresim tuam firmare satis agentem, nobis erit tacendum prepositis Dei ecclesiarum, ne uidelicet tibi blasphemo, homicide, destructori Dei religionis inueniamur contumeliosi exstitisse? Apostolos loquitur sacra scriptura nec uerbera, nec minas filiorum pestilentie, timuisse, sed semper docuisse; nos caduci regni tui docuerat frangi uigore, quo tu omnes iniquos posses tuos implere conatus? Contumaces estimamur a te, quia uera tibi dicantur a nobis. Sic et comblasphemi tui Stephanum beatissimum iudicauerunt, quia eis  diceret: Dura ceruice, et non [e 11Kb] circumcisi corde et auribus, uos semper Spiritui sancto restitistis, sicut patres uestri, et uos. Quem prophetarum non sunt persecuti patres uestri? et occiderunt eos qui annuntiabant de aduentu iusti cuius nunc uos proditores [f 1Kb] et interfectores fuistis, quia cepistis legem in ordinationem [g 11Kb] angelorum et non custodistis . Hec cum audissent  Iudei, digne sunt commoti contra sanctissimum martyrem Stephanum, an indigne? Si indigne, utique et te indigne inspice moueri contra eos, qui te saluum uelint. Aduerte in ea te parte stare contra Dei ecclesiam, in qua et tunc steterint, et nunc sunt Iudei stantes, sic te esse dure ceruicis, sic incircumcisum corde et auribus: inde est quod, sicut illi audientes uera non sustinuerint, sed ad necem Dei cultoris prosilierint, sis etiam tu prosiliens ad nostram integra [h 1Kb] et manifesta tibi dicentium necem. Cum [i 1Kb] autem hec audissent, inquit diuina scriptura, fremebant in cordibus suis, et stridebant dentibus in eum . Et infra: Clamantes autem uoce magna, compresserunt [i 1Kb] aures suas, et impetum fecerunt uno animo in eum: et [k 1Kb] eiectum extra ciuitatem lapidabant .  Sic tu corde fremens, dentibus stridens sis aduersum nos nulla alia de re, nisi quia te persecutorem dicamus Dei domus, nisi quia destructorem Dei religionis, quia fusorem sanguinis seruorum Christi, quia sacrilegum uocemus iuste, quippe blasphemum, hereticum, quippe fidem apostolicam euangelicamque expugnantem. Non facimus rem Deo odibilem si tibi isto modo, quo tecum conlido, agentes, quod te esse intelligimus, dicamus. Inuenimus etenim sic egisse tales, qualis sis tu, contra gloriosum [l 1Kb] . Deseruientibus [m 1Kb] autem illis , dicit sacra scriptura, et ieiunantibus Domino, dixit Spiritus sanctus: Segregate mihi Barnabam et Saulum in opus, ad quod uocaui eos. Tunc ieiunantes et orantes imposuerunt [n 1Kb] eis manus, et dimiserunt eos. Et [o 1Kb] illi quidem dimissi  a sancto Spiritu, descenderunt Seleuciam, et illic [p 1Kb] nauigauerunt Cyprum: et cum uenissent Salamina [q 30Kb] , predicabant uerbum Domini in synagogis Iudeorum: habebant autem Ioannem ministrum: et cum perambulassent [r 1Kb] uniuersam insulam usque Paphum, inuenerunt quemdam uirum pseudoprophetam Iudeum, cui nomen erat Bariesuban [s 1Kb] , quod interpretatur Paratus, qui erat  cum proconsule sergio Paullo uiro prudente: qui [a 1Kb] cum aduocasset Barnabam et Saulum, querebat audire uerbum Dei. Resistebat autem illi [b 1Kb] Etemus [c 89Kb] magnus , qui querebat auertere proconsulem a fide. Saulus autem, qui Paullus, repletus Spiritu sancto intendens [d 9Kb] in eum ait [e 1Kb] : O plene omni dolo et fallacia, filius diaboli, inimice omnis iustitie, non desinis peruertere uias Domini rectas. Et nunc ecce manus Domini aduersum [f 1Kb] te, et eris cecus non uidens solem usque ad tempus. Et protinus cecidit super eum caligo et tenebre, et circumiens querebat, qui se [g 1Kb] ad manum deduceret. uidens [h 1Kb] autem proconsul quod erat factum, credidit cum admiratione stupens in doctrina Domini. Credimus hoc instructum testimonio non te dicturum: Contumeliam  mihi Lucifer facit imperatori. Quid mea interest quid sis, cum ego ei hec dicam, que audiuit ab apostolo ille qui agnitus est pseudopropheta fuisse? Talem etenim ego habeo te Constantium imperatorem, qualem habuerint gloriosi Paullus et Barnabas Bariesuban Iudeum? Sic etenim tu contrarius inueniris esse nomini Domini, quomodo et ille fuerit: sic tu resistis ueritati, ut ille restitit; sic tu non uis credere homines in Dei unicum Filium, tibi [i 1Kb] atque illi Iudeo pseudoprophete, nisi quia sic tu aduerso  spiritu agaris, quomodo et ille ageretur. Cum enim audis proconsulem uirum fuisse prudentem et cupientem ab apostolis beatis se instrui, quo posset uiam comprehendere ueritatis, et illum, cuius tu imitator es, restitisse apostolis, ne proconsulem ad credendum in Dei Filium perduxissent, manifestum est talem te esse, qualis iste [i 1Kb] fuerit Iudeus pseudopropheta. Item cum Paullum dicat scriptura sancta repletum Spiritu sancto illam dixisse inuectionem, debes intelligere Iudeum illum pseudoprophetam immundo fuisse spiritu plenum. Sicut ergo ille aduerso actus spiritu contradicebat, quia et tu ita instinctu aduersarii resistere inueniris, non te alium esse debes iudicare, nisi Bariesuban Iudeum pseudoprophetam. Igitur quia te alterum Bariesuban Iudeum  pseudoprophetam esse intelligis, quotiens fuerit dictum ore tuo sacrilego [k 1Kb] , Deus non [l 17Kb] habet uerum Filium, ne moleste feras, si dicantur tibi a nobis illa, que sunt dicta ab apostolo predecessori tuo Iudeo pseudoprophete: Plenus [m 1Kb] omni dolo et fallacia, filius diaboli, inimicus omnis iustitie, qui non desinis peruertere uias Domini rectas . Si fueris motus cur hec tibi dicantur que fuerint dicta illi, cuius sis tenens iter mortis, multum te insulsum ostendis, qui uelis hoc esse quod fuit ille Iudeus  pseudopropheta, et nolis te illis nominari uocabulis nominum, quibus fuerit et ille uocatus. Iterum et hortor et deprecor, ut et moneo, ut tibi uelis consulere, ne eterna te accipiat pena. Si enim ille ita meruit excecari, quia tentarit resistere, conspice que tibi homicide, que sacrilego, destructori Dei religionis possint mala representari et in hac uita et in perpetuum. Accipe adhuc ea que te formare possunt, non esse contumeliosos nos, sed ueraces. Antiocho septem illi gloriosissimi fratres restiterunt, nempe ut nunc tibi nos restitimus. Legisti quartus quid responderit compestilenti tuo, qui me contumeliosum dignaris clamitare, quia dicam tibi, quod nisi conuersus fueris ad Deum, in eternum sis interiturus; nempe dicit: Potius est ab hominibus morti  datos spem exspectare a Deo, iterum ab ipso resuscitari [a 12Kb] : tibi enim resurrectio ad uitam non erit . Si a nobis tu tyrannus audis quod ad uitam sis resurrectionem non accepturus, si in hac incredulitate manseris, quod non ad requiem, sed ad penam sis resurrecturus sempiternam, que contumelia est? Quintus quoque cum admotus fuisset et uexatus, dixisse loquitur scriptura regi: Potestatem inter homines habes [b 1Kb] cum sis corruptibilis, facis quod uis: noli autem putare genus nostrum a Deo esse derelictum; patienter [c 1Kb] sustine, et uide, magna potestas illius qualiter te et semen tuum torquebit . Quid tibi uidetur, quia tali constantia Dei seruus inuectus fuerit in contyrannum tuum? Numquidnam iniuriosum fuisse cultorem Dei diaboli iudicabis cultor?  Illum uera dicentem negabis superbum? nec me debes iudicare insolentem, quia dicam tibi, non derelinqui nos a Deo, propter quem [d 1Kb] hec sustineam, te contra, nisi fueris correctus, cum corruptibili gloria tua ad nichilum uenturus. Quid etiam sextus dixerit inspice, et inuenies nos eo cuneo reniti tibi turbido procelle, quo illi fuerunt renitentes: Noli frustra errare ; nos enim propter nosmetipsos hec patimur, peccantes in Deum nostrum, et digna admonitione [e 1Kb] facta sunt: tu autem ne te existimes impune [f 1Kb] futurum, cum contra Deum pugnare tentaueris. Probant epistole [g 1Kb] mee mediocritatis, et libri rustico licet sermone descripti, me sepe dixisse, quod peccata quidem fecerint nostra, ut in tuas antichristi precursoris ueniremus manus, te tamen pugnare contra Deum, et idcirco nisi tibi prospexeris, te quidem ut  istum Antiochum in eternam penam futurum, nobis uero propitiaturum Dominum. Dolens es, cur commissis nobis te, et quisnam sis reuelemus, et quod sit dignum antichristi umbram te calcari a cunctis Christi militibus: qui me, inquis, calcare potuerunt? illi [h 1Kb] , quos, cur se Christianos fateantur, carceribus retines reclusos, patrimonio priuas, facis extorres, torques, interficis. Hinc nos insolentes esse censes, quod cunctos nobis creditos deprecemur diaboli calcare caput, sacrilegos conatus tuos uirtute passionum suarum illatarum pro Christo Dei unico Filio deducere ad nichilum. Sit tibi et illa gloriosissima mater septem horum filiorum insolens, quia ad coamentem [i 1Kb] tuum uincendum Antiochum suos illicere dignata [i 1Kb] filios dicens: Nescio qualiter  in utero meo apparuistis, neque ego spiritum [k 1Kb] donaui uobis et uitam, et singulorum membraturam non ipsa compegi: sed enim mundi creator, qui formauit hominis natiuitatem, quique omnium scrutator [l 1Kb] originum, et spiritum uobis cum misericordia iterum reddet et uitam, sicut nunc uos ipsos despicitis propter leges eius . Hec dicere non destitit filiis religiosa mater, fortiter filios diligens, quoad usque cunctos aduertisset interfectos. Nos contra, quos predixerat ore prophete futuros pastores gregi suo dicens. Et dabo uobis pastores secundum cor meum, et pascent uos pascentes cum disciplina , tacere decuerat, ne tibi ad mactandas uenienti rabido lupo Dei oues fuissemus uisi insolentes? Mulier eo usque corda incendit Dei  amore filiorum, ut eorum interitu gladii [m 1Kb] fuisset potita uictoriarum: et nos Christi dicere militibus fuisse congruum arbitratus es: Nolite arma sumere contra Constantium diaboli satellitem, nolite resistere templo omnium demonum: magis autem facite quecumque fieri preceperit. Que hec est nostra contumacia, si officium nobis delegatum a Deo nitamur implere, si denique istius mulieris imitatores fuerimus inuenti? Tu uis diabolo placere, cuius opus inueniris celebrare, nos minime; uis Deo hec te gerendo contra fieri acceptissimos. Si te adhuc mouet, cur, quod es, uoceris a nobis, accipe etiam ab illo septimo huius mulieris sic clamitatum contra Antiochum filio: Antiochus autem contemni arbitratus [n 1Kb] , et eius que increpabat uocem despiciens, cum adhuc adolescentior superesset, non uerbis hortabatur  tantum, sed etiam cum iuramento affirmabat diuitem et beatum facturum, translaturum [a 1Kb] a patriis, et hospitem habiturum, et res necessarias crediturum. Sed [b 1Kb] ad ista adolescentem non intendentem uocauit matrem, et suadebat ut adolescenti fieret in salutem. Cum autem multis [c 1Kb] esset hortatus, suscepit suadere se filium. Itaque inclinata ad illum derisit [d 1Kb] crudelem tyrannum, et ait patria uoce: Fili, miserere mei, que te in utero mensibus decem portaui, et lac triennio dedi, et alui, et in etatem istam perduxi. Peto, nate, aspicias [e 1Kb] in celum et in terram, et omnibus que in eis sunt inspectis, intelligere quia ex nichilo fecit illa Deus, et hominum genus: ita fiet, ut non timeas carnificem istum, sed dignus [f 15Kb] fratrum effectus, suscipias mortem, ut in illa misericordia cum fratribus te recipiam. Cum hec  illa [g 1Kb] dixisset, ait adolescens: Quem sustinetis? non obedio regis imperio, sed precepto legis obedio, que data est nobis per Moysen: tu uero, qui inuentor omnis malitie factus és in Hebreos, non effugies manum Dei. Si [h 1Kb] enim propter increpationem et correptionem Dominus noster nobis uiuis modice iratus est , sed iterum reconciliabitur seruis suis; tuque [i 1Kb] , o sceleste, et omnium hominum flagitiosissime, noli frustra extolli uanis speciebus in seruos eius [i 1Kb] : nondum enim omnipotentis, omnia conspicientis [k 1Kb] Dei iudicium effugisti. Nam patres [l 15Kb] nostri, modico nunc doloré sustentato, sub testamento Dei eterne uite reciderunt: tu uero iudicio Dei iustas superbie penas exsolues: ego autem sicut et fratres [m 1Kb] , et animam et corpus trado pro patriis legibus, inuocans Deum maturius genti nostre  fieri propitium, teque cum tormentis ac uerberibus confiteri quod ipse est Deus solus. In me uero et in fratribus meis statuere [n 7Kb] omnipotens iram, que super omne genus nostrum iuste superducta est. Quid, Constanti, a nobis  plus audisti quam ea, que ab hoc Dei sunt dicta fideli seruo? Si ille dixit ad Antiochi satellites: Quem sustinetis? non obedio regis imperio, sed precepto le gis obedio, que data est nobis per Moysen : et nos tuis dicimus: Quid est quod nos ad Constantii antichristi precursoris uoluntatem posse existimatis facere Arianos? ut sumus Christiani, semper erimus . Si ille Antiocho dixit: Tu uero qui inuentor omnis malitie factus es in Hebreos, non effugies manum Dei; et tibi nos diximus atque sumus dicentes, quod enim, quia te potior nullus umquam fuerit persecutor sacre legis Dei, quia sis non effugiturus Dei manum. Si audit Antiochus, quod arguendi gratia suis tunc Dominus fuerit iratus, et quod iterum esset reconciliaturus se seruis suis, hec et tu nos dicere audis.  Si illi dictum est regi: Tuque, o scelerate, et omnium hominum flagitiosissime, noli frustra extolli uana [o 14Kb] spe in seruos eius inflatus: nondum enim omnipotentis Dei [p 1Kb] iudicium effugisti : hec et tu audis a nobis, quod enim sis sceleratus omnium hominum flagitiosissimus, qui iccirco hec geras ut nos coapostatas facias tuos, sed tamen frustra te elatum, uana instinctu diaboli in nos Dei seruos spe inflatum: quia neque tuos possis implere conatus malignos, neque Dei omnia conspicientis, omniaque potentis euadere iudicium. Audis a nobis, sicut et per illum illustrem adolescentem audit Antiochus: Quod [q 16Kb] enim fratres nostri pauca perpessi sub testamentum Dei eterne uite reciderunt, tu uero quod sis iudicio Dei iustas superbie penas persoluturus . Audis et a nobis nos  ita esse paratos interfici a te carnifice pro Deo, sicuti iam fratres nostros interfecisti, animas et corpora nostra tradere nos paratos pro Iesu Christo Dei uero unico Filio, confidere preterea nos de eius  infatigabili pietate, quod enim omnem quidem gregem suum sit maturius erepturus ex te rapace lupo, ex te cane rabido; tu uero quod sis, nisi tibi consulueris, semper in tormenta abiturus. Quid ego plus siue per scripturam, siue in presenti tibi dixerim, uolo reuincas tu nostri temporis tyrannus. Si te ego carnificem dixi, dixit non solum iste adolescens iustissimus, sed et eius mater Antiocho coamenti tuo: si inuentor omnis malitie dictus es a me si quod non sis effugiturus manum Dei, si sceleratus et omnium hominum flagitiosissimus, quia non sis omnia potentis, omnia conspicientis iudicium effugiturus, sed in iudicio Dei tu iustas penas sis exsoluturus, hec omnia iam ab isto religioso adolescente dicta fuerant college tuo Antiocho. Contumeliosum  me clamitas, quia uideas digna tuis factis nomina tibi imposita, illa que iam contyrannis tuis imposuerunt nostri predecessores, cultores Dei uiui. Petrus beatus apostolus, Sobrii, inquit, estote, uigilate, aduersarius [a 4Kb] uester diabolus tamquam leo rugiens circumit, querens, quem transuoret, cui resistite firmi in fide, scientes has easdem passiones in omni hoc seculo fraternitatem uestram perpeti . Si putas, quia contumeliosus sum, propterea quod audias mala esse que geris, in quo inuenior diabolo resistere secundum apostoli preceptum? Ecce enim uino suo hic draco ad omnem te perducens ebrietatem, immisit in omnem Dei gregem, ut cunctos, tuo regali usus adminiculo, sicut ipse es, efficias ebrios: hoc est, insanos, uecordes dementesque. Te etenim quis de Sodomorum  uite, de uinea Gomorrhe sic efficit ebrium, ut temet fornicatum, sicuti sunt fornicati Iudei, non uideres? In quo, inquam, resistemus diabolo, si tibi, per quem ad nos transuorandos semet armarit, non itum fuerit obuiam? si non tibi fuerit dictum a sobriis ebrio, a sospitibus egro, ab integris uulnerato, a uidentibus ceco, a stantibus eliso, a piis impio, ab ouibus Dei rapaci lupo, a benignissimis misericordiamque diligentibus crudeli carnifici, seuo homicide, a Deum clarificantibus blasphemo, a cultoribus Dei sacrilego, a Christianis heretico Ariano, si non tibi fuerit dictum a nobis: Discede, minister aduersarii nostri, da honorem Deo? In quo resistemus diabolo, si tibi uoluntatis illius sagene pepercerimus, si non uniuersis ebrietas tua, hoc est insania, fuerit declarata, si denique non  per id quod seuis aduersum nos fueris omni orbi  manifestatus? ex eo quod gerens sis hec, non te Christi seruum posse sentiri, sed plane mancipium illius, qui sit tamquam leo rugiens aduersum nos. Hinc tibi uidemur esse petulantes, quia dicimus tibi, uino illo te factum ebrium, de quo fuerint et illi ad omnem perducti ebrietatis dementiam; illi, ad quos uel propter quos dicitur: Peccauerunt non ei filii maculati, natio [b 1Kb] praua et peruersa. Hec domino retribuistis, sic plebs [c 1Kb] fatua, et non sapiens . Et infra: Bibit uinum, et manducauit Iacob et satiatus [d 12Kb] est, et calcitrauit dilectus: pinguis factus est, et incrassatus est, dilatatus est, et dereliquit Deum qui fecit eum, et recessit a Deo saluatore suo . Exacerbauerunt me in alienis, in abominationibus suis concitauerunt [e 1Kb] me, et sacrificauerunt [f 1Kb] demoniis et  non Deo, deos quos non nouerant, noui ad presens uenerunt, quos nesciebant patres ipsorum. Deum qui te genuit, dereliquisti, et oblitus es Deum alentem te. Sic te ut Iudeos dereliquisse Deum, et idololatriam secutum probat quidem perfidia tua quam predicas. Sed nunc ad hoc te solum arbitratus sum perducendum, ut uideres non esse nos, quia quod sis tibi dicam, iniuriosos petulantes atque superbos, sed ueraces, sed preter Deum timentes neminem. Ioannes beatissimus apostolus, Charissimi nolite, cum dicit, omni spiritui credere, sed probate spiritus si ex Deo sunt, quoniam multi pseudoprophete exierunt [g 1Kb] : tu mihi unus esse ex his pseudoprophetis manifeste uideris, siquidem negando Dei unicum Filium, non te habere nisi antichristi spiritum in  ore tuo sacrilego declares: hinc efficitur, ut nec audire possis nos loquentes de diuina eternitate unici Filii Dei, siquidem spiritus ille qui in te manet antichristi non possit sustinere, et nolit se ex te pelli, sed sit cupiens eo usque in te mansitare, donec te uideat ad illa raptum loca, in quibus ipse sit in perpetuum futurus: dolet enim te tam fidelissimum delicium [h 1Kb] suum, te omnibus desideriis suis parentem ex se eripi. Charissimi, inquit, nolite omni spiritui credere, sed probate spiritus si ex Deo sunt: quoniam multi pseudoprophete exierunt in seculo [i 1Kb] . Ex hoc intelligite [i 9Kb] spiritum Dei. Omnis spiritus, qui confitetur Iesum Christum in carne uenisse, ex Deo est. Et omnis spiritus, qui [k 1Kb] destruit Iesum, ex Deo non est,  et hoc [l 26Kb] est quod est antichristi . Et infra: Isti de  seculo [a 1Kb] sunt, propterea de seculo loquuntur, et seculum audit eos: nos [b 1Kb] autem ex Deo sumus. Qui cognoscit Deum, audit nos; qui autem non est ex Deo, non audit nos. Ex hoc intelligimus spiritum ueritatis, et spiritum erroris . Clarum est, Constanti, te esse antichristi portantem spiritum, te spiritu agi erroris. Sicut enim qui dixerunt, non suscepisse hominem de utero beate uirginis unicum Filium Dei qui non illum crediderunt [c 1Kb] incarnatum, hominem factum, habere erroris astruantur spiritum, et antichristi nuncupantur, sic et uos Ariani cum unicum Dei Filium natum uere de Patre negatis, hoc est, de substantia Patris, uerum illum esse Filium cum despuitis et semper illum cum Patre regnasse, numquam Filium fuisse sine Patre, neque Patrem sine  Filio cum credere detrectatis, cum unam habere Patrem et unicum Filium eius deitatem negatis, cuius uos spiritu esse plenos manifestatis, nisi antichristi? Non etenim potest dicere Dei habens spiritum, Erat quando non erat, et factus est ex nichilo, de unico Dei Filio, cum illum sine initio credat cum Patre regnasse, et regnaturum sine fine. Itaque cum [d 1Kb] non esse illum uerum Dei Filium dicitis, cum denique , quod dicunt Greci, nos uero Romani [e 25Kb] dicimus unius substantie cum Patre, illum esse destruere tentatis, utique et uos de illis esse pseudoprophetis, et inter antichristos pronuntiatis [f 1Kb] . Non me debes contumeliosum iudicare, quia dicam te immundo spiritu agi, qui dicam te antichristi precursorem; os etenim tuum te hoc esse  reuelat, neque enim habens spiritum Dei poterit talia adstruere que uos asseritis Ariani, aut cuncti uariarum [g 1Kb] sectarum uestri quoque heretici. Negas Deum uerum habere Filium, dicis illum esse adoptiuum [h 9Kb] , et iudicas ne [i 1Kb] non intellectum, quod enim unus sis ex illis antichristis ore pronuntiantis [i 1Kb] Ioannis:  reuelatus es inquam te spiritu aduerso duci. Inde est denique quod nec crediderimus tibi dicenti de Filio, Factus est ex nichilo. Cognouimus etenim hec non posse [k 1Kb] dicere, nisi pseudoprophete spiritum, nisi antichristi precursorem, nisi satellitem atque mancipium demonum. Non tibi hec dicenti potuimus credidisse, quandoquidem Spiritus sanctus et per prophetas fuerit locutus de unico Dei Filio, illum esse uerum Filium Dei, illum eternum esse, et ceternum Patri, numquam neque Filium sine Patre, neque Patrem fuisse aut esse sine Filio, et beati hec eadem apostoli retulerint: siquidem sanctus Spiritus paracletus, qui fuerit in prophetis, etiam in apostolis manserit, qui sanctus paracletus Spiritus, quia in Dei sit ecclesia, et uos sitis constituti extra ecclesiam  Dei, cum non manens sit in uobis, utique probamini antichristi uos habere spiritum; qui immundus spiritus, ne hec que ingerimus uideatis, corda heretica uestra tenebris offundit errorum [l 1Kb] caligine ceca, ne scilicet ex eius possetis emergere laqueis. Iudicas nos esse contumeliosos, quia te qualem esse uidemus pronuntiemus. Ecce etiam cum in euangelio [m 1Kb] Mattheum dixisse Dominum inuenio: Ecce ego mitto uos, sicut oues inter [n 1Kb] lupos ; tu mihi esse unus ex illis lupis uideris, et quidem omnium luporum contra Dei gregem rugientium rabiem in quem uideam congestam. Quis etenim Dei unici Filii negator non gaudeat, non pre se ferat, cum uideat sic te Christi depopulatum gregem? Ex illis quoque unum te accipio incredulis,  ex illis perfidis, ad quos dicitur: Progenies uiperarum, quomodo potestis [o 1Kb] que bona sunt loqui, cum sitis mali? nam ex abundanti corde unusquisque loquitur de ore suo. Bonus homo de bono thesauro emittit [p 9Kb] bona, et malus homo de malo thesauro profert mala . Si bona sunt, Constanti, que loqueris,  bonum pote, habere thesaurum. Petulans sum, quia dicam tibi, tenebras tuo habitare in corde; inde ex tenebrosissimis sensibus tuis, ut es, immunda tenebrosaque audes proferre. Ecce, etiam illud quod dictum est beato Petro a Domino si audias, dicturus sine dubio me contumeliosum. Mattheus sanctissimus, Adhuc, inquit, ipso loquente, ecce Iudas unus de duodecim [a 1Kb] , et cum eo turbe multe cum gladiis et fustibus, missi a principibus sacerdotum, et senioribus plebis: qui autem tradidit eum [b 1Kb] , dedit eis signum dicens: Quemcumque osculatus fuero, ipse est, tenete eum. Et confestim accedens ad Iesum ait: Aue Rabbi. Et osculatus est eum. Dixit [c 1Kb] autem iehsu: Ad quid uenisti amice? Tunc accesserunt, et manus iniecerunt in Iesum, et tenuerunt eum. Et ecce unus ex his qui  erant cum Iesu, extendens manum, exemit gladium suum, et percussit seruum principis sacerdotum, et amputauit auriculam eius. Tunc ait illi iehsu: Conuerte gladium tuum in locum suum [d 1Kb] ; omnes enim qui accipiunt gladium, gladio peribunt . Contumeliosum me dicas necesse est, cum audieris, quia, si gladio utaris, sis periturus gladio. Aut numquid non es usus gladio [e 1Kb] Christianorum? Si nullum gladio interemisti, si nullum ad mortem usque persecutus es, cur Dei unicum Filium uerum Filium fuerit esse confessus, cur apostolicam atque euangelicam tenuerit fidem, cur non esse Arianus uoluerit, poteris non perire gladio? Audis enim dictum beato Petro et utique a Deo Dei unico Filio, omnis, qui gladio utitur, quod gladio sit periturus.  Contumeliosus sum quia dixerim tibi: Christianis non licet interficere, quia pati, non facere dignum sit iniuriam Christianos, interfici [f 1Kb] : debes etenim pro Christo non Christianos se clamitantes interficere. Hec nobis dedit mandata Dominus; si custodita fuerint, tunc Christiani esse perseuerabimus. Contra tu cum gladio digneris eius persequi seruos, non te utique iam Christianum poterimus nuncupare, sed plane  latronem uel gladiatorem. Interea, quoniam recitauimus, quomodo coamens tuus Scarioth Iudas tradiderit Dominum, isto in loco eius penitus retractemus sacrilegii causas et tuas, et inuenies unum uos esse te et Iudam Scariotham. Ille tradidit Dominum Iudeis, quia non fuerat credens, nisi quomodo sit nunc credens conscotinus tuus Sirmiensium, qui dicebatur ac dicitur indigne Photinus. Tu tradidisti eum, et quidem toti orbi, ut cuncti eius possint negare diuinitatem. Quis uestrum in scelere maior est? Ego arbitror quia tu. Omnis [g 1Kb] enim qui peccauerit in Filium hominis, dimittetur ei: qui autem blasphemauerit in Spiritum sanctum, non dimittetur ei, neque hic neque in futuro . Et tu deitatis illius, quo cuncti possunt [h 1Kb] negare, exstitisti traditor.  Quantum enim apud te est, tradidisti eum, de quo et libros [i 1Kb] scriptos dedisti, et predicatores benigni uoti tui omni in loco constituisti. Quem quo possent omnes negare uerum illum esse Dei Filium, apostolicam atque euangelicam contra uos hereticos apud Niciam descriptam fidem fecisti [i 24Kb] iudicare hereticam, et blasphemiam tuam fecisti dici catholicam. Et tamen iste Iudas, qui eum tradiderat, uidens in sue salutis se operatum necem, penitentia ductus, retulit triginta argenteos principibus sacerdotum et senioribus dicens: Peccaui, quod tradiderim sanguinem iustum. At illi dixerunt [k 1Kb] : Quid ad nos? tu uideris. Et proiectis argenteis in templo, secessit; et abiit, et laqueo se suspendit . Ille licet uno momento penituit, et pretium quod acceperat reddidit;  tu quid tale? qui conuentus piaculum te facere ab eius seruis non solum non penitueris, sed et magis in contumaciam creueris; tu quid tale? qui sis dans omnes copias regni tui, ut possis sacrilegium tuum firmare, qui, quos alio modo corrumpere non potueris a ueritate, nonnullos ingenti premio facultatum tuarum corruperis, qui certum numerum egenorum ita locupletaueris, ut comitibus [l 1Kb] tuis de diuitiarum  magnitudine possint equari. Iudas posteaquam facinus suum aduertit, laqueo finiuit uitam: tu qui pro magnitudine maleficii tui maiori mereris plecti supplicio, quid eris acturus, cum male te fecisse sero licet cognoueris? cum ea, que nunc possunt conspicere, minime suppurati ueneno heretico oculi tui uidere ceperint? et tamen, si uelis credere, dimittatur tibi necesse est id quod ex ignorantia geris, sicuti dimissum beato Paullo apostolo aduertis: sin uero, sic eris ut Iudas descensurus ad infernam noctem, tunc dicturus eis, qui te nunc hec facere compulerunt, hoc est coarianis tuis: Peccaui uobiscum, negans unicum Dei Filium; peccaui tribuendo uobis auctoritatem ad eius eternam negandam clementiam. Tunc cum cognoscere ceperis Patris et Filii et  Spiritus sancti unam nos recte confiteri eternitatem, cum uidere ceperis quod una sit magnitudo unaque potentia in Patre, et in unico Filio eius, et in sancto paracleto Spiritu, ubi tunc erunt qui te impulerunt ad hoc perpetrandum sacrilegium, ut dicas ad eos: Peniteor, quia uobiscum Dei inimicis cucurrerim, quia uobiscum fuerim persecutus Dei domum? tecum erunt sine dubio in gehenna. Ubi tunc erunt diuitie regni tui, que tibi non ad salutem, sed proficiunt ad eternum tuum interitum? Optamus quidem, ut tibi salutis tue inimico dignetur reuelare Deus ueritatem, emergasque e tantis periculis. Ceterum quantum in scelere sis eminentior ab Scarioth Iuda, non est laboris estimare; quandoquidem tu [a 10Kb] ad eius diuinitatem negandam omnem conuocaueris orbem; Iudas  uero solis illis Dominum tradiderit, qui in eum nec dum crediderant; tu contra etiam eos prouocare dignatus es ad negandam eius deitatem, qui iam crediderant. Iudas nulli uim intulit ut secum periret, tu contra cum militari manu sis pugnans contra nos, quos cognoscis credere, quomodo patriarche, prophete, apostoli, ac martyres crediderunt; utique quantum distet inter te atque Iudam non est magni  laboris perpendere. Dicis me contumeliosum, qui et me et mihi commissos sim cupiens non tua pestifera doctrina uulnerari, quia dicam tibi morbo te plenum, et iccirco esse [b 1Kb] a Dei uitandum seruis, ne iam ipsi morbidi effecti una hac tua pereamus peste. Utinam, inquit Corinthiis apostolus, sustineretis [c 20Kb] pusillum insipientie mee, sed et supportate me. Aemulans [d 19Kb] enim uos Deo emulor. Statui enim uos uni uiro uirginem castam exhibere Christo. Timeo autem ne sicut serpens Euam seduxit astutia [e 87Kb] sua, corrumpantur sensus uestri a castitate que est in Christo Iesu . Iccirco tibi uideor esse contumeliosus, quia sim timens, ne per blasphemias tuas corrumpas castitatem quam habemus in Christo Iesu, quia sumus metuentes ne sicut serpens carissimus  tuus Euam seduxit astutia sua, seducas nos a Deo, et facias reos mortis. Dicis me contumacem, quia dicam te operarium dolosum pseudochristianum. Non sunt primum per me aduersum te prolata. Audis etenim beatum apostolum operarium te designasse dolosum pseudoapostolum: nam eiusmodi pseudoapostoli sunt operarii dolosi, transfigurantes se in apostolos Christi. Nec mirum: ipse enim satanas transfigurat se sicut angelus lucis: non magnum si ministri eius transfigurantur, sicut ministri iustitie, quorum finis est secundum operationem ipsorum. Hinc tibi uideor esse superbus, quia dicam te cognoscens ex actibus tuis ex illis esse, quos tales futuros Spiritus sanctus per apostolum preostenderit. Si non es tu operarius dolosus, reuince me. Ego enim scio quod  fingis te Christianum, cum Arianus sis, omnes nos uolueris seruos cuius tu satellis [f 1Kb] es facere. Nisi non es operarius dolosus, tu proba nos. Etenim uidemus in quibusdam pium [g 1Kb] te fingere, cum omnem exerceas in nos Christianos impietatem tuam. Si non es tu operarius dolosus, quomodo fingens pacem [h 1Kb] te firmare, conatus fueras ad omnem Dei ecclesiam destruendam, ad pacem ei per unicum Filium [i 1Kb] traditam  dissoluendam? neque enim pacem Domini habere possim exinde, ex quo fecissem id quod mihi iubebas contra Domini preceptum, ex quo ipsum denique unicum Dei Filium, ut tu negas, cepissem negare. Si non [a 1Kb] transfiguratus es in apostolos Christi, qui, tamquam uere ad te omnis cura ecclesie pertineat, sic sis sollicitus uidelicet, ne quis alicubi catholicus presit ecclesie episcopus, ne quis relinquatur, qui se possit fateri Christianum. Tollis [b 1Kb] episcopos catholicos, ordinas hereticos, scribis horrendas comminationes, ne forte oriatur seditio: utique qui ignorat, arbitratur te, dum hec agere conspicit, esse Christianum: nos contra, qui instruente apostolo beato cognoscimus transfigurasse sicut angelum lucis satanam, qui hec cuncta aduersum ecclesiam sanctam per te gerit, mirari non possumus  si te ministrum eius conspiciamus, si uelut iustitie transfiguratum ministrum, iustitie [c 1Kb] hortatamur. Utinam temet conuertas ad hoc, quo possis credi Dei seruus, quo possis iudicari et intelligi Christianus. Quotiens dicitur a nobis tibi, non te potuisse Dei unici Filii negatorem existere, nisi quia sis aduerso plenus spiritu, dicere es solitus, quod enim tibi iniuriam faciamus: et quamuis rem hanc plurimis in locis iam probauerim, immundis spiritibus instigantibus corda uestra, uos uenire contra Dei familiam, adhuc in Actibus apostolorum sume que acciderint. Factum est autem euntibus nobis ad orationem, puellam quamdam habentem spiritum pythonis occurrere [d 1Kb] nobis, que reditum multum prestabat dominis  suis diuinando. Hec subsecuta Paullum [e 1Kb] et nos, clamauit dicens: Hi serui Dei excelsi sunt, qui predicant  nobis [f 5Kb] uiam salutis. Hoc autem faciebat per multos dies: quod [g 1Kb] cum indoluisset Paullo, conuersus ad Spiritum ait [g 1Kb] Precipio tibi in nomine Iesu Christi, ut exeas ab ea. Et exiit eadem hora. uidentes autem domini eius quia exiit spes [h 1Kb] : reditus eorum, apprehensum Paullum et Sileam, extraxerunt ad forum ad magistratus, et obtulerunt [i 1Kb] eos dicentes: Homines hi conturbant ciuitatem nostram cum sint Iudai, et predicant sectam [i 1Kb] quam non licet nobis recipere nec facere, cum simus Romani. Et consurrexit [k 1Kb] uniuersa turba aduersus eos, et magistratus, destitutis [l 13Kb] tunicis eorum iusserunt eos uirgis cedi. Et cum [m 1Kb] multas eis imposuissent plagas, miserunt eos in carcerem, precipientes custodi carceris diligenter seruare eos: qui [n 1Kb] cum tale preceptum accepisset, misit eos in imam carceris, et  pedes eorum in neruo conclusit. Circa [o 1Kb] mediam autem noctem, Paullo et Silea orantibus, et hymnum canentibus Deo, audiebant eos ceteri uincti. Repente autem terre motus factus est magnus, ita ut [p 1Kb] concuterentur fundamenta carceris: et ostia aperta sunt, et omnia uincula soluta sunt. Expergefactus est [q 1Kb] custos carceris, et cum uidisset ostia carceris aperta, exemit gladium ut se interficeret, et [r 1Kb] existimans fugisse uinctos. Exclamauit autem Paullus uoce magna dicens: Nil tibi mali feceris: omnes enim hic [s 1Kb] sunt. Quo [t 12Kb] audito custos carceris petit lumen, et ingressus est, et tremens procidit ad pedes Paulli et Silee: et [u 1Kb] cum produxisset eos foras, ait: Domini quid me oportet facere ut saluus sim? At [u 1Kb] illi dixerunt: Crede in Deum Iesum, et saluus eris tu et domus tua. Et locuti sunt ei  uerbum Domini cum [x 8Kb] omnibus qui erant in domo eius. Et sumens [y 1Kb] eos ipsa hora noctis lauit a plagis: et baptizatus  est ipse cum omnibus suis: et ducens [a 1Kb] eos in domum apposuit mensam, et epulabantur [b 1Kb] cum uniuersa domo sua, credens in Domino. Igitur ut ille spiritus pythonis audiens nomen Domini Iesu Christi, mox effugatus est de domo sua, concitauit uniuersum populum ciuitatis aduersus unici Filii Dei maiestatis predicatores, ita et te cum tuis contra nos eius seruos illi impuri spiritus concitauerunt. Nec dubites te iisdem agi spiritibus, quibus fuerint acti contra Paullum et Sileam surgentes, quando te sic Dei religionis factum uideas persecutorem, ut illud uulgus fuerit, quod nec dum credidisset in Dei unicum Filium, quod non aliunde tales, nisi quia sine spiritu fuerint Dei, ut tu quoque esse probaris. Spiritum etenim te habere sanctum non posse, nisi credideris  in Dei unicum Filium, custodis istius carceris factum manifestat, qui cum utique unus fuerit e populo illo resistenti, tamen est [c 1Kb] , posteaquam credidit, quia iam sancto regeretur Spiritu, quo regerentur Paullus et Sileas, nonnisi uiam tenere amplexus fuerit eorum, propter quos uiderat ianuas sponte carceris reseratas. Ita tu qui nunc diuerso ageris spiritu, nisi credideris in unicum Dei Filium, sicut etiam nos credimus, habere in te non poteris nisi aduersarii nostri spiritum. Ait etenim ille custos ad gloriosos Paullum et Sileam: Domini quid me oportet facere ut saluus sim? At illi dixerunt: Crede in [d 1Kb] Dominum nostrum Iesum, et saluus eris tu, et domus tua . Constat igitur non te esse saluum, quia adhuc non credideris in Dominum Iesum. Nec enim  poteris te asseuerare credidisse in eum, cum sis eum persequens. Aut numquid arbitraris, non te ipsum persequi in nobis? si non ipsum persequeris in nobis, quomodo ipse dicit ad Saulum: Quid me persequeris? [e 1Kb] Durum est tibi calcem [f 1Kb] mittere contra stimulum . Quid agebat Saulus ut hec audiret a Domino? nempe hec que tu: sic etenim ille negabat unicum Dei Filium, ut sis negans tu. Non enim Paullus tunc persecutor, postea uero qui perpeti ceperit persecutionem,  iccirco Christianos persequebatur, quia credidissent, sicuti tu credis, quod fuisset quando non fuerit, quod factus fuerit ex nichilo, et quod uerus sit [g 9Kb] Filius: sed utique quod auderent unicum Dei Filium confiteri, quod credere se astruerent Christiani, quia eternitas una sit Patris et Filii, quia una sit dealitas, quia una sit potentia in Patre et Filio. Hec exsecrabatur Paullus, existimans errare Christianos: at ubi illustratus est per eum, quem negabat, ubi cognouit de libris Moysis, et de omnibus prophetarum uoluminibus, confestim hec cepit, que impugnabat, defendere, que scilicet ante defenderent illi quos persequebatur quam credidisset. Ceterum quis tam uecors erat, ut estis uos Ariani, aut est Photinus Sirmiensium, qui uere dicitur Scotinus,  ut crederet in creaturam, in eum qui fuerit quando non fuerit, in eum qui creatus sit ex nichilo? Apparet igitur cunctos uos non credentes, sicut credit ecclesia gloriosa, spiritu duci aduerso; de quo aduerso spiritu liberari non poteris, nisi credideris uerum illum esse Filium Dei. Contumeliam, inquis, faciunt mihi episcopi. Cur tibi uidemur contumeliosi? nempe quia dicamus: Quid te Christianum fingis? uideris etenim esse Arianus, uideris esse Dei religionis hostis. Hinc apud te ac tuos esse iniuriosi uidemur. Sed conspice que, ut ageremus episcopi contra uos lupos, fuerit locutus beatissimus apostolus: uos scitis a prima die, qua ingressus [h 1Kb] sum Asiam, quemadmodum uobiscum fui per omne tempus seruiens Domino in [i 1Kb] omni humilitate et lacrymis et  tentationibus, que mihi acciderunt ab insidiis Iudeorum, quomodo [i 31Kb] nichil subtraxerim ab eis que utilia essent, quomodo renuntiarem [k 15Kb] uobis, et docerem publice, et per domos, testificando [l 53Kb] Iudeis et Grecis in Deum penitentiam, et fidem in Dominum nostrum Iesum. Et nunc ecce uinctus [m 1Kb] spiritu uado Ierusalem, que in ea mihi euentura sunt ignorans, nisi [n 28Kb] Spiritus sanctus per omnem ciuitatem protestatur mihi dicens: Quia uincula et tribulationes me manent in  Hierosolymis. Sed [a 30Kb] pro nichilo estimo animam meam caram esse mihi, quam consummare cursum meum, et ministerium uerbi quod accepi a Domino, testari Iudeis et Grecis euangelium gratie Dei [b 1Kb] . Et nunc ego scio quod amplius non uidebitis faciem meam uos omnes, inter [c 1Kb] quos perambulaui in [d 9Kb] predicando regnum Domini Iesu. Propter [e 1Kb] quod contestor uobis hodierna die, quia mundus sum a sanguine omnium, et non pretermisi [f 1Kb] predicando [g 1Kb] omnem uoluntatem Dei. Attendite [h 1Kb] uobis et omni gregi, in quo uos Spiritus sanctus posuit episcopos regere ecclesiam Domini [i 1Kb] , quam acquisiuit sanguine suo. Ego scio [i 13Kb] quia intrabunt post discessum meum lupi graues in uos, non parcentes gregi: ex [k 1Kb] uobis ipsis exsurgent homines, et loquentur peruersa, ut adducant discipulos post se. Propter quod  uigilate, memoriam [l 1Kb] tenentes, quia per triennium nocte ac die non cessaui cum lacrymis monendo unumquemque uestrum . Cum hec mandata uideas esse apostoli, quid me iubes facere, ne contumeliosus esse uidear tibi? nempe tacere me, et sinere iubes, ut tu unus ex illis lupis designatis grauibus quouis modo grasseris in Dei gregem. uidemus uos lupos, quos preostendere est dignatus Spiritus sanctus per uas electionis apostolum, omnem comprehendere conatos Dei gregem; et nos, episcopos [m 1Kb] quos Spiritus sanctus ad gerendam [n 1Kb] Dei ecclesiam constituerit, dicit beatus apostolus, debemus tibi lupo parcere, debemus uereri regni tui diadema, inaurem [o 1Kb] etiam et dextrocheria [p 5Kb] , debemus insignes quas esse censes uestes tuas honorare, et  despicere rerum creatorem atque rectorem? Quis te imprudentior est, ut dicas: Iniuriam patior a Lucifero, imperator ab homine egeno? nec dignaris dicere  ab episcopo, quia esse lupus fueris agnitus, et merueris repulsam. Tali putasti me onerandum inuidia, ut assereres Dei seruum tibi imperatori exstitisse contumeliosum. Si putas nos iniuriosos, accipe quid responderit principi sacerdotum prohibenti predicare unicum Dei Filium beatus Paullus. Intendens [q 9Kb] , dicit scriptura, in concilium Paullus, dixit: uiri fratres, ego omni conscientia bona conuersatus sum coram Deo usque in hunc diem. Princeps [r 1Kb] autem sacerdotum Ananias [s 1Kb] circumstantibus [t 1Kb] se precepit percuti os Paulli. Tunc Paullus ad eum dixit: Percutere te incipiet Deus, paries dealbate: et tu sedes iudicare [u 1Kb] de me secundum legem, et contra legem iubes me percuti . Igitur si non potest sacra lex beatum Paullum contumeliosum iudicare, quia hoc dixit iniusto  iudici, nec tu me uera tibi, et quod es dicentem iuste poteris dicere superbum. Reum me contumeliarum designas, sed queso te dicas, cui de me possis conqueri? Si Deo, quomodo ei quereris quem sis ignorans? quomodo cum alienus sis ab eius domo? Si uero tibimet ipsi conqueraris, quid facturus homo, qui nocere Dei seruis ex nulla possis parte? Si torqueas, magis curamur: si crucias, magis reficimur: si interficis, magis uiuemus. Cur audeam te dicere antichristi precursorem, dicis me iniuriosum. Si non te actus tui hoc esse ostendunt, consideras cum ingenti sollicitudine sanctissimi etiam prophete Danielis librum, et inuenies te unum ex illis preostensis persecutoribus Dei religionis. In primo anno Balthasar  regis Chaldeorum, Daniel somnium uidit, et uisus [u 1Kb] capitis eius in cubili eius, et somnium suum scripsit: Ego Daniel uidebam, et ecce quator uenti celi immittebant  [a 31Kb] in mare magnum: et quatuor bestie [b 1Kb] de mari, altera alteram magnitudine antecedens. Prima ut leo [c 26Kb] et pinne eius. Et surrexit a terra et super hominis pedes stetit, et cor hominis datum est ei. Et ecce alia bestia similis urso [d 1Kb] , et in una parte stetit: et tria latera in ore eius in [e 1Kb] medio dentium eius, et sic dixit ei: Surge et manduca carnes multas. Post [f 1Kb] hanc bestiam uidebam, et ecce alia bestia ut leopardus, et ei ale quatuor uolucris super eam, et quatuor capita bestie, et potestas data est ei. Post [g 11Kb] hanc uidebam, et ecce bestia quarta horribilis, admirabilis, et fortis uehementer: dentes eius ferrei manducabant et comminuebant, et reliqua pedibus suis conculcabant [h 1Kb] : et hec bestia maior ceteris bestiis que antea uise sunt, et cornua decem ei. Et intendebam in cornua eius, et ecce cornu aliud minus ascendit in  medio eorum, et tria cornua [i 14Kb] , que erant ante illum, eradicata sunt a facie eius: et ecce oculi hominis in cornu hoc, et os loquens magna. uidebam quoadusque sedes posite sunt, et uetustus dierum sedebat: uestitus eius albus ut nix, et capillus capitis eius ut lana munda, et sedes eius flamma ignis, rote eius ignis ardens: fluuius ignis lucebat ante eum, millia millium seruiebant ei, et dena millia denum millium astabant ante eum: in iudicium [i 16Kb] sedit, et libri aperti sunt. uidebam tunc a uoce sermonum magnorum, quos cornu illud loquebatur, quoadusque interiit bestia, et periit, et corpus eius datum est ut comburatur: et reliquarum bestiarum regnum translatum est, et longitudo uite data est eis usque ad [k 17Kb] tempus. uidebam in [l 1Kb] uisum noctis, et ecce cum nubibus celi ut filius hominis ueniens  uenit usque ad uetustum dierum: anticipauit et oblatus est ei: et datum est ei regnum, et honor, et imperium, et omnes populi, tribus, lingue seruiunt [m 12Kb] ei, et potestas eius potestas perpetua, que numquam transibit, et imperium eius numquam corrumpetur. Horruit spiritus meus in habitu meo, et ego Daniel [n 1Kb] , et  uisus capitis mei conturbabat me: et accessi ad unum circumstantium, et ueritatem querebam ab eo de omnibus his. Et dixit mihi ueritatem, et interpretationem sermonum declarauit mihi: He bestie quatuor magne quatuor [o 1Kb] regna surgent in terra, et accipient regnum sancti altissimi Dei [p 1Kb] , et obtinebunt illud usque in seculum. Et querebam diligenter de bestia quarta, quod erat preter ceteras bestias horribilis ualde: dentes [q 1Kb] ei ferrei, et ungues eius erei: manducabat et comminuebat, et reliqua pedibus suis conculcabat: et de cornu eius decimo, quod erat in capite eius, et de altero cornu quod ascendit, et priora tria cornua excussit, cuius oculi et os loquens magna, et uisus eius maior ceteris [r 1Kb] uidebatur, et cornu illud faciebat bellum cum sanctis, et ualebat [s 1Kb] aduersus eos, quoadusque aduenit  uetustus dierum, et iudicium dedit sanctis altissimi Dei, et anticipauit tempus, et regnum obtinuerunt sancti. Et dixit: Bestia quarta, quartum regnum erit in terra, quod eminebit omnia [t 23Kb] regna, et manducabit omnem terram, et conculcabit eam, et concident decem cornua eius. Decem reges exsurgent, et post eos exsurget alius qui superabit malis omnes qui ante eum fuerunt, et tres [u 1Kb] humiles faciet, et uerba aduersus altissimum Deum loquetur, et sanctos altissimi Dei inueterabit [u 9Kb] , et excogitabit mutare tempora et legem, et dabitur in manu eius usque ad tempus temporum, et dimidium temporis; et iudicium sedebit, et regnum transferet ut exterminet et perdat usque ad finem: et regnum, et potestas, et magnitudo regum [x 1Kb] data est sanctis altissimi Dei, et regnum eius sempiternum, et omnes ei  seruient et obedient . Debueram quidem tantum illam partem indere, que te declarat per actus tuos, cuinam sis similis bestiarum: sed ut scires te in illa gehenna futurum, in qua bestiam illam missam refert gloriosus Daniel, nisi te correxeris, et, quomodo quos persequeris in eternum sint regnaturi  in regno collocati Domini, quo aduertere posses hec omnia annectimus: item ad hoc uniuersam reuelationem censui applicandam, quo tu tibimet et saltem legens satisfacere posses, quod enim uos tyranni persecutores Dei religionis bestie fueritis dicti; cupiens etenim sum me purgare apud tuam infectam uenenis Ariani dogmatis conscientiam, apud te non religiosum, sed religionis destructorem, non me ut astruis esse contumeliosum, quia dicam te feram bestiam, uel immanem belluam, cum uideas sic uos uocitari, iuxta facta uestra uobis etiam nomina applicata. Ceterum quarte illius bestie te gerere similitudinem, te hec implere esse cupientem, que illa predictum est quod esset impletura, manifestum est. Scriptum est de antichristo, cui tu similaris,  aut ipse esse iudicaris: uerba aduersus Altissimum [a 1Kb] Domini loquetur, et sanctos altissimi Dei inueterabit, et excogitabit mutare tempora et legem, et dabitur in manu eius . Hec tu iam fecisti atque es faciens. Cum enim dicis: Non est uerus Deus Filius Dei, sed factus est ex nichilo, uerba loqueris aduersus Deum. Christiani etenim cum unam uindicemus diuinitatem Patri et unico Filio eius, et tu sis hanc nostram impugnans defensionem, sis astruens de Filio quod fuerit quando non fuerit, et quod factus sit ex nichilo, utique probas te aut esse antichristum, aut certe eius precursorem. Neque enim poteris alius esse intelligi, nisi aut precursor antichristi aut antichristus, qui audeas apostolicam euangelicamque hereticam dicere fidem, et tuam  tentes blasphemiam catholicam fidem uindicare. Iniuriam te pati sentis, quia bestia esse dicaris a nobis: inueniris excogitare fidem mutare, hoc est ut non ita credamus, quomodo patriarche, prophete, apostoli ac martyres crediderint, sed institueris sic credendum, quomodo comperditus tuus Arius: et dicis non te recte dici bestiam, cum, quia hec esses acturus, bestiam te esse dixerit sanctissimus propheta? Non minor es, Constanti, incredulitate ab antichristo: nam dentibus ferreis Dei seruos deuorando non desinis. Quid pluribus? nil antichristus acturus est, nisi ut negetur unicus Dei Filius: hoc agit stultitia saginatus immundissimus animus tuus. Sed quantumuis seuias, transient, transient tempora tua, et uenient illa, in quibus uisurus es te,  nisi tibi consulueris, in illo igneo fluuio constitutum, uisurus tunc eos, quos infeste persequeris, propterea quod nolint perire tecum, non in illo in quo tu futurus es loco tormentorum, sed cum angelis sanctis gratias et laudes referentes semper Deo, te uero in illo liquore flammeo. Nolo mireris, si Daniel gloriosus te bestiam esse designarit, quando et Paulus  beatus de collectis [b 1Kb] tuis dixerit Cretensibus: Cretenses semper mendaces, male bestie, uentres pigri . Et infra: Quamobrem [c 1Kb] increpa illos acriter, ut sani sintin fide, non intendentes Iudaicis fabulis et mendaciis [d 1Kb] hominum auersantium se a ueritate . Hinc tibi episcopi sumus iniuriosi, quia te increpemus atque obiurgemus, cur fueris ausus auertere temet a ueritate, cur uolueris Dei mandatis derelictis hominum herere blasphemiis atque mandatis, cur denique derelicto Deo idololatriam susceperis. Hinc tuus tibi inimicus esse uideor, quia uelim te gradi secundum apostoli preceptum, et non secundum Arii atque Iudeorum mandata. Contra has nostras iustissimas allegationes uidens te ueritate superatum dicere es solitus: Sacre scripture precipiunt  regibus et omnibus degentibus in sublimitate debere te esse subditum; et audes tanta ac talia mihi ingerere, Lucifer? Hec conspicis, huiusmodi que te iubent honorari intelligis; que uero te iubent facere, illa fingis non nosse, illa que te moneat Dominus sacerdotibus obedire, illa que urgeant unum te exhibere ex omnibus conseruis tuis oportere, nec cuiquam te, si uelis Dei inueniri seruus, superiorem dicere. Hec, inquit Tito beatus apostolus, loquere, et exhortare [e 1Kb] , et argue cum omni imperio: nemo te contemnat . Si Christianus es, quia et tu unus sis de illis, propter quos dixerit: Hec loquere, et exhortare, et argue cum omni imperio: nemo te contemnat ; utique me cum omni te corripientem imperio audire debes, non contemnere. Tunc eris Christianus, si  me non contempseris hortantem te, ut perseueres Christianus: si uero contempseris, iam non de Christianis esse inueneris; quia si fuisses Christianus, non contempsisses eum quem Deus ordinauerit ad instruendam plebem suam, et eum, cui apostolus dixerit: Hec loquere, et exhortare; et argue cum omni imperio: nemo te contemnat . Quid enim te hortor? nisi ut non sis homicida, ut Dei non persequaris domum; ut desinas torquere, proscribere, deportare, recludere carcere, trucidare, uarie disperdere, interficere eos quos cernas Christianos; ut desinas denique blasphemare unicum Dei Filium; ut apostolicam suscipias, quam hereticam dicis fidem, hanc scilicet nostram, quam apud Niceam te contra et cunctos hereticos episcopi descripserunt;  ut sis credens sicuti nos, dignerisque respuere idololatriam per Arium magistrum tuum institutam; ut Christianum te clamites, non Arianum; ut [f 1Kb] desinas crimina falsa Dei mittere sacerdotibus: hec est correptio mea, hec obiurgatio. Apostolus mihi dicit ut te arguam cum omni imperio, et tu dicis: Facit mihi iniuriam Lucifer; et non dicis: Dei  sacerdos commonet atque hortatur secundum sacre legis precepta, ut possim ducere uitam Deo acceptissimam. Nam quia dicas debere nos tibi obsequia, scito quia non tibi soli, sed et omnibus nos in sublimitate degentibus in obsequiis representantibus [a 1Kb] esse nouimus debitores. Dicit enim apostolus: Admone illos principibus et magistratibus [b 1Kb] subditos esse, obedientes, ad omne opus bonum paratos esse, neminem blasphemare, non litigiosos [c 1Kb] esse, sed modestos, omnem ostendentes mansuetudinem ad omnes homines. Fuimus enim et nos aliquando stulti et incredibiles [d 1Kb] , errantes, seruientes desideriis et uoluptatibus uariis, in malitia et inuidia agentes, odibiles, odientes, alterutrum [e 1Kb] : sed cum benignitas et humanitas illuxit saluatoris nostri Dei, non ex operibus iustitie que nos fecimus, sed secundum  suam misericordiam saluos nos fecit per lauacrum regenerationis et renouationis, per Spiritum sanctum, quem effudit in nobis [f 1Kb] honeste [g 130Kb] per Iesum Christum saluatorem nostrum, ut iustificati gratia ipsius heredes efficiamur secundum spem uite [h 1Kb] . Admonet ergo subditos nos debere esse in bonis operibus, non in malis. Si bonum est opus, ut absentem [i 1Kb] interimamus, ut inauditum purgare se proclamantem [i 1Kb] necemus, ut eum, quem innocentem scimus, omittentes omnem respectum misericordie tecum puniamus, si opus bonum est negare Dei unicum Filium, si opus Deo acceptum est apostolicam deserere fidem, suscipere hereticam, merito diceres contra sacrarum facere me scripturarum monita. Addo illud, quod illorum principum et magistratuum  apostolus fecerit mentionem, qui nec dum credidissent in unicum Dei Filium; utique [k 1Kb] humilitate nostra et mansuetudine, et longa in aduersis patientia, et maxima in rebus congruis obedientia fuissent prouocati ad credendum. Ceterum si tu, quia imperator sis, fingens te unum e nobis cogas nos Deum derelinquere, et idololatriam suscipere, numquid acquiescendum tibi erit, ne apostoli pretermissa fuisse uideantur precepta? Et tamen tu, qui te fingis Christianum, Christianos tentaris quod ipse sis facere,  hoc est apostatas, tu qui adhuc stultus sis, et incredibilis permanens in malitia tua, in qua et nos fuisse ante agnitionem, ante susceptam sacram fidem apostolus dicit. In quibus tibi temperaturi eramus, nisi ut que licita essent impleremus? Aut cum dicas tu blaspheme homicida: Necate credentes in unicum Dei Filium, estote mecum persecutores domus eius, mecum negate eum, apostolicam respuite fidem, suscipite heresim meam, cuius ego omnibus uiribus cordis mei exstiti amator; quis te infelicior est, ut non te uitet? Nonne te hec facere suadentem demonum templum esse cognoscens fugiat? Quia hec audis, dicis: Iniuriam patior a Lucifero homine misero, et utique imperator; non subsequitur sermo ille tuus blasphemus conspurcatus: Audio que mereor a Lucifero Domini  sacerdote. Galatis uas electionis, Miror, inquit, quod sic tam cito transferamini [l 9Kb] , qui uos uocauit in gratia, in aliud euangelium, quod non est aliud, nisi [m 1Kb] sunt aliqui qui uos conturbant, et uolunt conuertere euangelium Christi. Sed licet nos aut angelus de celo euangelizauerit [n 1Kb] preterquam euangelizauimus uobis, anathema sit. Sicut prediximus, et nunc iterum dico; si quis uobis aliud [o 1Kb] annuntiauerit quam quod accepistis, anathema sit . Et tu arbitraris aliud posse te iudicari a me nisi anathema esse? cum inueniam te aliter euangelizare quam tradiderunt beati apostoli. Cum itaque audis a me quod anathema habeam te euangelizantem aliter quam euangelizarunt apostoli, si dicas me iniuriosum, mentiri te cognoscere, aliquid hominis [p 1Kb] gestans, poteris; si  quidem uideas tibi me idcirco dicere anathema, quia iam beatus apostolus te anathematizauerit. Iniuriosum me iudicas, quia dicam te stultum: sed quomodo potero recte a te iniuriosus uocari, quando constet me uerum dicere, quod enim sis stultus? Si enim Galate audiant, O stulti [q 1Kb] Galate , a beate apostolo, cur putes tu non stulti debere te nomine uocitari? Illi etenim si propterea quod falsis fratribus obtemperassent, quia ad illorum conserpentinorum tuorum suggestiones intendentes, et sabbata  seruare se oportuisse, et circumcisionem fuisse custodiendam censuerant, sunt stulti dicti, quanto magis tu digne diceris stultus, qui unici Dei Filii negator exstiteris! Quia dicam tibi, Eripe te a canibus rabidis Arianis, dole tibi quod illorum maligno herendo concilio et ipse canis factus sis, contumacem me dicis; sed fortassis ignoras unici Dei Filii negatores dictos canes, dictos tauros pingues, dictos filios iniquitatis, semen adulterum et meretricis, filios perditionis, et semen iniquum. Si fugitis [a 1Kb] ita uocitatos uos a Deo, audi per Esaiam ipsum dicentem ad comblasphemos tuos Iudeos: Accedite huc, Filii iniquitatis [b 1Kb] , semen adulterum et meretricis. In quo delectati [c 1Kb] estis, et in quem aperuistis os uestrum, et aduersus quem immisistis linguam uestram? nonne uos estis filii perditionis,  semen iniquum ? Et alio loco: uidete quia [d 25Kb] omnia excecata sunt, non cognouerunt sapere, omnes canes muti, qui non potuerunt latrare, somniantes in cubile [e 1Kb] , amantes dormitare: et canes improbi [f 1Kb] anime nescientes satietatem, et sunt nequam nescientes intellectum, omnes uias suas secuti sunt . Qui hi sunt ad quos hec, uel propter quos dicantur? nempe illi quos in uicesimo primo psalmo incusat unicus Dei Filius ore Dauid dicens: Circumdederunt me uituli multi, tauri pingues obsederunt me. Aperuerunt in me os suum, sicut leo rapiens et rugiens . Et infra: Circumdederunt me canes multi, concilium malignantium obsedit me: foderunt manus meas et pedes . [g 6Kb] Quando itaque illos in sacrilegio magistros tuos dictos uitulos, tauros  pingues atque canes aduertes, non poteris tu unus ex malignantium concilio contumeliosum me iudicare, quia illis te nuncupem nominibus, quibus compestilentes tui uocati sunt ac uocantur: neque enim tu minor es in nequitia, qui audeas dicere: Erat quando non erat, et factus est ex nichilo, ut non illis aptis tibi nominibus nuncuperis. Sed uis his non nuncupari nominibus? muta uias tuas, corrige errores tuos, ut  correxerunt Paulus beatissimus, et ceteri ex illo perfido populo. Quia dicam tibi: Eripete a malignantium concilio, uideor esse tibi contumeliosus. Qua de re? nempe quia profitear me Christianum, quia noluerim derelinquere Deum, et abire post idololatriam tuam. Non nos primum contumeliosi ac superbi a uobis dicti sumus sacrilegis; dicti sunt enim etiam illi cuncti, qui restiterunt funestis edictis contyrannorum tuorum. Ut et [h 1Kb] ceteros preteream in clausula orationis, ad solum iterum me uertam Antiochum regem. Iudicabatne resistentes sibi contumeliosos superbos necne? Sine dubio, quia contumeliosos superbos illos existimarit fuisse, tali est crudelitate Deo dicatos ad mortem usque persecutus. Restat ergo ut uideas que adhuc super illa, quem iam cognouisti, gesserit Antiochus; et si illos recte  poteris dicere superbos fuisse Antiocho contumeliosos, poteris et nos [i 1Kb] . Hec etenim et nos patimur a te, que sunt et illi perpessi ab Antiocho; sic nos sumus proclamantes pro fide, pro religione, sicut fuerunt proclamantes et illi; sic nos Deo Abrahe, Deo Isaac, Deo Iacob seruire profitemur, quomodo et illi sunt confessi. Misit, inquit Scriptura, rex senem Atheniensem [i 21Kb] qui compelleret Iudeos, ut se transferrent a patriis, et Dei legibus ne uterentur, contaminare etiam quod in Hierosolymis erat templum, et cognominare Iouis Olympii, et Margarizin [k 1Kb] , pro ut erant, qui locum inhabitabant, Iouis hospitalis. Pessima autem et uniuersis grauis malorum erat seditio [l 1Kb] . Nam [m 12Kb] quia templum comessationibus gentium erat plenum,  scortantibus cum meretricibus, et in sanctis tectis mulieribus se appropiantibus, insuper intro inferentes ea que non oportebat: altare etiam plenum erat illicitis que legibus prohibebantur. Neque autem sabbata agebantur [n 12Kb] , neque dies solemnes patricii custodiebantur . Et infra; Ducebantur autem amara [o 51Kb] necessitate per singulos menses, in diem regis natalis, miseratio erat; et cum sacra Liberi celebrarentur, cogebantur  enim hederas habentes Libero circumire. Decretum autem exiit in proximas Grecorum [a 49Kb] ciuitates, suggerentibus Ptolomeis, id ipsum institutum aduersus Iudeos agere et misereri: eos uero qui nolint [b 13Kb] transire ad instituta Grecorum, interficere. Aduenit ergo uidere miseriam. Due enim mulieres delate sunt natos suos circumcidisse, quarum [c 18Kb] infantes ad ubera suspenderunt, et cum publice per ciuitatem illas circumduxissent, per murum illas precipitauerunt. Alii uero in [d 24Kb] proximo concurrerunt in speculas, et latenter septimum diem celebrabant. Quod cum indicatum esset, sufflammati sunt, eo quod metuerent in die solemni gloriosa ferre sibi auxilia . Quid censes oportuisse  facere tunc cultores Dei? Deo oportuerat an Antiocho placendum [e 1Kb] ? Si illos non censes Antiocho placere oportuisse, nec nos utique tibi, quia et tu alio licet modo, tamen nos sis cupiens tollere a Deo, et iungere diabolo, ut ille uoluerit illos: ipsa per te crudelitas geritur, sic seuus atque iniquus in eos, qui tuo lunesto edicto resistunt. Superest igitur, ut est sepe dictum, doleas te errasse, agnoscensque te esse homicidam atque blasphemum, temet, desertor Dei, representes domui [f 1Kb] , alioquin tu tibi imputaturus, cum te uidere ceperis illic esse, ubi nunc sunt cuncti illi contyranni tui.





S. P. N. LUCIFERI EPISCOPI CALARITANI, MORIENDUM ESSE PRO DEI FILIO, AD CONSTANTIUM IMPERATOREM, LIBER UNUS. 

 Decuerat quidem, Constanti imperator, nichil iam tecum de diuinis retractare scripturis, cum eo uidelicet, quem ueritatis compererimus interpolatorem, tecum quem de illis ex actibus tuis te comprehenderimus esse, qui idcirco dicantur sibi sapientes, quod enim sint insipientie iter tenentes; decuerat, ut diximus, post tanta illa que ingessimus, iam prebere silentium, maxime cum scriptum meminerimus: Noli respondere imprudenti ad imprudentiam eius, ne similis fias illi . Et iterum: In aures imprudentis noli quicquam dicere, ne quando audierit, irrideat sensatos sermones tuos . Sed, quia adhuc de armorum tuorum potestate et uana imperii tui dominatione times [a 1Kb] , collegi [b 1Kb] plaudere, quod enim possis, quos ratione debueras in id  quod censueras constituere, uiolare, in his omnibus,  quibus te putas magnum, esse te miserum, contemnique omnem carnificine tue rabiem a seruis Dei, uolui isto presertim libro notum sacrilegio funestate facere menti tue. Te enim cum temporali, caduco, fragili, corruptibili regno tuo transiturum, et ad eternam penam, nisi tibi, dum est locus, prouideris, peruenturum, Christianos uero ad eternam uenturos requiem, incorruptibile regnum consecuturos, fixum manifestumque habere te uolumus. An defendere tentabis, quod enim per hanc heresim tuam comprehensurus sis regnum celorum, tu, qui cum compestilentibus tuis Arianis timens, ne a nobis Christianis reuictus manus dare aliquando clamante ueritate ipsa cogereris, disceptatione reiecta, ad uirtutem confugiendum fragilium Arianorum  [c 1Kb] tuorum censueris? tamquam posses armis fragilibus  immortalia dona consecuturos superare inimicus diuine religionis, religiosos seruos Christi precursor antichristi, milites Dei eos, quos ad eternas diuinitatis sue perfruendas amicitias unicus est Filius Dei inuitare dignatus, dicens: Beati estis cum [a 1Kb] uos odio habuerint homines, et maledicentes persequentur, et exprobrabunt, et dicent aduersum uos omne malum: gaudete et exsultate, quoniam merces uestra multa [b 1Kb] est in celo: sic enim persecuti sunt et prophetas, qui erant ante uos. Hos tu in omnibus impotens de gradu putasti pellere, hos prosternere, quos uideas idcirco esse paratos pro unico Dei interfici Filio, quod enim elegerint non uobiscum negatoribus torqueri apud inferos, sed celeste consequi regnum; hos per inanem regni tui auctoritatem  censueras temet [c 1Kb] superaturos, qui Dei templa esse ipsa confessione fidei sue clarescunt. Ut enim uos Ariani negando Filium Dei domos esse immundi spiritus, uocibus prophetarum, apostolorum, atque sacrorum euangeliorum designamini, ita [d 1Kb] qui Filium Dei confitemur, templa Dei esse ostendimus nos. Milites Dei tue carnificine succumbere potuisse crudelis atque sacrilega mens tua suggestionibus fauens cohereticorum tuorum presumpserat, nos quos templa sua dicit esse Deus sic: Quoniam inhabitabo in illis, et inter eos ambulabo, et ero illorum Deus, et ipsi erunt mihi populus . Hos te uincere potuisse iudicaueras, quos apostolus hortatur tollere Deum, et portare in corporibus suis; hos te armis futilibus regni tui subigere potuisse  fueras quidem arbitratus: sed perspicis [e 1Kb] , in tuo palatio intra uelum [f 2Kb] licet stans tulisti responsum  a me ad conseruandam salutem, omnes Dei seruos, calcata friuola auctoritate tua, mente, uoluntate, studio, uirtute, uoce consentire. Aduertis quomodo caduca dominatio tua quanto contra nos seuire dignatur, quod tanto ea iudicetur esse infirma, contemptibilis, inanis, debilis et abiecta: furore etenim et scelere concitata manus tua ad perimendos nos quotiens preualuit, totiens nos creuisse, et magis atque magis uictores exstitisse meminimus. Mactasti [g 2Kb] quamplurimos in Alexandria, laniasti certos toto in orbe, disperdidisti resistentes tibi uariis in locis; sed hi omnes, quod tu audire minime uis. martyres sunt: illos omnes beatissimos tuo mactatos gladio in paradiso esse qui [h 1Kb] credimus. Crede mihi quod a te statuerimus interfici, quia et  melius esse uiderimus in omnia eua Deum habere amatorem, quam te cum Iuda Scarioth Iudeorum imitatorem puniri. Hinc est denique, Constanti, quod frendores colubri per te illatos non timentes subire parati sumus omne exitium. Nunquam nos consiliorum nostrorum penitere potest, si per te mactati, qui adhuc tuis crudelibus restitisse uidemur manibus, fuerimus. Mors etenim, quam nobis tu minitaris inferre, omnibus est parata: tantam uero beatitudinem, quantam sancti sunt martyres adepti, nemo ut uidemus est consecutus, nisi hi qui mortem propter unicum Dei Filium moriendo uicerunt. Dicatos Deo homines torques, interficis, exterminas; et cur hec geras, causas odiorum reddere non uales, quia tu erras. Etiam nobis irasceris cur ueram  teneamus uiam, et cum nostra salubri admonitione corrigere te possis, errores tuos insuper crudelibus  factis coaceruas, dicatas Deo mentes euisceratis corporibus extorquens eorum, qui statuerimus Deo fidem usque ad extrema uite seruare curricula. Perspicis ita hec esse, et quidem non sine maximo dolore tuo, cum non ualere te aduertis nos ab hac, que sola est, religione deflectere, ab isto cursu, in quo ad brauium sursum [a 24Kb] uocationis tendimus, retrahere, non cum te ex aperto facis inimicum, non cum te simulas amicum [b 1Kb] . uideris etenim quod sit in te qui deceperit Euam; nam [c 1Kb] , cum uerbum tuum, per quod serpis ut cancer, falso fucato scientie tumore componis, astruendo te omnibus flagitiis tuis maculato edicto [d 1Kb] tuo rescissore [e 1Kb] , messe omnium errorum, cum sis ipse totius erroris fons, affirmas te luminis portitorem, cum sis tenebris obsessus omnibus.  Nullis ergo modis posse nos a uia ueritatis deflecti, licet intellectu omni careas, tamen ex parte contemni te inspiciens potes tandem uidere, Constanti imperator immanissime. Hoc enim fidei proprium esse negotium nouimus Christiani, nec prosperis nec aduersis de gradu demoueri, non a proposito semel uigore deduci: cernimus una hac uoce religiosa, Christianus sum, nolo esse ut tu es, Constantius, apostata, omne crimen excludi: hac una uoce tribui presidium salutis, uinculum libertatis et honoris: conspicimus hac confessione tribui nobis protectionis clypeum, telum contra per te in nos seuientem diabolum; et tu inquis: Negate uos Christianos? Ut contra aduersans discrimen duremus stabiles, nec seuitiam tuam torquentis horreamus,  animemur magis quam doleamus, ista efficit conscientia, que reminiscitur unicum Dei Filium ad protegendos uictoresque efficiendos suos sue diuinitatis prebere presentiam: hinc efficitur, ut, qua nos credis exstingui pena, uiuificemur. Id etenim nobis, qui eum propter quem patimur, esse nobiscum credimus, in augmentum uirtutis assumimus, quod tu cruciatui sperasti prodesse, punitor: hinc est quod malis tuis quatientibus non frangamur, quantoque uarie continua crudelitate uexamur, tanto firmiter roboremur. Est enim nobiscum ille, qui adolescentes Hebreos credentes in se in camino ignis tutatus est; ispe firmat nostras mentes, ipse sensum regit nostrum, ipse diuino incendit amore suo nostra corda, et ad tolerantiam  sancte passionis animat: unde et nemo nostrum mortem quam inferre minitaris cogitat, sed immortalitatem; nec temporariam per te illatam penam, sed gloriam sempiternam. Tormentis namque martyres Dei consecrari, et ipsa passionis probatione coronari aperiunt ita sacre scripture: Pretiosa in conspectu Domini mors sanctorum eius . Et: Si coram hominibus tormenta passi sunt, spes eorum immortalitate plena est: et [f 1Kb] in paucis uexati, in multis bene disponentur, quoniam Deus tentauit illos, et inuenit eos dignos se. Tamquam aurum in fornace probauit eos, et quasi holocausta [g 1Kb] hostia accepit eos, in [h 1Kb] tempore erit respectus illorum. Iudicabunt nationes et dominabuntur populis, et regnabit Dominus eorum in perpetuum . Qui igitur  tantam felicitatem consecuturos se de Dei presumunt magnitudine et exsultant, necesse est, et futura cogitantes gaudia, presentia tua mala calcent. Unici Dei Filii diuina uox est: Qui amat animam suam [i 1Kb] in isto seculo, perdet illam; et qui odit animam suam propter me, in uitam eternam conseruabit eam . Quo diuino herentes Christiani precepto, licet in membris nostris resultans, Constanti, tua ungula recurrat in uulnera, stamus stabimusque immobiles, te atque omnibus penis tuis fortiores, hoc solum nobiscum ipsi reuoluentes, quod ista crudelitatis tue carnificina nobis sit utilis ad gloriam sempiternam. A barbaris sepe parcitur uictis, et est locus inter arma clementie, et utique apud eos qui ferali [i 1Kb] ritu sint uitam ducentes. Hoc  uero inenarrabile est quod fit aduersum nos a te, qui tibi bene uoluimus, atque ut contingat desiderantes sumus, Deumque iugiter obsecrantes non desinimus: spolias, proscribis, mactas gladio, uarie punis, nec corpora [k 1Kb] que laniare sanxisti, sepeliri permittis, eleemosynam fieri prohibes, omnia metalla, omniaque loca, exsilia uocari que putabantur digna, nostro tue calliditati resistentium replesti numero; relegando insontes, fame, siti, nuditate uexando non desistis. His illa ingeris mala, qui eternam cupimus consequi beatitudinem. Et tamen, imperator crudelissime, quicquid seuitia tua nobis intulit atque irrogatura erit, aduerte quod mendacium sit; si quidem nec mors sanctis qui nos precesserunt martyribus per te illata mors sit, nec  iactura, neque damnum, sed fidei feneratio. Semper Christiani [a 1Kb] uobis tyrannis in persecutione peruersa questione torquemur. Quo enim genere nocentes coguntur ad confitendum, eo nos compellimur modo ad Christum unicum uerissimum Filium Dei negandum. Sed ut illi pro meritis confessi damnantur, sic nos, quia Dei Filium non negamus, coronamur, quibus uictoria est a te illata damnatio: auferimur a te e medio, quibus coram non audeas blasphemare. Prosternitur etenim una uoce Christi militis ille, qui contra nostram confessionem religiosam in te manet; loquitur ille, qui per te nostrum sitit sanguinem; ille, qui tuam obsedit mentem, contremiscit presentiam cultorum Dei, atque ferre non ualet, cum dissentimus a te, qui  dicas esse ex nichilo Filium Dei, cum contra stamus minas tuas, omnemque crudelitatem carnificine tue potentia eius iuuati protectique calcamus. Castigari te profecto sentis eius seruorum constantia atque tolerantia, qui dicit: Nolite metuere [b 1Kb] eum, qui potest occidere corpus; magis autem metuite eum, qui potest et corpus et animam perdere in gehennam . Pauli etiam beatissimi eius apostoli ad te calcandum tyrannorum omnium tyrannum hortamentis animamur: Sumus filii Dei. Si autem [c 1Kb] filii Dei, et heredes Dei, coheredes autem Christi, siquidem compatimur, ut et simul glorificemur . Et iterum: Existimo [d 1Kb] non esse condignas passiones huius temporis ad futuram gloriam, que reuelabitur in nobis . Cuius claritatis gloriam cogitantes  pressuras omnes et persecutiones non solum per te illatas a diabolo, sed et per omnes eius homines nos tolerare seruos Christi conuenit, quia licet sint multe, tamen ex omnibus illis liberamur, qui Filium Dei uerum esse Filium credimus: et cum duas esse personas Patrem et Filium meminerimus, tamen unam diuinitatem Patri et eius unico Filio uindicemus. Has nostras iustas inuictasque audiens allegationes, quia sustinere ueritatem ille qui tuam obsedit mentem non potest, instigat tuum ferinum animum, ut nos quam acerrime uexes, exquisitis penarum generibus excrucies, cur nolumus iter deserere salutare. Hinc est quod nimia tua crudelitas nostris illudit corporibus, cur magni estimemus fidem,  cultoresque Dei nos esse non abnegemus: totis in nos incumbis carnificine tue uiribus, arbitratus nociturum te nobis, ignorans probationis nostre nos gaudere occasionibus; hi uidelicet qui felicitatem nostram hanc existimemus maximam, si in hoc iustitie agone tua carnifice manu nobis contingat pro Dei iugulari Filio, stabiles contra tuam religiosa mente perstamus insaniam, uincente scilicet in nobis eo, pro quo patimur, quicquid sub persona nostra iniurie [e 1Kb] ipsius diuine maiestatis, tu profane iactitas sermone uacuo, et inani colloquio, uoluntate praua; que cuncta dura mens tua et obstinata pectoris feritas in necem sue gignit salutis: dum a religione Dei dissentis ducente dementia, furore rapiente, omni denique te immanitate uexante, qua  instigaris pariter ac feris, eo quem negas protegente contra tuam, bellua, immanitatem, ut uel uerso solent mari moles opposite, reluctamur. Feriant licet per te diabolici fluctus, et pulsent late uagantes mundi turbines, magis magisque immobilis, ut est, erit uirtus, nec undis tuarum infestationum circumspumantibus succumbemus operti, sed contra omnia erimus semper erecti pericula: siquidem non sit Christianus animus abiectus qui sternatur et iactetur ad uitia, sed eo usque sit generosus ac nobilis, ut contra omnia tentamenta immobilis uictorque permaneat. Non sumus Christiani cogitantes presentis fragilis uite dulcedine perfrui, sed sumus adipisci cupientes eterne securitatis et felicitatis gloriam, perpetue beatitudinis possessionem. Ioannis apostoli  beati, ut terrena spernentes, celestia sequi desideremus, hortantis religiosa uox est: Et mundus transit, et concupiscentia [f 9Kb] eius: qui autem fecerit uoluntatem Dei, manet in eternum, quomodo et Deus manet in eternum . Cum hec ita sint, cupio te cognoscere cum omnibus tuis prestigiis ac fraudibus, cumque uastissima seuitie tue crudelitate, iacere te subter pedes Dei seruorum, omnem gloriam tue uane dominationis duci a nobis atque haberi pro nichilo, nichilque te aliud esse a nobis sentiri cum omni uigore atque auctoritate imperii tui, quam inanem aurulam. Iactare nos hec quisquam de tuis fortassis dicat adulatoribus. Non retines, Constanti, dixisse me iudicibus, te [g 1Kb] uelo misso audiente, quod  licet totum militem tuum in nos decreuisses iacere regni tui tela, in nos exsecratores blasphemie tue, ut in sacrilegi [a 1Kb] tui decreti contemptores, omnia sua colliderent arma, nec si [b 1Kb] tamen quod possemus a proposito recedere? Sed tu pro tua illa prudentia in omni pro te moriundos bello milites tuos censuisti, Christianos uero sanxisti Dei oportuisse exsistere negatores. Et utique tui sentiunt dolorem uulnerum, dolent se periisse, dolent hanc amittere lucem; nos uero primo sentire penarum cruciatus non possumus, in quibus Christus patitur, in quibus Christus eternam salutem operatur: deinde, quia presentia pro nichilo ducamus, et lumine in illo perenni semper futuri sumus, qui [c 1Kb] fieri potest, ut non pro Christo Dei Filio uite eterne tributore sacrilegio funestatis  manibus tuis maluimus [d 1Kb] interfici? qui aliter nos Deo Patri placere non posse cernamus, nisi conuenti a te ad negandum unicum Dei Filium eius per mortem etiam ipsam uerum esse illum Filium Dei confessi fuerimus? Detestabilis mens tua indigne fert, quia dicamus Christum Dei Filium Dei esse uerbum, Dei sapientiam, Dei uirtutem, Deum [e 1Kb] uerum de Deo uero, natum de Patre, id est de substantia Patris, lumen de lumine, natum non factum, unius substantie illum esse cum Patre, quod Greci dicunt , per quem omnia sunt facta, sine quo numquam fuerit Pater. Indigne fers, Arii uermis, cur defendamus, quod claritas, potestas, magnitudo, eternitas, diuinitas, que [f 1Kb] una sit Patris et unici eius Filii. Non esse nouum quod nos legati asseuerabamus in [g 1Kb] tuo palatio,  et firmando non desumus semper sic fuisse et esse creditum a Christianis, sicuti apud Niceam contra heresim tuam Arianam et [h 1Kb] omnes errores uidetur esse sacra fides conscripta, si tandem oculos serpentis morsibus confossos cordis tui aperias, inuenies, quod hanc habet, hanc defendit ecclesia fidem, quam sibi traditam cognoscit per beatos apostolos. Omnes momento peragrare si posses gentes, inuenisses, stolidissime imperator, ubique Christianos sicuti nos credere, in hac defensione nostra perstantes pro Dei Filio ut nos mori cupere. At tua nouella predicatio et recens religio, sub pretextu fidei blasphemia [i 1Kb] in perniciem salutis tue per te prolata, non solum adhuc limitem Romanum peragrare  non ualuit, et utique te satis agente, sed, et ubi [i 1Kb] radices figere tentauerat, aruit, recedentibus scilicet omnibus Dei famulis a te, atque paucis tuis, quos lolium esse super frumentum seminatos Dominus predixerit, tecum manentibus: que omnia tibi prestitit atque est prestans artifex fraudis ac mortis, qui per te plurimos blanditiis obliquis illicit ac decipit, qui, cum sit reus totius sceleris, suggerit cordi illi tuo amarissimo, ut nos tamquam reos alicuius criminis punias. Sed prospice tandem, aperi cordis oculos, in quibus tibi nichil luminis est, sed omnis caligo et ingentes tenebre uersantur, et inuenies quod mors tua fragili illata potestate integriorem reparet uitam, quod hec magis nos deducat ad gloriam per ignes, per gladios, per catenas  ac feras, per quicquid denique rabies tua piissimi [k 9Kb] imperatoris in nostram censuerit ingerere necem. Tutante Deo non modo non exstinguimur, sed magis atque magis uiuificamur, qui meminerimus nil esse super nos preter Deum; unde erubescit animus deuotus atque mancipatus Deo tibi per tuam mortuo blasphemiam, cani latranti contra ueritatem, uermibus Arii scatenti succumbere. Seruorum Christi anime quoties uim diligenter ueram examinant tormentorum, considerant nullum maius esse tormentum quam a te aduersarii nostri seruo seruum uinci Christi. Recordamur Dominum dixisse: Si quis uult post me uenire, abneget se sibi, et tollat [crucem suam, et sequatur me. Qui enim uoluerit animam suam saluam facere, perdet illam. Qui [l 1Kb] autem perdiderit animam  suam propter me, inueniet eam. Quid enim prodest homini, si totum [m 13Kb] mundum lucretur, anime uero sue detrimentum patiatur? aut quam dabit homo commutationem anime sue ? Martyrii cogit dignitas ut uitam Christiani morte [n 1Kb] contemnamus, siquidem nouum salutis genus per Dei Filium fuerit tributum; interire [o 1Kb] ne peream. Nouimus hanc esse nobis traditam diuinitus disciplinam, ut sine ullo terrore militie uim tueamur tanti nominis, quippe quos iam pridem eterne memorie cupiditas abstraxerit a desiderio istius lucis, quosque ad calcanda omnia terrena Christi societas segregarit. Crescit [p 1Kb] , Constanti, crudelitatis tue pugna: sed crescere aduerte et Christi militibus gloriam, nec  retardamur denique ab acie tormentorum metu, sed ipsis magis tuis tormentis ad aciem prouocamur. Hec ita esse negare non poteris, quando conspicias [a 1Kb] pari et simili calore uirtutis Christianos toto in orbe ad gerendum certamen animatos, quando uideas, militem Christi, incorruptam fidei firmitatem quod non detestande tue blanditie decipiant, non mine furoris tui terreant, non cruciatus tue carnificine ac tormenta crudelitatis deuincant, illo uidelicet in nobis manente, et nobiscum semper constituto, qui ad beatos apostolos dixerit: uobiscum sum omnibus diebus usque ad consummationem seculi . Est ubique presens, quia omnipotens [b 1Kb] sit, Filius totum potens, cui cum Patre una sit eternitas atque potestas diuina. Sed te quanta caligo  obsederit incredulitatis, quantaque tenebrarum et errorum nubes tuum pectus obduxerit, dici non potest, qui cum te Christianum fingas, Christianum tamen nomen e medio auferre nitaris. Inter hec daturos legentes ueniam conspicere debes, quod pro merito impietatis tue facundia mediocris ingenii mei ad exsecrandum te describere non ualuerit; dedisse me etenim uidebant formam uniuersis Deum timentibus, prebuisseque materiam tractaturis, quo [c 1Kb] te ordine possent sine uite eterne radicibus positum secare. Nec te maledicis uocibus dicas a nobis obiurgari, si que dignus es [d 1Kb] a rusticis, licet tamen Christianis, audis. Nouimus non maledicendum, sed magis propter inimicos rogandum: Filius etenim Dei, rerum cum sit Dominus, tamen cum malediceretur,  non remaledicebat. Ceterum, si rerum malediceret Dominus, tante utique maiestatis impetu uniuersa conciderent. Dicis utique ad hec: Dominus te mitem esse uoluit quippe antistitem suum, et tu te peruicacem me circa prebes. Prophete, apostoli, et chorus euangeliorum non occidendum docent, tu contra Deo dignaris interficere dicatos. Christiani ad placandum quem colimus his rebus opus esse nouimus, quibus illum delectari ac gaudere scimus. Si igitur placere censendum est posse Deo quod facis, omnes nos oportet homicidas esse, sacrilegos ac blasphemos. O Constanti, quam ingentis sis dementie, uideris: conspicitur ueterator ille subtilis,  circumscriptor innocentium in tua mente sedem sibi collocasse, et arbitraris non te adhuc publicatum? adhuc in ouem, cum sis lupus, perfrigescis tu, qui a sanctissimis prophetis bestia nominaris, a beatissimis apostolis canis ac lupus rapax, subornatus, cum sis operarius iniquitatis, tamquam minister iustitie: et te esse hominem censes, cum nichil hominis nisi lineamenta ac summam figuram geras? Doles te immanem bestiam dici, nichil te hominis nisi lineamenta ac summam gerere figuram. Dic, queso, an possis, innocentium interemptor, merito dici Christianus, et non potius insanus, hebes, uecorsque, hostis quippe Dei religionis, in qua pietas, humanitas, omnisque iustitia uersatur, in qua nec malum pro malo discitur reddere, in qua non occidere,  sed occidi propter Dei Filium docemur? Tu sacrilego conatu tuo, contemptam uanam dominationem tuam considerans, tormenta admoues; sed est protector [e 1Kb] fidei, gubernator salutis, rector animarum, quem nos impellis negare semper, nobiscum semper adest certamini nostro, quia preliatores atque assertores diuini sui nominis erigat. Hinc est quod seruientibus [f 1Kb] iniustitie tue ac ministris, hoc est concarnificibus tuis torquentibus, stemus fortiores, inanimamur ut tuam ungulam artus nostri pulsati ac laniati superent. Quomodo etenim inexpugnabilem fidem superare poterit seuiens diu plaga repetita, cum omnis miles Christi sciat ipsum, pro quo patitur, secum esse presentem, gaudentemque de suorum tolerantia seruorum? Stamus [g 1Kb] utique  famuli Christi eius maiestate firmati, uoce libera, mente incorrupta, telis quidem fragilibus tuis, nudi, sed illa induti arma, que nos ut indueremus est deprecatus beatus apostolus dicens: De cetero confirmamini [h 1Kb] in Domino et in potentia uirtutis eius . Et: Induite arma Dei, ut possitis stare aduersus remedia [i 1Kb] diaboli, quia non est uobis colluctatio aduersus carnem et sanguinem, sed contra [i 1Kb] potestates, contra huius mundi rectores tenebrarum harum, contra spiritalia nequitie in celestibus. Propterea accipite arma Dei, ut possitis resistere in die malo, et in omnibus perfecti [k 1Kb] stare, precincti lumbos uestros in ueritate, induentes loricam iustitie, et calciati pedes  in preparatione [a 1Kb] euangelii pacis; in omnibus assumentes scutum fidei, in quo possitis omnia iacula nequissime candentia [b 1Kb] exstinguere, et galeam salutis [c 1Kb] , et gladium spiritus, quod est uerbum Dei, per omnem orationem et obsecrationem orantes omni tempore in spiritu, et in [d 25Kb] illum uigilantes . Igitur quia taliter armatos, tanta potentia munitos, superare non possit tua patrisque tui crudelitas, ut sepe dictum est, stetimus et stamus, et quoad usque consumas corpora nostra, staturi sumus salutari Christi clypeo muniti, lorica pietatis eius circumdati, sancto Spiritu gubernati, immobiles [e 1Kb] , et magis magisque in omnibus auctores [f 25Kb] , pellentes omnem uocem seruitutis. Certi etenim et fidentes sumus nullis nos tuis insidiis, nulla tua calliditate, nulla cauillatione, nullis tuis fraudibus posse a proposito uigore deduci,  quandoquidem sciamus quod enim finis delictorum mors sit, deinde sequitur uita, que semper sit; amplectamurque beati consilia apostoli eius, eiusque imitatores atque participes desideremus inueniri, qui astruit, quod [g 1Kb]  cum uetus homo noster corrumpitur, qui intus est innouetur. Et [h 1Kb]  si terrestris domus nostri corporis dissoluitur, celestis edificetur; et quod  [i 40Kb] positi in corpore, peregrinamur a Domino; cum quo apostolo in regnis celestibus uberes laudes referre non poterimus Deo, nisi prius morte expurgata ad immortalia sumenda premia uenerimus. Igitur cum per te dissipata atque penitus dissoluta fuerint corpora nostra, tunc nos integerrimos esse presumamus; cum per te mors fuerit illata, tunc nos magis uiuere posse credimus.  Quomodo adhuc presumis, Constanti, interea imperator semper insulsissime, ea ingerere, que te exstinguant, nos contra uiuificent? Ad exstinguendos nos malo prauoque consilio erigeris, actus es uelox ad effundendum Dei unici Filii seruorum cruorem, ignorans quod sanguine nostro patefiat celum, sanguine nostro gehenne exstinguatur ardor. Te secularis  ambitio, nos celestis admonet magnitudo, qui salutem timemus eternam amittere. Scimus nos pro Deo mori debere; ut enim te, nisi e castris diaboli ad exercitum in celestibus castris constitutum feceris transitum, in perpetuum detinebit ignis apud tartarum, sic nos, si tuas minas tormentaque tua spernentes propter Dei iugulari [i 1Kb] Filium per te seuissimam feram immanemque belluam maluerimus, in celo erimus gaudentes. Beati enim  qui persecutionem patiuntur propter iustitiam, quoniam ipsorum est regnum celorum; et non dixit: Beati qui persecutionem faciunt. Christiani scimus ad hoc nos Christi factos milites, ut iniusto a te indicto belli campo ducem nostrum confessi, quo possimus uictoriarum triumpho [k 1Kb] potiri, moriamur armati: hinc nobis quanto seuis, tanto et clementior uideris, cum interficere  Christianum se confitentem dignaris. In hoc uero sceleratissimus iudicaris, quod sub specie dilectionis, et consulere cupientis [l 1Kb] , ad nos blandiaris deiiciendos, tamquam utile sit nobis a te de gradu pulsos reseruari, a Deo uero damnari. Nouimus quod sis metuens, ne in omnibus his penis, tua detestabilitate inuentis, in hac perseuerantia fidei moriamur, et tamen admoues uarios durosque cruciatus. Sic nos, quos tam infeste persequeris, uarie excarnificari cupis, et quidem momentis omnibus; interficiendos uero non esse statuisti, tamquam [m 1Kb] mors tantummodo beatos milites Christi faciat, ac non etiam tormenta quanto fuerint grauiora, tanto maiorem uirtutis gloriam pariant. Etenim, qui nouimus iustitie copiosiorem  esse uitam ac prolixiorem, in isto belli campo non terga uertimus, non ad castra tua Dei hostis transitum facimus, sed magis inter hec a te illata exitia positi Dei ouili, unde te raptum possidet diabolus, representari cupimus: et tamen eo hec dico, non ut nobis parcas. Inuenies etenim Christianos nos esse, ut iam, quos interfecisti, inuenisti in fide stabiles, in dolore patientes, in questione uictores per  illum scilicet qui confes ores suos non deserit, cuius nos milites agnoscentes, ut aduertis, congredimur fortiter, dimicamus constanter. Scimus enim magnam esse claritatem, immensam sublimitatem, ac singularem sanctitatem, uitam salutis eterne honestate passionis ornare, maximam esse nobilitatem potestatis tue tormenta contemnere, nec horrere calcare te, nec tuam rabiem pertimescere, qui in innocentes tam rabide seuis, qui, cum sis blasphemie, et iniustitie, et totius crudelitatis doctor, tamen [a 1Kb] Christianum te pium, prudentem, atque iustum uideri posse censeas, cecus et hebes, et ueritatis ignarus. Aduerte, uorator innocentium, quod, in quo Christus uigilet, uinci tuis tormentis non possit, famem uincat, sitim spernat, squalorem carceris et receptaculi, penarum  horrorem, roboris sui uigore subigat, omnem calcet penam, cunctos conterat cruciatus, nec mortem, quam tu magno nisu minitaris inferre, metuat. Superare te existimas illum, qui meminerit scriptum:  Quid retribuam Domino pro omnibus que retribuit [b 1Kb] mihi? Calicem salutaris accipiam et nomen Domini inuocabo. Pretiosa in conspectu Domini mors sanctorum eius . Et : Quis nos separabit a caritate Christi? tribulatio an angustia? an persecutio, an fames, an nuditas, an periculum, an gladius? sicut scriptum est: Quia propter te morte [c 1Kb] afficimur, tota die estimati sumus ut oues occisionis, sed in his omnibus superamus propter eum qui dilexit nos. Quid nos tuum possit ab his auferre salutaribus preceptis, prorsus uidere non ualeo. Nam et  licet eos qui tue prauitati consentiunt ad nos illiciendos leuando omni officio tuo non desinas impio, ut Epictetum [d 1Kb] et ceteros, quos ex Dei seruis tuos esse ac patris [e 1Kb] tui satellites fecisti, tamen absit a nobis hec amentia, ut falsum uero anteponamus, aut aliqua nos oblata per te felicitas illiciat regni tui: inanem gloriam tibimet serua, omnemque stolidissimi cordis tui prudentiam tibimet retine et comparibus  tuis, quibus te morum coniunxit similitudo: relinque nobis stultitiam nostram, cum nos Christum Dei Filium uerum esse Filium confitemur, cum eumdem unius esse substantie cum Patre defendimus, cum nos propter eum, ne eius diuinitatem negemus, interfici cupere profitemur: relinque nobis huiusmodi stultitiam. Quid ut hanc amittamus das operam? quid impugnandam putas posse a te ueritatem, ignorans quod ui sua ualeat? unde etenim contra fremitus atroces, asperosque tuos cruciatus inuicta uirtute populum Dei conspicis resistentem? nisi quia hec sit, quam defendimus, apostolica atque euangelica fides. Hi resistunt tue crudelitati, hi tuam calcant rabiem, quorum spes eterne immortalitatis, et uita celestis est, quorumque ardor in cupidinem perpetue lucis  accenditur, et salus de promissa letatur beatitudine. Adeo namque securi ad eternam nos perfruendam uitam peruenturos scientes omnia gratanter perpetimur, quando non tormenta propria cogitare nos profiteamur, sed tua tortoris supplicia; damna corporum lucris anime Christiani repensamus, coronam in uulneribus computamus, de tormentis et doloribus illatis per te letissimi in Christo triumphamus. Recordare [f 1Kb] , Constanti, de scelerum tuorum memoria recenti, quam tibi in ciuitate Alexandrinorum inussisti, quantos [g 1Kb] per abrupta una tincta [h 1Kb] subscriptionis tue deiecerit, quantos gladio demeti fecerit, quantos fame sitique exedi, uel carceribus necari, quantos intercepto effecerit spiritu strangulari; et tamen his omnibus crudelitatibus in sanctos martyres,  quos tuus interfecit gladiatorius animus, cum seuieris in nos, crudelius seuis dum retines gladium, dum das operam, ne in remedium uelocius exitus succurrat mortis. Dilacerari toto corpore, urique nos patimur, probantes nichil [i 1Kb] congruere sapientium grauitati atque constantie, quam nullis terroribus de sententia et proposito depelli, sed esse utilissimum pro Deo cruciari, et emori non posse  Deo mancipatos, perpetua uinci tormenta, sed te magis prosterni atque deduci ad nichilum. Accipe in uicesimo sexto psalmo positum : Dominus illuminatio mea, et salus mea, quem timebo? Dominus defensor uite mee, a quo trepidabo? Dum appropinquant super me nocentes, ut edant carnes meas. Qui tribulant me inimici mei, ipsi infirmati sunt, et ceciderunt. Si consistant aduersum me castra, non timebit cor meum. Si exsurgat aduersus me prelium, in hoc ego sperabo. Unam petii a Domino, hanc requiram, ut inhabitem in [a 1Kb] domo Dei per omnes dies uite mee. Igitur, cum iustitie uirtus in his perficiatur passionibus, cum, quia Christus in nobis patitur, nec sentiamus supplicium, propterea quod, ubi deest culpa, nec pena sit, quomodo his te rebus uincere Deo  dicatos deuotosque potuisse arbitratus es, quibus augmenta uirtutis inuicta prebeat fides? Credo equidem, nec me ueritas fallit, quod, licet adhuc totis tuis eo incumbas carnificine uiribus, ut membra diuellas, artusque laniatos in sanguinem nostrum seuiens diu tortor uexares, quod uincere tamen numquam Dei possis familiam, numquam exercitum Christi superare ualeas, non doloribus subiicere, non penis angentibus poteris flectere. Christiani nullos cruciatus, nullamue mortem recusamus; non tyrannicas tuas iussiones, non iudicum tuorum gladios tremere possumus, quia gladio Dei armati tibi resistamus. Beatus apostolus, De cetero, dicit Ephesiis : Confortamini in Domino, et in potentia [b 1Kb] uirtutis eius. Induite arma Dei, ut possitis stare  aduersus remedia [c 1Kb] diaboli, quia non est uobis colluctatio aduersus carnem et sanguinem, sed contra potestates, contra huius mundi rectores tenebrarum harum, contra spiritalia nequitie. Arma indutos Dei tu, per quem omnes in nostram necem seuiunt demones, superare quia non potes, hortamur tandem te nobis tradas, ne cum istis, quos describit apostolus, in cuncta torquearis eua. Sic non in tenebras carceris tui filii possint uinci lucis a tenebrarum filio, tamquam tenebras sentire possint hi, in quibus inhabitare dignatur ille, qui sit lucis conditor. Perferat uirtus necesse est, quod ferendum natura mortalis edocuit; si enim ignibus consumere nostros artus tentaueris, te magis in nostra corpora sentiemus exuri quam nos, qui cum libenter ac prompte curramus ad mortem pro  fide, non nos amittere uitam posse, sed magis conquirere, et quidem post fragilem eternam presumamus. Stat semper nempe gladii tui acies exstricta [d 1Kb] , parata Christianorum neci, et tamen omni plumbo curuior esse nobis uidetur iste mucro gladii tui, sicut et acies anime tue. Toleramus omnia in passione securi, ueluti ingeramus supplicia que patimur,  quoniam qui per te in nos seuit, nostra fide prosternitur. Non enim morte in perpetuam malignitatem illam deleri nos posse nouimus, qui in Christum uite eterne tributorem unicum [e 1Kb] Dei Filium crediderimus; sed credentes sumus et bene presumentes, quod ad lucem uitamque perennem etiam corpora sint resurrectura, que tu nunc uris, torques, ac lanias. Si enim, posteaquam per te interficimur, nichil nos esse futuros sciremus, profecto stultissimi essemus non huic uite consulentes, ut esset quam diutina, et commodis omnibus plena; quod contingere nobis poterat, si tibi magis quam Dei decretis temperandum censuissemus; ac nunc cum per te si uita presens auferatur, immortalis sumatur, hanc presentem uitam propter Dei Filium cum bonis  suis contemnere seruos eius necesse est, siquidem omnis huiusmodi iactura immortalitate pensetur. Quanta uirtus, quantum robur animi, qualis fuerit firmitas fidei eorum, quos interfecisti, et sit horum qui adhuc tuo sacrilegio resistunt, aduerte, Constanti, stetisse aut illos beatos martyres, quos iam Dei potentia in celestibus regnis esse constitutos cernimus, aut hos quos adhuc interficere non ualuisti, contra te immanem feram, qui fanda atque infanda nobis comminando non desinas, cum multis [f 1Kb] tolerabilius audere semper desiderans fueris, ac sis, aduersum te emulos surgere principes, quam Christum Dei Filium confitentes exsistere uictores. Placuerat enim tenebris omnium errorum obsesso cordi tuo, et profunda caligine cecato animo, nos omnes  per tuam heresim a Deo conuertens [g 1Kb] primo tuos clientes efficere, deinde consatellites. Sed uicit te et ipsum in te, ista qui fuerit machinare molitus, ueritas; ualet enim ui sua. Exspectantes denique sumus momentis omnibus super [h 1Kb] ista, que iam intulisti tormenta, adhuc addas constituendo seuiores carnifices, ferociores ultores, qui deuotos Deo milites aduersus edicta feralia tua resistentes, quo minas et cruciatus et tormenta fidei uigore per Dei misericordiam calcemus, possint uel gladio inuadere, uel crucifigere, uel igni torrere, uel quolibet inaudito genere penarum uiscera nostra ac membra laniare; ut stamus nunc usque per Dominum immobiles staturi semper, si quidem non nos simus qui tuos frendores uincamus, sed ipse in nobis, cuius auxilio regimur,  cuius uirtute seruamur. Quantus enim tu es, aut qualis, qui possis spoliare nos his bonis, que sunt in nos collata diuinitus? rapis nos, negas [i 1Kb] , egenos facis, damnas, uincis, uris, miseris etiam modis necas, et tamen uincere Christianorum inuictam fidem non uales. Per quod intelligere debuisti factum, quia et tu erroris crudelitatisque tue sis recepturus supplicia;  et contra nos, quod per hanc propositam difficultatem angustissimus trames ad immortalitatis premium sublimiter ducat, non poterimus cedere tue crudelitati, qui nouimus quod sit martyrium dominice fortitudinis singularis imitatio. Laboris quidem et difficultatis plena satis et ardua martyrum adeo uia est, ut non quis humanis implere ualeat uiribus; sed nos, qui auxilio diuine suffragationis iuuamur, calcemus te semper, ut nunc calcamus, necesse est. Hinc est quod libitum sit nobis, non solum non te timere Dei religionis aduersarium, sed et ultro prouocare. Prouocaris [a 1Kb] , cum semper, ut non miserearis immisericors, sed ut interficias exspectaris: hinc est quod non possit capere diuisionem felicitas nostra, quia, et cum occidimur pro Dei Filio, ipse dilectione uiuat  in nobis, ipse, qui est in pressura et excitatio, in persecutionum preliis fortitudo. Quibus etenim uelis te modis exseras aduersus Dei cultores, numquam tamen poteris euacuare signatam uirtutem, quippe cum mundana non inuitent, non terreant tormenta. Cum hec ita sint, te Dei domus persecutorem quid aliud dicam quam miserum, qui predonum tuorum demonum instigationibus pareas, quorum stimulis actus hec fueris perpetrare machinatus, per quos inherente cordi tuo persuasione tua sacrilega libenter erras. Faueas stultitie tue tibi ignote [b 1Kb] ; atque utinam cum solis Arianis comblasphemis tuis errare ac desipere uelis! nos etiam in consortium malorum tuorum rapere conaris, proscribis, exspolias; sed nouimus maxime felicitatis genus esse propter Christum  quesitam paupertatem. Infers [c 1Kb] , carnifex, mortem [d 1Kb] ad nos; non solum non ceruicem subducimus, sed et damus [e 1Kb] , ut propter Dei unicum Filium iugulemur. Quorsum hec retuli? ut scires penas tuas nullas habere contra Christi seruos uires, et quod expauescere non possumus id, quod uenturum semper exspectemus. Indigne fers cur dicaris hereticus, et audes tamen dicere non comparari posse, uel exequari Patri Filium; nos, qui unam deitatem Patri et Filio defendimus, Filium equalem dicimus Patri. Credimus, ut credidit beatus Paulus apostolus, qui dicit de Filio : Qui cum in [f 1Kb] forma Dei esset, non est rapinam arbitratus esse se equalem Deo. Quid est, qui cum in forma Dei esset? nisi quod sit  Filius, ut est Deus Pater, incommutabilis, inconuertibilis, inestimabilis, inenarrabilis, eternus, perfectus. Quid est, qui cum in forma Dei esset? nisi quod ipsam inaccessibilem lucem habitet Filius, quam et Pater; nisi quia una sit diuina sublimitas Patris et Filii. Sanctus [g 1Kb] Spiritus, in beato manens apostolo, corda uestra omnia hereticorum iam tunc conspiciens addidit interpretationem, quid sit in forma Dei esse Filium:  Qui cum in forma Dei esset, non est rapinam arbitratus esse se equalem Deo. Apostolus beatus equalem Filium Patri dicit, unam deitatem manifestans Patris et Filii; et tu audes cum sacrilege audacie tue satellitibus atque sacrilegii tui comparticibus dicere: Non enim nos possumus equare aut comparare Filium Patri? Aut cur Dominum dixisse  arbitraris, Qui me uidit, uidit et Patrem [h 9Kb] ; Et, Ego et Pater unum sumus ? nisi quod una sit potentia Patris et Filii. Tu dicis, quod habet Filius initium; at nos dicimus sine initio esse: si quidem omne, quod habet initium, et finem possit habere necesse est. Igitur, cum credamus unicum Dei Filium eternum esse, hoc est ceternum Patri, et uos hostes Dei negetis, nonne rectissime dementes et omni uecordia saginatos filios pestilentie uos nuncupamus? de quibus clamat beatus apostolus, ut tunc de Iudeis : Et sicut non probauerunt Deum habere in notitia; tradidit illos Deus in reprobum sensum, ut faciant ea, que non conueniant [i 1Kb] . Et ad Philippenses: Coimitatores mei estote, fratres, et obseruate [i 1Kb] eos qui sic ambulant, sicut habetis formam  nostram [k 1Kb] . Multi enim ambulant, quod [l 1Kb] sepe dicebam uobis, nunc autem et flens dico, inimicos crucis Christi, quorum finis est interitus, quorum deus uenter est, et gloria in [m 13Kb] confusione ipsorum, qui terrena sapiunt . Et ad Timotheum de te, Constanti, ac tibi dilectissimis comperditis tuis : Spiritus autem manifeste dicit, quia in nouissimis temporibus recedent quidam a fide [n 10Kb] attendentes spiritibus seductoribus, doctrinis demoniorum, in [o 30Kb] hypocrisi mendaciloquentium, cauteriatam habentium conscientiam [p 1Kb] suam. uos adhuc percutit atque interficit Spiritus Sanctus ore eiusdem beati apostoli [q 1Kb] : In nouissimis diebus aduenient tempora periculosa. Erunt homines se ipsos amantes, cupidi [r 1Kb] , superbi, fastidiosi [s 17Kb] , blasphemi,  parentibus non obedientes, ingrati, scelesti, sine affectione, sine fide, detractores, incontinentes, immites, sine benignitate, proditores, proterui, inflati, uoluptatum amatores magis quam Dei, habentes speciem pietatis, ueritatem [a 1Kb] autem ipsius negantes; et hos deuita . Et infra: Quemadmodum autem Iamnes [b 83Kb] et Mambres resisterunt Moysi, sic et hi resistent [c 1Kb] ueritati, homines corrupti mente, et reprobi circa fidem, sed ultra non proficient; insipientia [d 1Kb] eorum manifesta erit omnibus sicut et illorum fuit . Et infra: Erit tempus cum sanam doctrinam non sustinebunt, sed ad sua desideria coaceruabunt sibi magistros prurientes aures [e 1Kb] et a ueritate quidem auditum auertent, ad fabulas autem  conuertentur . Deserens apostolicam fidem, conuersus ad fabulas, ut cancer ita sermo tuus quod serpere possit, cum predixerit ore apostoli Spiritus sanctus, catholicos dicis erraticos, et paulo  post, ipsam quam catholicam dicebas, quamque suscipere [f 1Kb] cogebas, dicis esse blasphemiam [g 1Kb] . Item [h 46Kb] post paululum, quam nunc [i 1Kb] astruxeras apud Antiochenos contra Adoxium faciens fuisse blasphemiam, ipsam iterum nunc firmas catholicam; unde et Adoxium Constantinopoli esse censueris, quod enim ipsum probaueris catholicum. Scias utique ex hoc ipso quantum intersit inter uerum atque falsum, quando ipse cum sis, ut tibi uidetur, peritus, habeasque dictatorum [i 1Kb] designatum numerum, tamen persuadere nulli, nisi eis, qui carnificinam tuam timuerunt, te potuisse aduertamus. Nos uero, quibus ad loquendum natura sufficit, alieni ab omni scientia, et hinc alieni litterarum, ad omnem destruendam heresim  ualemus, quia res ipsa ac ueritas loquitur. Tu ac tui adiutores litterarum et hinc aliam plenam auxistis artem; nos sumus tantum sacras scientes  litteras; noster sermo est communis, contra uester politus, ornatus, qui etiam dici mereatur disertus; et tamen suadere dulcis per artem quesitus sermo uester nulli potest christianorum, nisi ei, qui non sit, sed tantum dicatur, ut tu, qui cum sis lupus unus esse de ouibus ab insciis iudiceris. Quis tam excors est, nisi qui ut tu omnem hauseris amentiam? quis est Dei famulorum, qui nolit deuotionis obsequio morte honestari? quis est qui cruorem sanguinis sui pro Christo non sit desiderans fundere? cum huiusmodi mors integriorem faciat uitam, eternam inueniat gloriam. Stamus, ut aduertis, uirtute Dei protecti, preceptis Euangelii calciati, fixo immobiles gradu, ne possint per te precipiti labe rapi uestigia. Stamus scutum fidei tenentes, ut in totum non possint  per te iacta fumantia hostis concrescere iacula, quippe que semper in te repercutiantur. Munita sunt nostra capita casside salutis, est in ore uerbum Domini, ut hostis in te collocatus gladio elidatur spiritali, sternatur pariterque dissipetur; esse aduertes sanctam fidem, quam nos abiicere cogebas, anime nostre clypeum, et fortem et impenetrabilem et contextam loricam, quam nulla diaboli possint tela per te perforare illata. Tantam perseuerantiam cernens christianorum, Defendendum est, inquis, et a me semel susceptum Arianum dogma; dicis talia honesta uoluntate errans. Sentis enim nichil esse in rebus humanis religione prestantius, eamque summa ui oportere defendi: defendis gladio; at nos defendendam nouimus religionem non occidendo, sed moriendo  pro Deo, uniuersaque mala hec que tu ingeris sustinendo. Tali genere defendentes religionem que tua crudelitas poterit uincere? Si enim quilibet militum tuorum in hac fragili imperii tui militia tibi mortali mortalis fidem seruauerit in aliquo egregio facinore, et acceptior fit, et carior; si perierit apud te inanem hominem, summam consequitur gloriam, quod pro te duce suo morte occubuerit: quanto magis Deo eterno imperatori fides est seruanda a nobis clementie eius militibus! Cum hec nos agere susceptum cogat officium deuotionis, tu, quia cecus sis Christum uerum Deum ueri Dei Filium esse non credendo, quia sis simpliciter infelix, quod eterne mortis tenebras minime euaseris, uolueras et nos redire ad ueterem cecitatem, ut tam [a 1Kb]  non simpliciter, sed detestabiliter cum lumine uideremus amisisse prudentiam. Nam et cum cognoscamus unam mortis damnationem esse tibi, quia credere nolis, et geminatum malum esse nobis, si reiecta nostra credulitate ad interitum redire maluerimus, quomodo nos posse tuis presumpseras aut falsis obsequiis, que magis, dum illiciunt, interficiunt, aut omnibus tormentorum crudelitatis generibus a Dei caritate separari? Quis tantam sibi oblatam  felicitatem respuat, nisi qui sit te infelicior, cum uideat confessione uocis unius, Christianus sum, aduersa succumbere, leta prouenire, patefieri regna, eterna parari imperia? Dicis: Negate Dei Filium, aut interficiet uos uirtus regni mei. Quam melius est ab hoste Christi interfici, quam a Christo! quam est optimum a te antichristi amico mactari, et a Christo uiuificari! Quis nolit particeps ac socius patriarcharum, prophetarum, apostolorum, martyrum, cunctorumque iustorum inueniri, quam Iude, cuius tu exstitisti imitator? In carcere per Herodem compestilentem tuum punitus est Baptista Ioannes; Iacobum seuitia Herodis interfecit; in insulam [b 1Kb] relegatus apostolus Ioannes; crucifixus est beatus Petrus; alligatus est beatus apostolus Paulus, reclusus  est carceribus, flagellatus est, et sepe lapidatus, interfectus est postremo. Sed, hi cuncti illa gratissime sustinendo quod amici Dei fuerint facti, qui aduertimus, et ipsi crudeli manu tua mactari malumus, quam tue cedere carnificine. Cur nos exosos habes, cur tanta seuitia persequeris? nempe quia nos christianos fateamur: et illi beati, quorum fecimus mentionem, pro unico sunt interfecti a contyrannis tuis Dei Filio, cur se eius seruos dixerint. Dicit ore religiosi Dauid Spiritus sanctus ex nostri persona populi: Si obliti sumus nomen Dei nostri, et si expandimus manus nostras ad deum alienum, nonne Deus requirit [c 1Kb] ista? Ipse enim nouit abscondita [d 1Kb] cordis: quoniam propter te mortificamur tota die, estimati sumus ut oues occisionis ; et tu Constantius  Ariane idololatrie mancipatus interea imperator, Metuite, inquis, frendores recrudescentis in uestram necem insanie mee, et estote mecum apostate. Hec audiens non uulneribus tuis mederi uis, sed magis pergis ceco et irrationabili furore illorum instinctu, qui insinuant se menti tue, et instigant nescium furere his spiritibus [e 1Kb] , quibus tu, quod Dei unicum Filium neges, sacrificare dignosceris; qui, quia per se nocere nobis nichil possunt, protegimur enim magnitudine Dei, per te nos satellitem suum persequuntur, quos sibi inimicos esse infestissimos sentiunt, exercentque per te amatorem suum seuitiam quam uiolentissime possunt, existimantes interuentu tuo carnificis se nostram uiolaturos fidem. Doctrina cunctarum est sacrarum scripturarum, in Dei Filium  credere primam et consummatam esse iustitiam. Hinc est quod te uicto questionario [f 1Kb] illi demones in te uincantur, quia uictoriam non nostrorum fragilium nobis prestat corporum uirtus, sed illius clementia ille sufficit uires, ut inter omne carnificine tue instrumentum duremus immobiles, ut non doloribus uulnerum, non ictibus questionum frangamur, sed potius erigamur; hinc uerus est Dei cultus, in quo mentes colentium seipsas Deo immaculatas uictimas  sistunt. Et arbitraris Dei esse cultorum quemquam tam segnem ac stolidum, ut non illum ardor tanti [a 1Kb] cupidinis excitet, et non armet, non instiget, non stimulet, non denique illis facibus amoris inflammet, quibus sunt sancti inflammati prophete, apostoli, ac martyres? Quem, inquam, nostrorum non impingat animus inter manus tuas crudeles pro Christo interfici? quem ad martyrii gloriam et culmina non tantum per hec, que tu ministras, sed etiam per crudeliora non peruenire urgeat? quippe cum facile superentur tua supplicia, si ipsorum suppliciorum ante oculos proponatur gloria. Nec enim id, quod lacerat, consideratur, ubi pene merces tanta prestetur. Mercedibus incorruptibilibus tua, Constanti, tormenta uincuntur, et cruciatus obteritur,  mors subigitur, que cum inferatur, magis uita [b 1Kb] reparatur. Dolerent, imperator, uulnera per te inflicta, si statim non Dei amicos efficerent. Ac [c 1Kb] , cum tunc uere uicturos nos presumamus, si a te propter Dei plectamur Filium, tunc nichil salutis amissuros, quin [d 1Kb] fieri potest ut tuis inanibus cedamus frendoribus? Tuo nos potuisse ac posse uigore subigi es arbitratus, et credo adhuc frustra arbitreris. Quousque tandem abuteris Dei patientia, Constanti? Quinimmo hortor, hec pellens ex tenebrosis sentibus tuis illa insulsa mens tua recipiat meditationes, que te possint in uiam statuere, que ducunt ad Dei regnum. Apprehende ameniter quod te ducat ad conuiuium Abrahe, Isaac, et Iacob, Dei amicorum, tu qui ausus fueris homo totius iniustitie iustum te estimare,  omnibus te preponens Dei iudicio sancte Ecclesie constitutis episcopis, fidemque sanctam, quam semper tenuit ac tenet Ecclesia, reprobans, fueris nisus blasphemiam consacrilegi tui Arii ore prolatam nunc per satellites tuos, nunc edicto [e 1Kb] tuo, nunc spiritibus immundis referto ore tuo predicare, et iuste [f 1Kb] perfectum cultorem Dei, et omnia sancte agentem uocitare, cum adhuc te neque crudelior, neque detestabilior, neque in [g 1Kb] blasphemis maior, quam quisquam eorum regum, qui tyranni nuncupantur, fuisse reperiatur. Que ita se habere in libro, [h 1Kb] qui titulatur de Regibus apostaticis, quia iam aperui tue imprudentie, nunc illud te scire uolo,  quia, nisi te mature conuerteris, nisi credideris, ut nos, unicum Filium Dei semper cum Patre regnasse, et numquam fuisse Patrem sine Filio, unum etiam esse regnum Patris et unici eius Filii, unamque deitatem possidere Patrem et Filium, in eternum te periturum: siquidem Arius magister tuus creaturam dixerit Dei Filium, et tu eiusdem ad celum extuleris usque laudibus blasphemiam. Nos te urgemus, rogamus, impellimus Deo fieri amantissimum, et tute iniuriam pati a nobis quereris: sic inanem dignitatis tue tueris censuram, tamquam hec sit te a perpetuis ereptura cruciatibus; erigis super Domini sacerdotes superbum caput, non aduertens scriptum: Omnis qui se exaltat, humiliabitur, et qui se humiliat, exaltabitur. Apostolus, Qui cum in forma  Dei esset [i 1Kb] , dicit de unico, quem in nos persequeris, Dei Filio, non est rapinam arbitratus esse se equalem Deo, sed semetipsum exinaniuit formam serui accipiens, in [i 9Kb] habitu inuentus ut homo: humiliauit [k 1Kb] se usque ad mortem, mortem autem crucis. Ille, qui in forma Patris semper et fuit, et est, et futurus est, quippe uerus Filius, quippe immutabilis et inconuertibilis, quia Deus sit totum potens Filius omnipotentis, propter nostram tamen salutem sese humiliare dignatus est, ut nos iacentes atque depressos, erectos exaltatosque efficeret; que eius sancta humilitas te canem rabidum fecerit latrare contra eius diuinam maiestatem, sola uidens de sacris scripturis, que preter [l 1Kb] susceptam humilitatem scripta sunt, preteriens ea que eternam narrent eius diuinitatem.  Quid ad hec respondes, Constanti? cui crebro sunt acclamantes Ariani dogmatis tui episcopi, episcopum [m 2Kb] te esse episcoporum: morientes propter Deum unicum Filium credis, an non credis regnum possessuros celorum? Si credis, cur ad eius eternitatem nos impellis negandam? cur non desinis persequendo nos, qui sumus credentes in eum? cur nobis es perinquietus et semper infestus, prebens te persecutorem uiolentum, sub pacis uero titulo hostem subdolum? Doleo quod tanta tibimet acquisieris mala: lugeo te quod sis omni ex parte positus sine spe uite eterne. Ceterum, licet tu non gladiis tantum scindas nosmet, sed et dentibus tuis  sis mandens, tamen, tuam rabiem quod a Deo protecti superaturi sumus, certum tene; nec in eo nos despicere digneris, quod uideas corpora nostra fragilia; quod est enim potissimum, sapientie [a 1Kb] recti ac muniti ualemus, habentes ornatus ac munimenta in cordibus, ac sensibus nostris. Unde nunc nos ornatos uidemus? unde munitos ac tutos esse sentimus? unde nos sapientes cognoscimus? nisi quia et blasphemiam tuam uitemus, et mortalia corpora nostra tuo ensi gratanter propter Dei Filium tradamus, scientes quod, cum terrenum nostrum domicilium interficere ualueris, celeste, quod habeamus, quia interficere non possis. Idcirco etenim bona nobis, malaque proposita esse nouimus, ut uis omnis prudentie nostre in discernendis bonis malisque uersaretur.  Quid stultius nisi temet uere Deum negare? quid sapientius, quam nefandum tuum calcare caput et Deo propter hoc placere factum? Hinc est quod perspicis omnibus nostris uiribus nos stare paratos in agone iustitie, fide integra, uirtute deuota, mente incorrupta ad aciem stare, que per te indicta est, diuini [b 1Kb] milites interritos. Fortiter etiam portatur a nobis scutum fidei, unde et protegente Deo quidquid manibus tuis diabolus iaculatur, exstinguitur, quia calciati sunt nostri euangelico magisterio, et armati pedes calcaribus. Tu licet sis augustus, et [c 1Kb] in te obteritur rugiens in nostram insontium necem serpens; siquidem mordere et supplantare per te carnificem suum non preualeat: premi etenim nos per te uult Deus, non utique ad  hoc, ut fidem iterque deseramus patriarcharum, apostolorum ac martyrum, sed ut coacti a te unicum negare Filium Dei mortem etiam subire non recusemus. Non sumus ut tu adeo stulti ac peruersi, ut malimus salutaria excutere, mortalia uero suscipere; non sumus presidium celestis medicine fugientes. Prospicimus, [d 1Kb] quod enim licet ferro medicus secet, cauterio urat, sinapis incendio ad omnem dolorem egrum deducat, tamen nec secari, inuri, exedi, morderique esse inimicum: quippe quod idcirco bonum sit, quia dolores inutiles auferat per adhibitos salutis causa dolores. uult nos Deus mortem morte dissoluere, tormentis temporariis eterna cruciamenta discutere, supplicia futura perpetua tuis suppliciis euacuare; hi uidelicet, qui, cum uitam  abstuleris a nobis, presumamus magis posse conferri, et quidem propter temporariam eternam, propter fragilem et caducam incorruptibilem et perpetuam. Non sufficere tibi censes confitentes se Christianos tantum gladio esse plectendos, nisi omnia genera suppliciorum eorum inflixeris corporibus. Nihil interest quo genere mortis nos punire digneris, dum per hec ad uitam perfruendam admittamur eternam, dum per hec tua mortificetur rabies, nos contra uiuificemur. Si enim miserum putas, quod malim quouis crudeli supplicio pro Dei interfici Filio, ut omittam eternam beatorum martyrum gloriam, quocumque genere esse moriendum scio. Dabo denique tibi multos, qui in lectulis crudelius pereant, quos interior aliqua suppuratio inflauit, et neruorum  secum luctantium dolore contraxit. Interest ex qua causa, non ex quo pendeam stipite. Quid dicis, rex stultissime? inique in ista supplicia, in huiusmodi penam mittor a te, an iuste? si inique, tua figentis erit crux, non mea quem fixeris: si iuste, culpa mea me criminis mei, non pena tua torquere incipiet. Ceterum quantum ad exitum nichil interest, clauo per te an lancea moriar, restrictis post terga manibus an porrectis sparsisque; utrum pronum, incuruum, an rectum et editum, nichil refert utrum quiescentem me in lectulo occidas, an ceruicem mihi stanti incidas gladio, an securi caput auferas, an ad palum me, an ad crucem alliges, igne torreas, an uiuum humo condas, saxo precipites, an in maria mergas, labandagine [e 11Kb] magnis uiribus conatus uno  uastissimo ictu longe a me meum caput excutias, an omni subtilitate subtilior sagitta diutissime figens in meo corpore ludas; centum millia licet formas penarum crudelitas tua faciat, ex his omnibus ad me sola per istam mortem illatam a te perueniet immortalitas. Non possum nisi gaudere cum talia ingesseris, quandoquidem per hec supplicia sciens sim, quod possit omne finiri supplicium. Nam et illa, que extrinsecus sunt, et accidere posse per tuam [f 1Kb] seuitiam arbitror, nichil iudico ad me pertinere; alitesne an canes meum corpus lanient, hereant corpori meo; fere luminibus illis crudelibus te exspectante [g 1Kb] insiliant; iacens humi unguibus, dentibus ad ossa usque redigar, cum post hec omnia Deo saluus sim. Cum enim corpus meum talibus actis ferine  immanitatis tue uiribus consumpseris, reficiet atque reparabit rerum conditor, et quidem ex corrupto in eternam incorruptibilitatem. Tibi uero iniustissimo persecutori nostro uenturum sine fine supplicium scire debes; nec te putes impune laturum, qui nomen unici Dei filii uestigiis tuis subiiciendum censueris, impie nefarieque calcandum. Beati apostoli uox est: Quod non sint condigne passiones huius temporis ad superuenturam [a 1Kb] gloriam , quam uidelicet sumus possessuri, si per te interfici quam negare Dei elegerimus Filium. Que reuelatio ac claritas cum super omnes nos credentes fulserit, famuli eius futuri [b 1Kb] beati semper in eius collocati regno; tu contra, si durandum censueris in tua perfidia, futurus in tenebris exterioribus, desertor  quippe militie atque expugnator ueritatis, uoluntatem qui feceris diaboli, unde necesse sit te, nisi temet ab eius extraxeris laqueis, cum ipso inexstinguibili igne torqueri, sicut scriptum est. Hec dicimus non [c 1Kb] quidquam ex nobis: de uobis enim preuaricatoribus, de uobis blasphemis, unicum Dei Filium uerum illum esse Filium negantibus, et de omnibus in eum credere detrectantibus, legimus apud sanctissimum prophetam positum: uermis eorum non morietur, et ignis eorum non exstinguetur : futurus semper tu, si in hac manseris amentia, in inextricabiles tenebras. Ut enim qui Dei confitemur Filium immortalitatis consecuti premia perenni luce potiemur, sic te eius negatorem necesse est ad occasum et tenebras deferri  eternas; deduceris [d 1Kb] illam quam tenes uiam, non, ut Ariani tibi mentiuntur, ad celum, sed ad [e 1Kb] uisam mundi arcem, ad leuam malorum, et ad impia tartara; est [f 1Kb] enim refuge illius, cuius omnem uoluntatem tu satelles illius implere repereris; est, inquam, illius serpentis, qui te ab itinere uertit celesti ad hanc tenendam iniustitie uiam. Hec est illa lata et spatiosa, quam narrat Dominus in Euangelio dicens: Quam [g 1Kb] lata et spatiosa est uia que ducit ad interitum ! Si itaque tibi consulere nolueris, te esse inter illos dubitari non potest, quos beatus Ioannes percutit dicens: Iam autem securis [h 12Kb] ad radicem arborum posita est: si [i 1Kb] quis non fecerit bonum fructum, excidetur, et in ignem mittetur . Tu ergo et omnes comparticipes tui, quoniam estis amarissime  arbores fructus portantes mortis, quippe peccantes in Deum, nisi ad celeste feceritis iter transitum, excidemini, et [i 1Kb] precipitati uenietis dicto citius in altitudinem profundam, unde uisurus sine dubio tu eos quos nunc iniuste persequeris, ut tunc  ille uidit diues Lazarum in sinu Abrahe, Isaac et Iacob, amicorum Dei, et omnium prophetarum, apostolorum ac martyrum. Non eris, Constanti, illa euasurus supplicia, nisi primo in loco unicum Dei Filium uerum esse Dei Filium credideris; deinde ut crebro dictum est, quod semper cum Patre regnauerit, ac sit regnans, hoc est sine initio ac fine, confessus fueris, atque te ad catholicam ecclesiam de nefando Arianorum cetu transtuleris, de morte scilicet ad uitam, et confessus fueris, ut nos confitemur catholici, Patrem et Filium et Spiritum sanctum perfectam esse trinitatem, et unam habere deitatem. Sic odis Christianos, et omnibus persequeris modis, tamquam possit maleuolentia tua eos uincere, qui durum asperumque iter ingressi, contemptui licet, derisni,  odioque apud te sint, tamen in omni uita presenti pauperes, humiles, ignobiles, subiecti iniuriis tuis esse uelint, credentes, omnia, que amara esse noscuntur, propter Deum perferentes, se uenturos ad eximia premia illa, que apostolus narrat consequenda, illa, que nec oculus uidit, nec auris audiuit, nec [k 1Kb] in cor hominis ascendit, que preparauit Dominus diligentibus se . Igitur, quia illa diligentibus se representabit Deus, diligentes Deum cum tibi displicemus, cum plectimur a te, Deo nos placere presumimus. Neque enim potest aliquam auctoritatem habere tua funesta sententia ad nos in eternum puniendos, cum qui damnas damnandus sis, et quidem ad hoc ut tu perpetuas luas penas. Ceterum nos, quos torquens lanias, interficis, eterna suscipient gaudia, ingens  habebit et immensa felicitas, perpetuaque accipiet beatitudo. Nobis igitur scias magis datam diuinitus potestatem, ut te, dum damnare nos putas, damnemus dum punire nos posse presumis, te Constantium sacrilegum puniamus. Siquidem ille, quem negas, dare nobis episcopis suis fuit dignatus auctoritatem, ut quecumque ligauerimus in terris, sint ligata et in celis. Sustinemus propter Deum temporalia mala, ut possimus consequi eterna bona; fugimus temporalia, que a te ueluti bona offeruntur nobis, propterea quod illa bona tua eterna mala subsequantur. Idcirco presentia que putas nobis nocibilia delegimus sustinere, ut, illustris confessio dum perseuerat in nobis, eterna et immortalia consequi mereamur bona, sicut et tu cum eis, qui te  metuentes uoluntati tue inueniuntur paruisse, et mandata deseruisse Dei, quoniam quidem presentia magis bona fuerint eligere dignati, et futura contemnere, immortalia sis incasurus mala. Desiderabilia [l 1Kb] enim super aurum et lapidem pretiosum multum, et  dulciora super mel et fauum. Etenim seruus tuus custodit ea, in custodiendo illa retributio multa . Nouimus hanc uitam, quam magnopere auferre laboras, esse breuissimam; nouimus et bona istius uite et mala esse breuia, illius uero uite eterne bona, que consequi sumus desiderantes, quod sempiterna sint; nouimus enim quod pro bonis his breuibus, quibus tu delectaris ac frueris, mala sint [a 1Kb] eterna successura tibi, et nobis Christianis, quos despicis, quosque omnibus uirtutibus imperii tui laniando non desistis, quod sint pro his malis breuibus bona eterna successura. Hec ita se habere legisti in CXXu psalmo: Magnificauit Dominus facere cum illis . Et infra: Qui seminant in lacrymis, in gaudio metent. Euntes ibant, et flebant, mittentes  semina sua; uenientes autem uenient in [b 12Kb] exsultatione portantes manipulos suos . Et in CXXuIII [c 1Kb] : Beati  omnes qui timent Dominum, qui ambulant in uiis eius: labores fructuum [d 104Kb] tuoruum manducabis; beatus es, et bene tibi erit . Erit profecto in eternum bene eis, qui non negauerunt Dei Filium, qui labore sancte confessionis sue potientur: contra tibi, si in hac amentia, qua uiuis nunc, semper censueris manendum, erit male perpetuo, illa percipiens que nunc percipit Scarioth Iudas: tunc te uisuri nos supplicem, et tamen omnis lamentatio penitentie tue futura inefficax, quoniam quidem hic aut acquiratur uita perpetua aut mors. Hec semper uoluere corde nostro [e 1Kb] ; hec diebus ac noctibus cogitare scire te uolumus, tua supplicia perpetua, et premia ac merita Dei seruorum eterna, quid neganti tibi persecutori nominis sui comminetur ad penam;  quid autem e contrario confitentibus polliceatur ad gloriam sempiternam.





ATHANASII AD LUCIFERUM EPISTOLAE DUAE. *



EPISTOLA I.


Domino dilectissimo fratri Lucifero episcopo et confessori [a 1Kb] Athanasius in Domino salutem.

Deo fauente corpore ualentes misimus etiam nunc [b 1Kb] carissimum nostrum Eutychetem diaconem, ut tua quoque religiosa sanctitas, quod est nobis optandum et desiderabile, de tua incolumitate tuorumque omnium certiores nos efficere dignetur. uobis namque confessoribus ac seruis Dei uiuentibus credimus statum catholice ecclesie renouari, et, quod heretici conscindere tentauerunt, hoc Dominum nostrum Iesum Christum per uos ad integrum restituere. Quamquam enim precursores antichristi per potentiam huius mundi omnia egerint, ut exstinguerent lucernam  ueritatis, tamen diuinitas per uestram confessionem clariorem eius lucem ostendit, ut neminem latere possit eorum fallacia. Antehac uel simulare poterant,  nunc antichristi nominantur. Quis [c 1Kb] enim non exsecretur, qui eorum communionem tamquam maculam, ac uirus anguis non fugiat? Omnis ubique ecclesia luget, omnis ciuitas gemit, senes episcopi in exsilio laborant, et heretici dissimulant, qui, dum negant Christum, publicanos se effecerunt sedentes [d 1Kb] in ecclesiis, et exigentes uectigalia. O nouum genus hominum, et persecutionis, quod adinuenit diabolus, ut ipsis ministris ad malefaciendum, et his [e 1Kb] tanta crudelitate uteretur! Sed et si hec tanta agunt, et superbias [f 1Kb] et blasphemias extenderunt, confessio tamen, et religio, et sapientia uestra non modicum, sed maximum solatium et magna [g 1Kb] consolatio est fraternitati. Peruenit enim ad nos scripsisse [h 1Kb] sanctitatem tuam Augusto Constantio, et  magis magisque miramur, quia in medio tamquam scorpionum habitans, animi tamen libertate uteris, ut uel monendo, uel docendo, uel emendando errantes  [a 1Kb] ad lumen [b 1Kb] ueritatis adducas. Rogo igitur, rogant mecum etiam omnes confessores, ut digneris nobis exemplum destinare, ut non tantum auditu, sed etiam ex litteris perspicere possint omnes anime tue uirtutem, fideique fiduciam et libertatem. Salutant sanctitatem tuam qui mecum sunt; saluto omnes qui tecum sunt. Diuinitas te incolumem, uegetum, memoremque nostri semper tueatur, domine dilectissime ac uere homo Dei.



EPISTOLA II.

Domino [c 1Kb] gloriosissimo ac merito desiderantissimo cepiscopo Lucifero Athanasius in Domino salutem.

Et si credo peruenisse etiam ad sanctitatem tuam de persecutione, quam etiam nunc aduersus fraternitatem [d 1Kb] facere conati sunt inimici Christi, querentes  sanguinem nostrum, possunt tamen etiam karissimi nostri referre religioni tue: in tantum enim rabiem suam per milites extendere ausi sunt, ut non solum ciuitatis clericos effugarent, sed etiam ad eremitas [e 10Kb] exirent, et funestas suas manus aduersus [f 10Kb] immitterent. Inde factum est ut [g 1Kb] etiam ego me longius abducerem, ne etiam qui nos susceperunt, negotium ab eisdem paterentur. Cui [h 1Kb] etenim parcent Ariani, qui nec animis suis pepercerunt? Quando autem possunt recedere a suis nefandis actibus, dum permanent negando Dominum [i 1Kb] Christum, unicum Filium Dei? Hec est radix eorum prauitatis, hoc suo arenoso [i 1Kb] fundamento edificant peruersas suas uias, sicut scriptum inuenimus in tertio decimo  psalmo: Dixit insipiens in corde suo: Non est Deus . Et mox sequitur: Corrupti sunt, et abominabiles facti sunt in [k 1Kb] operibus suis . Inde Iudei negantes Filium Dei digni fuerunt audire: ue, [l 1Kb] gens peccatrix, populus plenus [m 53Kb] delictis, semen  malignum, filii sine lege. Unde sine lege [n 1Kb] ? Quippe quia dereliquistis Dominum . Inde beatissimus Paulus cum cepisset non tantum credere in Filium Dei, uerum etiam predicare deitatem ipsius, scribebat [o 1Kb] : In [p 1Kb] nullo mihi mali conscius sum . Ita iuxta uestram confessionem etiam nos optamus tenentes apostolicam traditionem uiuere iuxta diuine legis mandata, ut possimus uobiscum inueniri in choro illo, in quo nunc exsultant patriarche, prophete, apostoli, ac martyres. Licet igitur Ariana insania cum extranea potentia ita se mouebat, ut non liceret nec fratres, quantum illi seuiebant, libere erem uidere, tamen iuxta orationes tuas Deo fauente, et si cum labore et periculo, uidere potui fratrem, qui solet tam necessaria quam epistolas tam sanctitatis tue quam aliorum destinare. Accepimus  itaque epistolas et libros religiosissime ac sapientissime anime tue, in quibus perspeximus imaginem apostolicam, fiduciam propheticam, magisterium ueritatis, doctrinam uere fidei, uiam celestem, martyrii gloriam, triumphos aduersus heresem Arianam, traditionem integram patrum nostrorum, regulam rectam ecclesiastici ordinis. O [q 1Kb] uere Lucifer, qui iuxta nomen [r 1Kb] lumen [s 1Kb] ueritatis ferens, posuisti super candelabrum ut luceat [t 1Kb] omnibus. Quis enim, exceptis Arianis, non peruidet ex [u 1Kb] tua doctrina ueram quidem fidem, maculam autem Arianorum? ualde et admirabiliter, ut est lumen a tenebris, ita separasti ueritatem a calliditate et hypocrisi hereticorum, defendisti catholicam Ecclesiam, probasti  nichil esse, sed tantum phantasiam Arianorum uerba, docuisti calcandos esse frendores [u 1Kb] diabolicos. Quam bona et iocunda hortamenta tua ad martyrium, quam desideratissimam [x 1Kb] ostendisti mortem esse pro Christo Filio Dei, quam futuri seculi et uite celestis amorem  manifestasti! uideris esse uerum [a 1Kb] templum Saluatoris, qui in te habitans hec ipse [b 1Kb] per te loquitur, ipse qui tantam gratiam prebuit sermonibus tuis, quippe qui ante eras apud omnes amabilis; nunc tamen tantus est amor affectionis tue in animis omnium collocatus [c 1Kb] , ut Heliam te temporibus nostris nominent: et non mirum; si enim, qui Deo placere uidentur, filii Dei nominantur, tanto magis [d 1Kb] participes prophetarum confessores, et maxime te appellare dignum est. Crede [e 1Kb] mihi, Lucifer, non tu solus hec locutus es, sed Spiritus sanctus tecum. Unde hec tanta memoria Scripturarum, unde sensus et intellectus earumdem integer? unde talis ordo sermonis compositus [f 1Kb] ? unde tanta hortamenta in uiam celestem? unde fiducia contra diabolum et probationes  aduersus [g 1Kb] hereticos, nisi Spiritus sanctus collocatus esset in te? Gaude igitur in eo te esse iam peruidens [h 1Kb] , in quo etiam predecessores [i 1Kb] tui nunc sunt martyres, hoc est in choro angelorum. Gaudemus etiam nos habentes et [i 1Kb] exemplum uirtutis, et patientie, et libertatis. Nam de his, que scripsisti de nomine meo, erubesco aliquid proferre, ne uidear adulator; sed scio [k 1Kb] et credo ipsum Dominum, qui sancto et religioso animo tuo reuelauit omnem notitiam, redditurum tibi etiam pro hoc labore premium in regno celorum. Quia ergo talis es, precatorem te esse pro nobis per [l 1Kb] orationes Dominum petimus, ut iam inspicere dignetur, ut est misericors, ecclesiam catholicam, et eripiat omnes famulos suos de manibus persecutorum, quo etiam hi omnes, qui propter  metum temporalem ceciderunt [m 1Kb] , leuare se tandem possint, et reuerti ad uiam iustitie, a qua seducti uagantur, nescientes in qua fouea sint miseri. Specialiter autem ego peto, si [n 1Kb] aliquid minus a me dictum est, ignoscere digneris: a tanto enim fonte quod potuit imperitia [o 1Kb] mea uix haurire ualuit. De fratribus autem nostris sin minus potui uidere eosdem, iterum ignoscas peto. Est enim ipsa ueritas testis optasse me et desiderasse hoc impetrare, et tantum habuisse dolorem quod non potui: nam nec lacryme cessauerunt ab oculis, nec gemitus ab animo, quia nec fratres permittimur [p 1Kb] uidere. Testis est autem Dominus, quia nec parentes quos habeo potui uidere, ex quo persequuntur nos. Quid enim non faciunt Ariani? itinera obseruant, curas [q 1Kb] agunt de proficiscentibus  et exeuntibus de ciuitate, naues querunt, eremias [r 1Kb] gyrant, domos perturbant, concutiunt fratres, singulis negotia [s 1Kb] concinnant: sed Deo gratias; dum hec agunt, tanto magis et plus exsecrantur ab omnibus et cognoscuntur uere, ut dicit [t 1Kb] sanctitas tua, mancipia esse antichristi; et ipsi miseri, dum in odio habentur, durant in malignitate sua, donec morte aui sui Pharaonis et ipsi damnentur. Salutant religionem tuam qui mecum sunt; dignare salutare qui tecum sunt. Diuina Dei gratia incolumem te memorem nostri semper [u 1Kb] beatum conseruet, merito homo Dei, famule Christi, particeps apostolorum, solatium fraternitatis, magister ueritatis, et [u 1Kb] in omnibus desiderantissime.



APPENDIX.





DE PROFESSIONE FIDEI S. LUCIFERI EP. CALARITANI.

 uetustissimi huius Fragmenti, quod hic subiicimus, notitiam excepimus primo ex Diario Italico celeberrimi uiri Bernardi Montfauconii, qui illud a se uisum Mediolani in Bibliotheca Ambrosiana testatur hisce uerbis pag. 19: Codex octaui seculi Langobardicis litteris habet quasdam Chrysostomi homilias: Eucherii Lugdunensis quedam: Confessionem Fidei Luciferi: item Confessionem Athanasii, que habetur inter spuria uigilio attributa: item Fidem Ambrosii.  Quare cum per litteras illius exemplum petissemus a clarissimo uiro Balthassare Oltrocchio Ambrosiane Bibliothece Prefecto, is perhumaniter ad nos illud transmisit, et que ad dignoscendam codicis etatem in quo Luciferi Fides descripta est, tum ad coniiciendum genuinumne sit sancti Episcopi opus, necessaria nobis erant, ultro communicauit. Codex itaque e membranis constat, et rotundo ac minusculo charactere Romano exaratus est, litterisque inter sese  per singulas uoces connexis; complectitur uero minora quedam opera D. Ioannis Chrysostomi, cui tamen Diui titulus in codice non preponitur; partem libri Herme, qui Pastor inscriptus est; uaria D. Eucherii opuscula, tum nonnullas Fidei Professiones: sunt autem; Fides S. Ambrosii Episcopi: Item Fides Catholica: Fides S. Luciferi Episcopi: Fides que ex Niceno Concilio processit: Fides B. Athanasii; que omnino differt a Symbolo, quod eius nomine uulgatum est, quamque inter spuria uigilio attributa editam esse affirmat Montfauconius; tituli demum ipsi, et prima cuiusque opusculi linea minio depicta est. Ex hisce coniicit Oltrocchius integrum codicem multo esse uetustiorem illo, ex quo Antonius Muratorius eruit Fidem Bachiarii, et Expositionem Fidei Catholice, siue Symbolum uenantii Fortunati; easque edidit inter Anecdota, que ex Bibliotheca Ambrosiana collegerat: et, si codex iste ante annos mille dicitur a Muratorio exaratus, cautiorem se pre illo  profitetur Oltrocchius, cum existimet, codicem, unde Luciferi Fidem exscripsit, sexto saltem seculo esse tribuendum, licet uetustior uideri dicique queat. Dissentit igitur Oltrocchius a Montfauconio eque in etate codicis, ac in forma litterarum definienda; neque in alterutrius sententiam concedere ipsi possumus, quibus absentibus codicem ipsum intueri, ac diligenter inspicere non licet. At enim si codicis uetustatem solummodo spectamus, non esset fortasse improbandum illorum iudicium, qui censerent, hoc Luciferiane Fidei monumentum a Lucifero ipso scriptum iam antea, aut dictatum fuisse: uerum nec pauca, nec leuia insunt in ipsa Fidei Formula, que nos ab huiusmodi opinione amplectenda prohibeant.

Etenim stylus ipse primum, et scriptionis forma plurimum differt a Luciferiana; tum non alia Lucifer utitur Formula Fidei preter Nicenam, quam in lib. de non parcendo in Deum delinquentibus integram protulit, cuiusque initium repetit in libro, cui titulus, Moriendum esse pro Filio Dei: locutiones deinde,  quas plerumque usurpat disserens de diuina uerbi natura, differunt sane ab iis, quas exhibet hec Formula Fidei, in qua preterea uocabulum omissum est, licet eiusdem uis ac sensus possit ex ea deprehendi; cum tamen Lucifer ipse hanc uocem, eiusque significationem aperte ingerat in suis libris, obiiciatque Constantio. Erat enim uocabulum certa Catholicis tessera fidei, quam nefas fuisset eo tempore in Formulis Fidei, et in libris omittere aduersus Arianos descriptis. Et sane quo tandem tempore, quoue loco hanc Fidei Formulam Lucifer edidisset, mirum foret, doctissimum Episcopum qui omnes Arianorum artes, astusque, et insidias probe callebat, quique tamdiu fortiter dimicauit, ut defenderet Deum Filium esse Deo Patri , id est Consubstantialem, in publico demum Fidei sue testimonio abstinuisse ab eo uocabulo, quod unum catholicam doctrinam comprobabat; multoque magis mirandum, si ambiguas re uera uoces, quas hec Formula continet, adhibuisset, cum ab iis in re  tanti momenti tum maxime cauendum fuerit, illisque uix comperimus Luciferum usum fuisse. Huiusmodi itaque hec est locutio, qua Pater dicitur habere Filium factum de se sine initio, non ad se: Synodus enim Nicena uerbum facere reiiciendum esse decreuit a diuina Filii generatione, quem genitum esse, non factum, perspicue docuit; et ipse huiusce Fidei scriptor sibimet quodammodo non coheret, cum subdit paulo inferius Filium genitum esse, non factum. Quamuis autem ex adiunctis uocibus de se, et sine initio, catholicus locutionis sensus depromi queat, imprudens profecto est huius uerbi usus, quod in sacris libris quandoque legitur, ubi de Filio Dei est sermo, sed humane eius nature attribui docent Patres aduersus Arianorum calumnias, ut disserit Petauius in lib. II de Trinit. cap. 3. Neque ambiguitate caret altera locutio de se, que et efficiens principium significare potest, et generans, ac producens;  hoc autem recte conuenit Deo Patri, qui re uera principium est generans Filium, non item illud, cum id, quod est effici, Filio Dei opponatur: de quo aduersus Caluinianos disputat idem Petauius in lib. uI, cap. 11, ubi monet futilem ecce hanc uocum et syllabarum aucupationem, que haud simplex tamen ac mediocre tendit ad malum , sed profundum habet, et obtectum aduersus pietatem consilium. Hinc licet participium factum ad hec posteriora non ad se solummodo referretur, suspecte tamen he uoces essent, nec probande, presertim in publica Catholice Fidei testificatione: quod etiam monuit Synodica Epistola Concilii Alexandrini, cui Lucifer ipse adscripsit. Preterea Filius dicitur improprie sine initio, cuius diuine generationis principium Pater est: sed quadam scribendi, loquendiue ratione minus antiquis usitata, sine initio esse idem significat ac eternum esse; et ideo dicitur Filius, quia eternus, et eterna est eius generatio; de quo fuse  disputat Petauius in lib. u, cap. 5. Usus quidem et Lucifer est hac dictione sine initio in lib. Moriendum esse pro Filio Dei; sed illam directe opponit Arianorum errori, qui Filio initium tribuebant, quia factus et creatus a Patre ab iisdem dicebatur. Hec uerba uero non ad se dubie subsunt interpretationi: Pater enim ad se generat Filium, si in Filio, que et relatiua sunt, considerentur, ut uerbum esse, et imaginem Patris, et ipsa Filii notio; Filius autem ad Patrem non est, si de iis sit sermo, que absolute et secundum substantiam de Filio Dei enuntiantur; Filius quippe et Deus est absolute, et bonus, et sapiens, etc., et in hanc sententiam plura inquirit et explicat laudatus Petauius ad sensum Augustini in lib. Iu, cap. 10, et lib. uI, cap. 9, num. 8. Sed Fidei huiusce auctor hec uerba fortasse adhibuit, ut Arianorum errori aduersaretur, qui Filium uerbum quoddam esse Patris instrumentum aiebant, quo ad res ceteras condendas usus fuerat: et impiam adeo  opinionem secuti sunt in primis uterque Eusebius Nicomediensis et Cesareensis, teste Petauio lib. II, cap. 3, num. 16, et cap. 7, num. 7; hinc docuerunt Patrem fecisse sibi Filium, sibique subiectum, atque instrumentalem administrum: ideoque obscura quidem uocum significatione profitetur hec Formula Fidei, Patrem habere Filium non ad se factum: cuius tamen locutionis ad se usum uix eo tempore, quo Lucifer uixit, inductum reperies, idemque uidetur Augustini primum etate sumi ceptus, et in uarios postea sensus, uariasque significationes a Theologis pertrahi. Hec propterea animaduertens quis sibi facile persuadeat. Luciferum potuisse Fidem suam adeo ambiguis, et obscuris dictionibus publice testari? Adde his, plura de Spiritu sancto in hac Formula Fidei catholice quidem dici, quam in ceteris, que per ea Luciferi tempora siue a Catholicis, siue ab hereticis edebantur; et, licet ipsi Ariani impie sentirent de diuinitate Spiritus sancti, attamen ante  Macedonianam heresim neque Concilia, neque Patres uberioribus uerbis, atque sententiis quidquam de illa definierunt, quippe tunc de ea re nominatim questio commota non fuerat, inquit Petauius in lib. II, cap. 6, num. 4. Post damnatum uero Macedonii errorem a Constantinopolitano Concilio anni 381, et clarius et copiosius disserere ceptum est de Spiritus sancti natura, eeque phrases passim adhiberi, quas hec Formula prefert; si tamen Concilium Alexandrinum excipias celebratum an. 362, cuius Epistola Synodica scripta ad Antiochenos nominatim decreuit Spiritum sanctum Deum habendum esse, eumque non creaturam esse, neque alienum a Patris et Filii substantia; uti Petauius innuit in lib. I, cap. 14, num. 18. Huic autem Concilio, illiusque decretis Lucifer ipse assensus est; ut in eius uita § 7, comprobatum est; cumque Patres Alexandrini hoc preterea ex Sardicensi Synodo confirmatum uoluerint, ne quis aliam professionem Fidei, preter Nicenam, scriberet, aut uspiam  ederet, sane persuadere nobismet nequimus, utilissimum adeo sanctissimumque decretum, quod ipse probauerat, ab eodem Lucifero neglectum uiolatumque fuisse. Neque diffitemur sane, Luciferum in suis quandoque libris de Spiritu sancto esse locutum, et Arianorum impietatem hac quoque in parte acriter oppugnasse, dissimilibus tamen et locutionibus, et uerbis, quam in hac Formula proferantur, uti ex prefatione nostra facile liquet. Denique hoc etiam argumentum adiungimus, ex quo probetur Formulam hanc Lucifero auctori non esse tribuendam; nimirum quod tempus constitui recte nequeat, quo is debuerit Fidem suam publico, scriptoque testimonio comprobare: etenim in Concilio Mediolanensi, cui Legatus interfuit Liberii Pontificis, Nicenam unice Fidei Formulam professus est coram Constantio Imperatore, ut in lib. Moriendum esse pro Filio Dei ipse testatur hisce uerbis: Nos legati asseuerabamus in tuo palatio, et firmando non desumus, semper sic fuisse, et esse creditum a Christianis, sicuti apud Niceam  contra heresim tuam Arianam, et omnes errores uidetur esse sacra fides conscripta: eamdemque Fidem toto exsilii sui tempore scriptis palam libris, iisdem Nicene formule uerbis testatus est. Post reditum uero ab exsilio cum ad componenda Antiochene Ecclesie et Cesareensis prouincie dissidia, que de Episcoporum suorum electione fuerant exorte, totus incubuisset, ad suam Ecclesiam in Sardiniam rediit, ubi que causa illi obuenerit, cur nouam Fidei Formulam conderet, et euulgaret, cur a Nicena diuersam, cur aliqua sui parte ambiguam et obscuram, nec diuinari cuiquam liceat, nec tuto proferre. Hec nobis argumenta sunt, quibus iure putemus, alium a Lucifero fuisse Formule huiusce auctorem.

Sed omnis de ipso auctore ambiguitas sublata nobis est, cum ipsissimam fere Fidei formulam iam ante a Paschasio Quesnello editam uidimus in tomo 2 Operum D. Leonis PP. in Codice Canonum ecclesiasticorum, etc., cap. 38, et uenetis typis iterum  uulgatam in tomo 3 Operum eorumdem pag. 278, que a Balleriniis Fratribus docto equidem, et erudito labore aduersus Quesnelli errores illustrata fuerunt. Nomen hec prefert in titulo Faustini Presbyteri, eademque est, que a Mabillonio Breue Fidei inscribitur ex Ms. Augiensi, ut Ballerinii testantur; idemque, ut autumamus, codex Augiensis est, quem Mabillonius in Itinere Germanico indicat a se uisum Augie: Liber in maiori folio insignis, in quo habentur omnes Patrum expositiones in Orationem Dominicam, atque etiam uarie Fidei Confessiones. Ms. Oxoniense, ex quo Quesnellus edidit Codicem Canonum, etc., hunc titulum exhibet: Faustini Presbyteri Fides missa Theodosio Imperatori; aliud Thuanense: Item Faustini Presbyteri confessio uere fidei, quam prefatis scribi et transmitti iussit Theodosius Imperator: corrigit Quesnellus in dissert. 14, num. 6, quam a prefatis, etc., coniiciens iussu Theodosii descriptam fuisse a Faustino Fidem hanc, et a Theodosio ad  Damasum missam, scriniis Sedis Apostolice postmodum inserendam: unde in Codicem Romanum translata fuit; sed Quesnelli opinionem reiiciunt Ballerinii in Prefat. ad nouam huiusce Codicis editionem, quem existimant neque in Italia, neque Rome, sed in Gallia elaboratum fuisse; et ex ms. uindobonensi eiusdem Codicis hunc titulum afferunt: Item Faustini Presbyteri confessio uere fidei, quam Presbyter scribit sibi transmitti iussit Theodosius Imperator; notant Ballerinii, scripsit, et sibi, etc.

Tres igitur codices uetustissimi Fidem hanc Faustino tribuunt; Faustinus autem alius non occurrit, uti animaduertit Quesnellus in Dissert. laudata, qui fuerit auctor huius libelli, preter Faustinum illum Luciferianum Presbyterum, qui cum ad Flaccillam Theodosii Imperatoris uxorem libros septem scripserit aduersus Arianos et Macedonianos, et libellum precum cum Marcellino Presbytero Theodosio ipsi obtulerit, facile potuit ad eumdem Imperatorem libellum mittere Fidei  sue testem: cuius quidem sententie assentimur. Causam uero, cur Faustinus libellum sue Fidei ederet, hanc Quesnellus ibidem significat; quia nimirum a Turbone Episcopo Eleutheropolis, qua in urbe Faustinus Roma cum Marcellino et ipso Luciferiano pulsus propter schisma Ursicini tunc degebat, ueluti errorum Sabellii et Apollinaris assecla una cum collega suo uexaretur; nam de Turbone grauiter conqueritur ipse Faustinus et suo et Marcellini nomine in Libello precum ad Imperatores Eleutheropoli misso, scilicet ualentinianum, Theodosium, et Arcadium, ut in Prefat. ad Libellum precum: Egregius, inquit, Turbo Eleutheropolitane Episcopus ciuitatis, nostram exiguitatem despiciens . . . . . postquam audiuit quosdam se integre Fidei copulare, et per Dei gratiam rem ueri crescere, nobis exitia minitatur, et turbat. Siue autem Faustinus Fidem suam ultro Theodosio obtulerit, siue a Theodosio iussus, tempus, quo illam edidit, non ante annum 379 Quesnellus constituit, cui assignantur imperii Theodosiani  exordia, nec diu post; quia altum in illa de Macedonio silentium, ac de concilio Constantinopolitano primo, a quo damnatus est an. 381, tum quod alio modo de errore contra Spiritum sanctum non loquatur, quam quo aduersus illum hereticum scripserunt Alexandrini Concilii Patres in Epistola Synodica an. 362. Lequienius in tom. 3. Orient. Christ. in Episcopis Eleutheropolitanis initia Episcopatus Turbonis ad idem quodam modo tempus referre uidetur, quem ait ad obitum fere Theodosii, ad an. scilicet 395, Episcopatum tenuisse; ignotus autem est annus, quo Eutychius ante Turbonem Episcopus decesserit. Auctore igitur huiusce Formule comperto, et tempore, quo scripta fuit, tum illius scribende cognita causa, quam parum Quesnelli exemplar differat a nostro, uideamus. Faustinus breuem excusationem ibi prefigit, cur preter Nicenam Fidem ipse aliam scripserit, ne uideretur nimirum decreta infringere Synodi Sardicensis, que Alexandrina probauerat, uetantis  ne deinceps noue Fidei Formule a quoquam ederentur; hoc uero exordium abest ab exemplari nostro ex codice Ambrosiano. Tum suam ipse Fidem testatur iisdem omnino uerbis, preter hec, de se sine initio genitum, non factum; cum exemplari Ambrosiano quedam his obscuritas insit, et ambiguitas, ut superius monuimus. Demum paucis a calumnia heresis Apollinariste sibi illata sese defendit, et eos damnat, qui tres hypostases confitentur, que itidem clausula deest Ambrosiano. uerum ita animaduertit Quesnellus: Faustinus, uti eius etiam collega Marcellinus, Luciferiano schismate infectus erat, ideoque Concilii Alexandrini decreto aduersabatur, quo sancitum fuerat, ut Ariane communionis participes sub Imperatore Constantio, Episcopi presertim, in gratiam cum Catholicis reciperentur. Hinc Sabelliani, et Apollinariste erroris suspectus habebatur; Patres etenim Synodi Alexandrine decreuerant, ut ab iis, qui ad Ecclesiam ex Arianorum societate redibant,  Sabellii quoque impia dogmata damnarentur; tum ut iidem confiterentur Spiritum sanctum non creaturam, neque alienum, sed proprium esse et indiuisum ab essentia Patris et Filii; denique stolidum Apollinaris errorem exsecrarentur, qui docuerat, inanime corpus, et sensus mentisque expers sibimet uerbum Dei Filium assumpsisse. Idcirco Faustinus, ne uideretur catholicam doctrinam a Patribus Alexandrinis propositam, et Ecclesie totius consensu probatam respuere, dum decretum de iis, qui ab Arianis redierant, excipiendis reiiciebat, Sabellium nominatim damnat, et aduersus illius errorem personas in Trinitate aperte distinguit; Spiritus sancti diuinam esse naturam iisdem pene Synodi uerbis fatetur, ac Apollinaris heresim perspicue detestatur; de concessa autem lapsis indulgentia omnino silet; et trium hypostasum usum, de quo ueluti hereseos suspecto fuerant lapsi accusati ante, quam ueniam obtinerent, cuiusque rectum et catholicum sensum Synodo probauerant,  omnino negat inter catholicos esse ferendum: unde alia causa cur Sabellianus diceretur ab iis, qui tres hypostases in Trinitate fatebantur, id est tres personas; Sabellius enim Deum asserebat , hoc est unam in Deo personam esse Patrem et Filium, ut ait Athanasius in expositione Fidei; et de Spiritu sancto perinde ac de Filio sentiebat, ut eos faceret, neque a Patris persona separaret, sed unam eamdemque ac ueluti primariam hypostasim statueret, cuius due ille Filii et Spiritus Sancti essent , ait Petauius in lib. I, cap. 6. uerum cum Grecum nomen pro siue essentia ueteres Patres adhibuerint presertim ante Nicenum Concilium, et re uera tum id significet, quod simpliciter existit, id est essentiam, tum id, quod per subsistit, indiuiduum scilicet, seu personam, de quibus uide Petauium in lib. Iu, cap. 1, 4, 7, hoc indiuidui sensu Greci Patres illud postea usurparunt, quo ab iis etiam, qui ad recte Fidei communionem ab Arianis reuersi fuerant, usurpabatur;  nam trium hypostasum nomine non tres essentias, nec tres Deos, aut tria principia intelligebant, sed tres in Trinitate personas, Patrem, qui uere sit et subsistat, Filium ut existentem et subsistentem, et Spiritum sanctum, ut subsistentem, et existentem: quod Epistola Synodica Alexandrina testatur. Ita disputationes quieuerant litesque tum de uoce exorte presertim Antiochie, unde Antiochenum schisma conflatum, teste Basilio ep. 349, ueter. edit. apud Petauium lib. Iu, cap. 4, num. 11, cum Terentio Comiti scribit, haud parui momenti se questiones illas ducere, ob quas initio schisma conflatum est: quo in loco aduertendum dissidium hocce inter Grecos Orientales primo cepisse, non inter Grecos et Latinos, ut affirmat prefatio in Synodicas litteras Concilii Alexandrini tom. 2, Concil. uen. Edit. prioris. At, quo tempore Faustinus hanc Fidem edidit, sopitus ignis contentionis uehementius iam exarserat, quem Latini quoque fouebant ingenti partium studio;  alii quippe nomine uolebant intelligi, id est essentiam, seu substantiam; alii personam, seu subsistentiam personalem, et inter sese substantiam, hi pro subsistentia, illi pro essentia interpretantes, de ui ipsa uocum earumdem in Latino sermone decertabant. Quare Faustinus, cum substantie uoce essentiam significari contenderet, tres substantias in Trinitate negat esse enuntiandas; consequens quippe erat, ut tres Deos confiterentur, qui tres substantias illa significatione confitebantur; et in ipsa Fide describenda substantie nomen, quatenus essentiam exprimit, pene de industria repetiisse uidetur: illi uero, qui nomine personam exprimi aiebant, Faustinum, eiusque collegam Marcellinum Sabellianismi accusabant, quippe unam in Trinitate personam defendere ipsis uiderentur. Et ex hisce coniicere licet, Faustinum hanc etiam ob causam mentionem iniecisse in Formulam Fidei de tribus substantiis, ut nimirum Damasi Romani Pontificis gratiam aucuparetur,  cui in Schismate Ursicini fuerat infensus; Damasus enim de trium controuersia silentium indixerat, uti uult Baronius ad an. 372, ex litteris Cyrilli Alexandrini, et in Hieronymi sententiam concesserat, qui trium hypostasum usum improbabat.  Quamquam cum sit incertum, utrum Eleutheropoli uersaretur Faustinus, dum Fidem edidit, quod putat Quesnellus, an alia in urbe, certe in Oriente, ubi contentio adhuc feruebat de usu, sensuque trium hypostasum, hinc coniectura ducimur ad credendum, omnem huius Fidei scribende causam illi fuisse, ut, cum unam esse , id est essentiam seu substantiam Trinitatis affirmaret, ab eorum calumniis sese defenderet, qui tres hypostases fatebantur eo sensu, qui ab Alexandrina Synodo probatus fuerat, et uocis huius uim pro sua ipsorum sententia interpretantes, Sabellianismi ceteros accusabant, qui aliter illam interpretarentur. Quare Faustinus suam Fidem exhibet Imperatori ita, ut cum catholica doctrina Synodi omnino conueniat, autem, et substantie uoces sua tantummodo interpretatione uelit esse explicandas: quod ipsum Formule initium significat: Prime fidei confessionem contra Sabellium signamus et contra hos, qui sub nomine Catholice Fidei impia uerba defendunt,  dicentes tres esse substantias.

Atque hec satis de Formula Faustini; que num Lucifero conueniant, quisquam facile cognoscit, ipsis solummodo Fidei uerbis spectatis, et consilio, quo edita fuit. At quis dixerit, Fidem a Lucifero quidem scriptam a Faustino in suam Formulam, additis exordio et clausula, adscitam, ut magis ex ipso auctore probaretur. uerum Luciferi nomen non siluisset Faustinus, quem in Libello precum tot laudibus semel atque iterum ornat; ac demum ex hactenus dictis ita potest recte constitui, Formulam Fidei, quam ex Ambrosiano Codice hic exhibemus, Lucifero, qui Nicene Fidei Formulam unice secutus est, qui nichil umquam ambiguum, nichil obscurum de Trinitate scripsit, qui decreta Synodi Alexandrine suo assensu confirmauit, qui Sabellii errores palam exsecratus est in lib. de non conu. cum heret. et nullius heretici erroris in suspicionem umquam adductus fuit, illam, inquam, Fidei Formulam non esse  tribuendam, sed uel ab inscito quopiam homine, uel secta Luciferiano e Faustiniana Formula depromptam, ambiguis, que notauimus, corruptam uocibus, et aut inscite, aut fraudulenter Lucifero ascriptam, quinto circiter seculo, postea, illius nomine prefixo, Codici Ambrosiano insertam fuisse. Addere hec lubet ex Prefatione tomi primi Opp. Sirmondi uenet. Edit. num. 2: Cum eo Libello Precum Marcellini et Faustini traditam fuisse Imperatoribus fidei Confessionem, que in Codice Canonum et Constit. Ecclesie Rom. ante uiginti annos edito in Append. ad S. Leonis Opera edit. an. 1675, pag. 138. Faustini Presbyteri Fides missa Theodosio Imperatori inscribitur, aliqui existimant: uerum cum in Prefatione Libelli eiusdem, que Schismatici hominis est, Imperatores dicantur ualentinianus, Theodosius, et Arcadius, Libellus Precum in annum 383 reiici debet, quo Arcadius renunciatus est Augustus, nec anno 392 postponi potest, quo ualentinianus decessit: id autem cum anno edite Fidei nequit conuenire:  alii Libellum Confessione Fidei posteriorem aliquot annis censent: quod esse uerisimilius uidetur. Utriusque Fidei exemplum sub uno aspectu hic iam subiiciamus.






Ex Membranaceo Codice Ms. Bibliothece Ambrosiane signato I, 101, in parte superiori.
INCIPIT [a 1Kb] FIDES S. LUCIFERI EPISCOPI. [1Kb] 


 Nos Patrem credimus qui non sit Filius, sed habeat Filium de [b 1Kb] se sine initio non ad se factum. Et Filium credimus qui non sit Pater, sed habeat Patrem de quo sit genitus, non factus. Et Spiritum sanctum credimus qui sit uere spiritus Dei: unde Diuine Trinitatis unam substantiam confitemur, quia qualis est Pater secundum substantiam, talem genuit Filium. Et Spiritus sanctus non creatura existens, sed spiritus Dei, non est alienus a substantia Patris et Filii, sed est ipse eiusdem substantie cum Patre et Filio sicuti eiusdem Deitatis. Explicit.






Ex Cod. Canonum et Constitutorum Sancte Sedis Apostolice, in tom. 3 Opp. D. Leonis uen. Edit. an. 1757, col. 278.
FIDES FAUSTINI PRESBYTERI Missa Theodosio Imperatori. 

Sufficiebat fides [c 10Kb] conscripta aduersus heresim Arianam. Sed quia prauo ingenio quidam sub illius fidei confessione impia uerba commutant [d 1Kb] , nobis inuidiam facientes, quod uelut heresim Sabellii tueamur; paucis et contra Sabellium prime fidei confessione [e 1Kb] signamus; et contra hos, qui sub nomine catholice fidei impia uerba defendunt, dicentes tres esse substantias; cum semper catholica fides unam substantiam Patris et Filii et Spiritus sancti confessa  sit.

Nos Patrem credimus, qui [f 1Kb] non sit Filius, sed habeat Filium de se sine initio genitum, non factum: et Filium credimus, qui non sit Pater, sed habeat Patrem, de quo sit genitus, non factus: et Spiritum sanctum credimus, qui sit uere Spiritus Dei. Unde et diuine Trinitatis unam [g 1Kb] substantiam confitemur: quia qualis est Pater secundum substantiam, talem genuit et Filium: et Spiritus sanctus non creatura existens, sed Spiritus Dei, non [h 1Kb] est alienus a substantia Patris et Filii; sed est eiusdem et ipse substantie cum Patre et Filio, sicut eiusdem Deitatis.

Nam qui nos putant esse [i 1Kb] Apollinaristas, sciant quod non minus Apollinaris heresim exsecramur, quam Arianam. Miramur autem illos catholicos probari  posse, qui Patris, et Filii, et Spiritus sancti tres substantias confitentur. Sed et si dicunt non se credere Filium Dei, aut Spiritum sanctum creaturam; tamen contra [i 1Kb] impiam fidem sentiunt, cum dicant tres esse substantias: consequens est enim, ut tres Deos confiteantur, qui tres substantias confitentur. Quam uocem semper catholici exsecrati sunt.




ANNO DOMINI CCCXCuII.
SANCTUS PACIANUS BARCILONENSIS EPISCOPUS.






PROLEGOMENA.

 I. Pacianum, eximium licet, Hispaniarum decus, ex uno tamen Hieronymo inter ueteres compertum habemus; qui et paucula de eo memorie tradidit: unde sua reliqui sequioris eui scriptores hausisse noscuntur. Discimus ergo ex Doctore maximo  , sanctum Pacianum Barcilone in Pyrenei iugis episcopum castitate et eloquentia floruisse, eumque tam uita quam sermone clarum, sub Theodosio principe iam ultima senectute uitam cum morte commutasse: ut propterea maxime claruerit beatus antistes circa Christi annum CCCLXX, qui scilicet anno CCCXCII, quo de eo scribebat Hieronymus, iam e uiuis excesserat, Alibi uero sanctus Doctor eius generis nobilitatem satis prodit, dum Dextrum, cui et librum suum de uiris illustribus nuncupauit, nostri Paciani filium,  nondum ad sacerdotium euecti, clarum apud seculum et Christi fidei deditum memorat  . Qua de re alio in loco mentionem rursus iniiciens, hec habet  : Ante annos ferme decem, cum Dexter amicus meus qui prefecturam administrauit pretorii, me rogasset ut auctorem nostre religionis ei indicem texerem, etc. Sic Hieronymus anno CCCCII de Dextro Paciani filio; qui postquam anno CCCLXXXuII creatus fuit sub Theodosio magno comes rei priuate, anno demum CCCXCu sub Honorio prefecti pretorio munere functus fuisse traditur, ut ex prosopographia Codicis Theodosiani colligimus  .

II. Atque hec ab Hieronymo de Paciani cum illustri genere, tum uite integritate, episcopalis officii administratione ac doctrine laude, litterarum monumentis mandata comperimus, qui et ista de eo  testata reliquit  : Scripsit, inquit, Pacianus uaria opuscula, de quibus est Ceruus, et contra Nouatianos. Et primum quidem hic nominatum opusculum, Ceruus inscriptum, prorsus interiit. Eius meminit sanctus Pater in iis que adhuc superant  : ad quem locum de insolenti operis inscriptione nonnulla ex Cangio monuimus, quibus addas maxime uelim cl. Tillemontio obseruata  .

Exstat uero alterum cuius meminit Hieronymus, Paciani opus contra Nouatianos, tres uidelicet ipsius epistole ad Sympronianum Nouatianum; quarum prima de Catholico nomine, secunda de Symproniani litteris, tertia demum contra tractatus Nouatianorum feruntur inscripte: easque post annum CCCLXXuII ab auctore conscriptas hinc arguit laudatus Tillemontius   , quod Apollinaristas memoret  .

Has porro epistolas excipit preclarum sane opusculum, Parenesis seu libellus exhortatorius ad penitentiam: cui denique accedit Sermo de Baptismo: utrumque nimirum inter ea uaria opuscula reponendum que, Hieronymo teste, scripture commisisse perhibetur noster Barcilonensis antistes.

Hec autem omnia Paciani opera ex principe Tiliana editione sedulo recensuimus; in capita seu sectiones distinximus, que antea minus commode continuo ductu ferebantur descripta: sed in illud maxime animum intendimus, quo textus in precedentibus editis, pluribus in locis deprauatus, ad pristinam integritatem restitueretur, aliquot subinde obseruationibus ad ueram lectionem confirmandam subiectis.





SANCTI PACIANI EPISTOLAE TRES AD SYMPRONIANUM NOuATIANUM. 



EPISTOLA I. De Catholico nomine. Pacianus Symproniano fratri salutem.


I. Si non carnalis intentio, sed, ut ego arbitror,  uocatio spiritualis est, domine, quod ex nobis fidem catholice ueritatis examinas: tu potissimum que uel quam diuersa sequereris indicare debueras, qui a riuulo procul in quantum apparet exorsus, fontem  atque originem principalis Ecclesie non tenebas: te, ut que causa potissimum de unitate corporis nostri soluisset, aperires: nudari enim eas partes oportet quibus medicina deposcitur. Nunc clauso, ut ita dixerim, litterarum sinu, que membra nobis potissimum curanda sint non uidemus. Tante enim a capite christiano hereses exstiterunt, ut nominum ipsorum sit uolumen immensum. Nam ut Iudeorum hereticos pretermittam, Dositheum Samaritanum, Sadduceos et Phariseos: quanti apostolorum temporibus emerserint, dinumerare perlongum est: Simon magus, et Menander, et Nicolaus, et ceteri quos fama recondit obscura. Quid [a 1Kb] posterioribus temporibus Ebion, et Apelles, et Marcion, et ualentinus et Cerdon: nec longe post eos, Cataphryges et  Nouatiani, ut examina nouella preteream? Quis ergo mihi primum per litteras refutandus est? Ipsa, si uoles, nomina omnium charta non capiet: nisi quod scriptis tuis, penitentiam usquequaque damnantibus, secundum Phrygas te assensisse pronuntias: uerum his ipsis, domine carissime, tam multiplex et diuersus est error, ut non hoc unum in illis quod contra penitentiam sapiunt, sed quasi quedam capita Lernea ceadenda sint.

II. Et primum hi plurimis nituntur auctoribus: nam puto, et Grecus Blastus ipsorum est: Theodotus quoque et Praxeas, uestros aliquando docuere: ipsi illi Phryges nobiliores qui se animatos mentiuntur a Leucio, se institutos a Proculo gloriantur: Montanum et Maximillam et Priscillam secuti, quam  multiplices controuersias excitarunt de Paschali die, de Paracleto, de apostolis, de prophetis: multaque alia, sicut et hoc de Catholico nomine, de uenia penitentie. Quare si omnia ista discutere uelimus, docili presentia opus est: si hec sola que scribis non satis instruerem, tamen quia quoquo modo admirantibus seruiendum est, informandi tui gratia, summatim ad ea de quibus scribere dignatus es conloquimur. Si quid scire plenius de nostro uoles, oportet ut de tuo profiteare simplicius; ne obscurius consulendo, non scire nos facias, utrum interroges an lacessas. Interea quod ad presentes pertinebit, ante omnia te rogatum uolo, ne ob hoc ipsum auctoritatem mutueris errori; quod, sicut ais, per orbem totum nullus intus sit qui te reuinceret, aut  persuadere tibi posset contra quam crederes. Nam et si nos imperiti, peritissimus Dei Spiritus: et si nos infideles, fidelis Deus, qui negare se non potest . Tum porro, quod [b 1Kb] obnitendo, sacerdotibus Dei diu contendere non licebat. Nos, inquit Apostolus, talem consuetudinem non habemus, nec Ecclesia Dei . Post unam correptionem , sicut scis ipse, contentiosus omittitur. Persuadere autem quis aliquid possit inuito? Tua ergo, frater, non illorum culpa est, si  tibi quod erat optimum, nemo persuasit. Nam et hodie in potestate tua est ut nostra etiam scripta contemnas, si ea mauis uincere quam probare. Ceterum et ipsi Domino et apostolis eius plurimi restiterunt; nec persuaderi ueritas cuiquam potuit, nisi ei propria religione consensit. Itaque, domine, et nos non ea fiducia scripsimus, qua repugnanti aliquid persuadere possimus; sed ea fide qua uolenti bone pacis aditum non negemus; que si animo tuo et cordi est, de Catholico nomine nullum habet esse luctamen. Si enim per Deum id populus noster adipiscitur; nec interrogandum est, precedente auctoritate diuina: si per hominem; quando usurpatum, detegendum. Tunc si bonum nomen est, non recipit odium: si malum, caret inuidia.

 III. Nouatianos audio de Nouato aut Nouatiano uocari: sectam tamen in his, non nomen accuso: nec Montano aliquis aut Phrygibus nomen obiecit. Sed sub apostolis, inquies, nemo Catholicus uocabatur. Esto, sic fuerit, uel illud indulge. Cum post apostolos hereses exstitissent, diuersisque nominibus columbam Dei atque reginam lacerare per partes et scindere niterentur: nonne cognomen suum plebs apostolica postulabat, quo incorrupti populi distingueret unitatem, ne intemeratam Dei uirginem error aliquorum per membra laceraret? Nonne appellatione propria decuit caput principale signari? Ego forte ingressus populosam urbem hodie, cum Marcionitas, cum Apollinariacos, Cataphrygas, Nouatianos et ceteros eiusmodi comperissem, qui se christianos  uocarent: quo cognomine congregationem mee plebis agnoscerem, nisi Catholica diceretur? Age, quis ceteris plebibus nomina tanta largitus est? Cur tot urbibus, tot nationibus sua queque descriptio est? Ipse ille qui catholicum nomen interrogat, causam sui nominis nesciet, si requiram unde mihi traditum est. Certe non est ab homine mutuatum, quod per secula tanta non cecidit. Catholicum istud nec Marcionem, nec Apellem, nec Montanum sonat, nec hereticos sumit auctores. Multos nos Spiritus sanctus edocuit, quem paracletum apostolis et magistrum Deus misit e celis; multa ratio, sicut dicit Paulus, et honestas, et, ut ait, ipsa natura. Quid? Parua nobis de apostolicis uiris, parua de primis sacerdotibus, parua de beatissimo Cypriano martyre  atque doctore currit auctoritas? An uolumus docere doctorem? An sapientiores illo sumus, et spiritu carnis inflamur aduersus eum, quem eterni Dei testem nobilis cruor et clarissime passionis corona produxit? Quid tot earum partium sacerdotes, quos per totum orbem cum eodem Cypriano pax una solidauit? Quid tot annosi episcopi, tot martyres, tot confessores? Age. Si illi usurpando nomini huic auctores idonei non fuerint, nos idonei erimus negando? Et nostram potius auctoritatem patres sequentur,  et emendanda sanctorum cedet antiquitas, et iam putrescentia uitiis tempora canones apostolice antiquitatis eradent?

Iu. Nec tamen estues, frater: Christianus mihi nomen est, Catholicus uero cognomen. Illud me nuncupat; istud ostendit: hoc probor, inde significor. Et si reddenda postremo Catholici uocabuli ratio est, et exprimenda de greca interpretatione Romana: Catholicus, ubi unum, uel, ut doctiores putant, obedientia omnium nuncupatur, mandatorum scilicet Dei. Unde Apostolus: Si in omnibus obedientes estis . Et iterum: Sicut enim per inobedientiam unius peccatores constituti sunt multi: sic per dicto audientiam unius, iusti constituentur multi . Ergo qui Catholicus, idem iusti obediens.  Qui obediens, idem est Christianus: ita Catholicus, Christianus est. Quare ab heretico nomine noster populus hac appellatione diuiditur, cum Catholicus nuncupatur: sed et si Catholicus ubique unum est, sicut superiores putant, id ipsum Dauid indicat dicens: Astitit regina in ueste aurata et uariegata , hoc est, una in omnibus. Et in Cantico canticorum Sponsus hec loquitur: Una est columba mea, perfecta mea, una est matri sue, electa est genitrici sue . Et iterum: Adducentur regi uirgines post eam . Et adhuc: Adolescentule, quarum non est numerus . Ergo in omnibus una, et una super omnia.

u. Si rationem nominis queris, apparet. De penitentia uero, Deus prestet ut nullis fidelibus necessaria  sit; nemo post sacri fontis auxilium, foueam mortis incurrat: nec tarda solamina ingerere sacerdotes aut docere cogantur, ne peccandi iter aperiant, dum peccanti remediis blandiuntur. Sed nos hanc indulgentiam Dei nostri miseris, non beatis, nec ante peccatum, [a 1Kb] sed peccata detegimus: nec sanis medicinam, sed male habentibus nuntiamus. Si nichil in baptizatos possunt nequitie spirituales, nichil fraus illa serpentis que primum subuertit hominem, que posteris eius tot titulos damnationis impressit; si recessit a mundo, si regnare iam cepimus, si nullum oculis, nullum manibus, nullum mentibus nostris crimen obrepit; abiiciatur hoc Dei donum, repellatur auxilium, nulla exomologesis, nulli gemitus audiantur; contemnat omne remedium superba iustitia. Quod  si hec homini suo Dominus prouidit; si idem stantibus premia, qui iacentibus remedia largitus est: desinite diuinam accusare pietatem, aut tot celestis clementie titulos obiectu rigoris eradere, aut gratuita Domini bona inobsecrabili asperitate prohibere.  Non largimur ista de nostro. Conuertimini ad me, dicit Dominus, simulque ieiunio, et fletu, et planctu, scindite corda uestra . Et iterum: Relinquat impius uias suas, et uir facinorosus cogitationes suas, et conuertatur ad Dominum, et misericordiam consequetur . Itemque Propheta in hunc modum clamat: Quoniam Deus pius, et mitis et patiens est, [b 23Kb] et qui reflectat sententiam aduersus malitias irrogatam . Habetne tam diutinum serpens uenenum, et Christus non habet medicinam? Diabolus in mundo interficit, Christus hic non potest subuenire? Pigeat sane peccare, sed penitere non pigeat. Pudeat periclitari, sed non pudeat liberari. Quis naufrago tabulam, ne euadat, eripiet? Quis sanandis uulneribus inuidebit? An non Dauid  dicit: Lauabo per singulas noctes lectum meum, lacrymis stratum meum rigabo . Et iterum: Peccatum meum ego agnosco, et facinus meum non texi . Et adhuc: Dixi: prosequar aduersum me delictum meum Deo meo, et tu remisisti impietatem cordis . Nonne ille post cedis et adulterii reatum, pro Bethsabee penitenti, Propheta respondit: Dominus abstulit a te peccatum tuum . Num Babylonium regem post tot idololatrie facinora damnatum, exomologesis non liberauit? Et quid est quod ait Dominus: Nonne qui ceciderit, resurget, et qui auersus fuerit, conuertetur ? Quid illa tot similitudinum dominicarum argumenta respondent? Quod drachmam inuenit mulier, et gratulatur inuentam; quod pastor ouem  reportat erraticam; quod filio reuertenti, post [c 1Kb] prodacta omnia bona, et cum meretricibus et fornicariis [d 1Kb] nepotata, pater blandus occurrit, et inuidum fratrem ostensa ratione castigat? Filius, inquiens, meus hic mortuus fuerat, et reuixit; perierat, et inuentus est . Quid ille in uia uulneratus, a Leuita et sacerdote preteritus? Nonne curatur? Reuolue que Spiritus dicat ecclesiis : Ephesios deserte dilectionis accusat: stuprum Thyatirenis imputat; Sardos in opere cessantes, Pergamenos docentes diuersa reprehendit; Laodicenorum diuitias inurit; et tamen omnes ad penitentiam satisfactione inuitat. Quid Apostolus ad Corinthios cum ita dicit: Ne cum uenero, lugeam multos ex his qui ante peccauerunt, et non egerunt penitentiam ex  his que ante gesserunt in fornicatione et immunditiis suis . Quid, cum rursus ad Galatas? Si quis preuentus fuerit in aliquo delicto ; id est, quocumque, uos qui spiritales estis, instruile eiusmodi in spiritu mansuetudinis, cauens ne et tu tenteris.  At numquid paterfamilias, in magna domo, argentea tantum et aurea uasa custodit? Nonne et fictilia et lignea, et composita quedam et refecta dignatur? Nunc gaudeo, inquit Apostolus, quia contristati estis ad penitentiam . Et iterum: Quia secundum Deum tristitia, penitentiam, in salutem, stabilem operatur .

uI. Sed penitere non licuit. Nemo sine fructu imperat laborem: Dignus est enim mercenarius mercede sua . Numquam Deus non penitenti comminaretur, nisi ignosceret penitenti. Solus hoc, inquies, Deus poterit. uerum est: sed et quod per sacerdotes suos facit, ipsius potestas est. Nam quid est illud quod Apostolis dicit: Que ligaueritis in terris, ligata erunt et in celis: Et quecumque  solueritis in terris, soluta erunt et in celis ? Cur hoc si ligare hominibus ac soluere non licebat? An tantum hoc solis Apostolis licet? Ergo et baptizare solis licet, et Spiritum sanctum dare solis, et solis gentium peccata purgare: quia totum hoc, non aliis quam Apostolis imperatum est. Quod si uno in loco, et resolutio uinculorum et sacramenti potestas datur; aut totum ad nos ex apostolorum forma et potestate deductum est; aut nec illud ex decretis relaxatum est. Ego, inquit, fundamentum posui; alius autem superedificat . Hoc ergo superedificantes, quod Apostolorum doctrina fundauit. Denique et episcopi, Apostoli nominantur, sicut de Epaphrodito Paulus edisserit: Fratrem et commilitonem,  inquit, meum; uestrum autem apostolum . Si ergo et lauacri et chrismatis potestas, maiorum et longe carismatum ad episcopos inde descendit; et ligandi quoque ius adfuit atque soluendi. Quod etsi nos ob nostra peccata temerarie uindicamus; Deus tamen illud, ut sanctis et Apostolorum cathedram tenentibus, non negabit; qui episcopis, etiam Unici sui nomen indulsit.

uII. Plura scriberem, frater, ni et celeritate pueri reuertentis urgerer, et uel presenti tibi, uel [a 1Kb] de omni proposito confitenti, copiosiora seruarem. Nemo episcopum hominis contemplatione despiciat. Recordemur, quod Petrus Apostolus Dominum nostrum Episcopum nominarit; Sed conuersi, inquit, modo ad episcopum et pastorem animarum uestrarum  . Quid episcopo negabitur, in quo Dei nomen operatur? Reddet quidem illi rationem, si quid perperam fecerit, uel si corrupte et impie iudicarit. Nec preiudicatur Deo, quo minus mali edificatoris opera rescindat: interea si pia illa administratio est, adiutor Dei operum perseuerat. Ecce Apostolus ad laicos scribit: Si cui quid donatis, et ego: Nam et ego quod donaui, si quid donaui, propter uos in persona Christi; ut non possideatur a satana; non enim uersutias eius ignoramus . Si autem quod laici donant, Apostolus donasse se dicit; quod episcopus fecerit, qualiter respuetur?  Ergo nec baptisma, nec criminum remissio, nec innouatio corporis, sancte potestati eius indulta est; quia nichil propria usurpatione mandatum est, totumque id ex apostolico iure defluxit. Scio, frater, hanc ipsam penitentie ueniam non passim omnibus dari, nec ante quam aut interpretatio diuine uoluntatis, aut forsitan uisitatio fuerit, relaxari. Magno pondere magnoque libramine post multos gemitus effusionemque lacrymarum, post totius ecclesie preces, ita ueniam uere penitentie non negari, ut iudicaturo Christo, nemo preiudicet. Si apertius, quid tu sentias, scripseris, frater; plenius instrueris.



EPISTOLA II. De Symproniani litteris.

 Pacianus episcopus Symproniano fratri salutem.

I. In questione prolixa, quantum potero breuitatem sequar. Neque tibi, frater, sub interrogationis bone specie, occulta uerborum tela iaculanti atque obiicienti, que ipse machinare, aliquam uicem malitie repensabo. Orare pro persequentibus iubemur, maledicentibusque benedicere . Fraus enim quasi uulpecule, uis autem leonis est: utrumque ab homine alienissimum; sed fraus odio digna maiore. Nam cum plus nocere credas, quasi ignarus interrogas; cum docere te putes, simulas erudiri. Rabbi, Dominum uocabant ueteres Pharisei, cum enigmata legis opponerent; Magistrum appellabant, cum sibi omne magisterium uindicarent. Quidlibet agas, frater, totum ex me simpliciter recognosces.  Malo imperitus, quam malitiosus intelligi: malo fatuus quam callidus iudicari. Quare prius quam rationem fidei nostre  assignem, accipe pauca de litteris tuis quas tractatui pretulisti.

II. Refectum esse te dicis prioribus epistolis meis, et statim addis me cum amaritudine respondisse que scripserim. Si amara reficiunt, quid dulcia operentur ignoro; nisi quia, ut in medicine poculis, solet amarum magis quam dulce medicari. Sed queso, litteras meas repetas, an aliquo felle resperse sint, quid superbum, quid insuaue responderim. Plures me, ais, hereses nominasse, de quibus nemo quesierit. Age, quid tua si hereticus non eras? Qui cum de fide nostra moueres questionem,  et doceri uelle te diceres, scripsi ignorantie causas esse multiplices, que uos potissimum haberet, ut aperires, ne retexendis pluribus estuarem. De Catholico nomine multa respondi placide. Dixi enim, nichil alterius interesse quid alius uocaretur. Ac si uim nominis postulares, quodcumque illud esse mirificum, seu unum in omnibus, seu unum super omnia, seu quod ante non dixi, filius regis, id est populus Christianus. Adeo certe non inditum nobis quod per secula tanta non caderet. Et sane gratulor quod licet alios anteposueris, etiam circa nos assentiare de nomine. Quid si negares? Natura clamaret.  Aut si adhuc dubitas, taceamus. Ambo, quod uocabimur, hoc erimus teste nominis uetustate. Ceterum si pertinacius flagitaueris, uide ne tibi uir ille uirtutis exclamet: Quid interrogas nomen meum? Et ipsum est mirabile . Tunc addidisti sane, unde Catholici nomen hoc traherent, non esse reputandum; quia nec ualentinis si a ualentino, nec Phrygibus si a Phrygia, nec Nouatianis si a Nouatiano uocarentur, imputari solere.

III. Hic tu grauiter commoueris, et quasi aculeo fixus erigeris; nam sic iratus exclamas: Numquid Cypriano sancto uiro hoc obest, quod populus eius apostaticum nomen habet, uel Capitolinum, uel [a 9Kb] Syndreum? Conuiciaris; et ecce non moueor. Horumne aliquid appellati sumus? Interroga seculum,  frater, totosque ex ordine annos; an nobis nomen hoc heserit, an Cypriani populus aliud quam Catholicus nominatus sit. Numquam nomen ullum ex his audiui. Iam uide, si uocari aliquis eo nomine potuit, quod sibi nescit impositum. Quid ergo? Maledicta sunt ista, non nomina; et maledicta irascentium, maledicta petulantium. Quotuis et ego uos possum appellare nominibus, si liceat irasci. Cyprianum sanctum uocas, et populum eius apostaticum? Quomodo? si initium [b 24Kb] sanctum, et farina; et si radix sancta, et rami . Egone apostaticus, an Nouatus? Nouatus, inquam, patre prodito, Ecclesia derelicta, partu uxoris effuso? Egone apostaticus, an Nouatianus, quem absentem epistola episcopum finxit; quem consecrante nullo, linteata  sedes accepit? uerum ista posterius: interim ipsi uos dicite quid uocemini. Negatisne Nouatianos a Nouatiano uocari? Quodlibet nomen imponas, semper istud herebit. Scrutare totos  annales, et crede tot seculis: respondebis Christianum. Inquirente me genus secte; Nouatianum non inficiaberis. Nec tamen ego Nouatiani tui nomen accuso, quod toties requisitum circumloquentibus lineis, et operto quodam sinu claudis. Fatere simpliciter: nichil est sceleris in nomine. Quid te toties interrogatus abscondis? quid causam nominis erubescis? Cum primum scripseras, Cataphrygem putabam. Tune secundis quidem litteris confiteris? Meo inuides nomini, et tuum uitas? uide qui sit pudoris in causa, que refugit quod uocatur.

 Iu. Que castigas et agis? Quasi ad rhetorem uenerimus, aut ars sit tractanda, aut de uersibus uirgilii, uersus enarrarem? Cum plures hereticos nominassem, addidi: [c 1Kb] Et quos fama recondit obscura. Et unde tu hoc de uirgilii uersu tractum putas, si uirgilium omnino non noueras? Atqui nego, non ex ordine uersum posui. Dixi enim: Quos fama recondit  obscura; ut loquentibus moris est, ex copia sermonis humani dicere aliquid quod ante dictum sit. Tu uero uersum suo ordine sua compage repetisti. Adeo uirgilium plus amasti, ut ne fas fieri putares, si uersum eius infringeres? Et tamen ego a paruulo didiceram. Quid mirum si in ea incidi que sciebam? In te, frater, tantus est labor, ut ea nunc demum legas que lecta quondam ab aliis erubescebas? Latinis institutum, Latine loquentem tam accusare debebis, quam Grece Grecum, quam Parthice Parthum, quam Punice Penum: Medis, Aegyptiis, Hebreis sua lingua est secundum copiam Domini, qui eam in centum uiginti ora modulatus est. Peticum uersum episcopus dixit. Quid Paulus Apostolus? Erubescit, cum Atheniensem illum uersum  et dixit et comprobat? Nam in Actis Apostolorum ita ponit; Quidam etiam secundum uos dixerunt: Huius namque genus sumus: cum igitur genus simus Dei . Et rursus ad Titum dixit: Dixit quidam ex illis proprius eorum propheta, Cretenses semper mendaces, male bestie, uentres pigri . Et addit: Testimonium hoc uerum est. Sic peccamus exemplo: nec rhetores sumus, sed quamcumque uocem, copiam Dei credimus. Latium, Aegyptus, Athene, Thraces, Arabes, Hispani Deum confitentur; omnes linguas Spiritus sanctus intelligit. Tu ipse cur ais, Litteras tuas uiuaci cedro perlinam propter cariosos hostes musarum. Quarum, oro, musarum? An que inuenerint litteras et scripserint chartas quas tince persequentur? Dic,  oro, frater, muse litteras repererunt? Nonne per Dominum omnia, et a Deo omnia? Preter illas [d 1Kb] centum et uiginti linguas, fuit adhuc alia musarum? Hesiodus istud in Helicone mentitus est, sed Atheniensium studio, quibus, ut Apostolus ait, nichil uacabat nisi loqui . Nos teste Apostolo  omnium uocum modos, omnium genera linguarum a Deo inspirata retinemus. Ignosco tamen, frater, si quid et tu de tuo auctore presumis, et Nouatiani philosophiam per quam ille in naufragium religionis incurrit, cum Hesiodi auctoritate coniungis. uerumtamen Apostoli neminisse debueras, qui ait: uidete ne quis uos decipiet per philosophiam et inanem seductionem .

u. Iam quale illud est quod Catholicis imputandum  putas, si quando uos reges aut imperia persecuta sunt? Ergo e contrario uobis debuit imputari quoties regum [e 1Kb] et persecutionem Catholici pertulerunt: atque nostros pagani principes, persecuti sunt. uos Christianorum odia pertulistis? Sed nostri magis questi sunt. uiderit qui hoc fecit, qua mente, quo spiritu; pacemne an discordia procurarit.  uerum et si quidam eorum deliquerunt, inquit, numquid fidem Dei destruunt ? Nec tamen tu querelam putes fuisse nostrorum. Sed cum per nostram fidem Christiani principes esse cepissent; ipsi principes Catholice, hoc est sue parti fauentes proprio dolore commoti sunt; nisi forte Danieli imputabitur quod a Dario uindicatus est; aut Hesteri sanctissime femine, cum pro ea dux regis occiditur; aut tribus pueris, quod propter eos post experimenta flammarum, profanis et incredulis rex Babylonius comminatur. Nonne Simonem Petrus, [a 1Kb] iudice astipulante, confundit? Non Helima, fauente Sergio, Paulus excecat? [b 1Kb] uindicatus esset et Hierosolymis, si quid fidei ligatus habuisset. Nescis seruire ipsas innocentibus potestates,  et in bonum sanctis patribus ministrare? Sicut Apostolus dicit: Principes non sunt timori bono operi, sed malo. uis autem non timere potestatem? Bonum fac, et habebis laudem ex ea per Dominum: Minister enim est tibi in bonum . Et tamen ego de nullo questus sum, de nemine uindicatus. Nec impedire mihi Nouatianos puto, quorum paruitate si uellem atque defectu poteram gloriari. Ecce plebem tuam imperatori nullus accusat, et solus es. Oportet nos tamen omnes stare ante tribunal Dei . Quod unum scio, quererentur Nouatiani, si causa eorum esset ullis grata principibus.

uI. Utilius esset, ais, uincere quam placere. At qui uincendi ardore ducuntur, contentione proficiunt.  Apostolus uero ait: Si quis autem uidetur contentiosus esse, nos talem consuetudinem non habemus, nec Ecclesia Dei . Contra de studio placendi: Omnibus, inquit, per omnia placeo, non querens quod mihi utile sit, sed quod multis, ut saluentur . uos autem dum uestra non fratrum commoda cogitatis, uincendo mauultis elidere, quam placendo recreare. Malum bono uicisse, rationis est; ceterum in quacumque causa uelle superare, presumptionis insane est. Non de Apostolico iure, sed de Greco, apud quos scriptum putatur, omnem morem Lacedemoniorum inflammatum esse cupiditate uincendi. Sus quoque ille lutulentus, et insana tigris, quid aliud uelint nisi uincere quam placere? uacare tibi scribis; et ideo te contentiosa delectant. Mihi uero  catholicis negotiis occupato, post triginta ferme dies littere tue tradite sunt, post alios quadraginta repetite.

uII. Irasci me ais; absit. Stimulari ut apem, credo que interdum aculeo mella defendit. uerum recole utrimque litteras; iam uidebis spiculisne an floribus  paginam conseramus. De similibus quidem Apostolus, quos oportet [c 1Kb] indentari . Sed attende. Nos tecum quasi columbe, ore potius quam dente, confligimus. Utinam uerum esset quod doceri uelle te dicis! iam ipse tibi manibus meis sancti Spiritus unguenta suggererem, Amas me? Non lesi, scio. Sed tunc demum amares, si non diuersa sentires, atque operi meo blandus accederes. Cypriani epistolas mihi placere miraris? Quidni beati martyris et catholici sacerdotis? Nouatianum mihi ingeris? Philosophum seculi fuisse audio; nec satis miror ab Ecclesia Dei uiui degenerasse. Cognosco, radicem legis antique, fontem ueteris populi reliquisse, Cornelio inuidentem, Nouati insanie commodatum, sine consecratione legitima episcopum factum,  ideoque nec factum per epistolam eorum qui se Confessores esse simularent, qui matris unius membra diuellerent. Hec ego tibi, frater, confessione uestrorum, litteris approbabo. Ita tuus iste philosophus, sapientiam suam querens statuere, sicut Apostolus ait , sapientie Dei non est subiectus; quoniam per sapientiam suam mundus non recognouit sapientiam Dei. Nam quod, ante passum Nouatianum putas, et Cyprianum dixisse subiungis; Precessit me aduersarius meus; uide quam manifeste respondeam. Nouatianus martyrium numquam tulit, nec ex uerbis beatissimi Cypriani auditum istud aut lectum est. Habes eius epistolas quibus Cornelium Urbis episcopum, cui tunc Nouatianus inuiderat, inimicis principibus resistentem, sepe confessum,  sepe uexatum refert; plurimis Confessoribus, plurimis quoque Martyribus ducem factum, et cum plurimis gloriosissime coronatum uiuente tunc Nouatiano etiamque securo. Nam et ideo ab ecclesia Christi recesserat, ne illum labor confessionis urgeret. Qui primum stimulatus inuidia, episcopatum Cornelii non ferebat; inde se Nouato, paucorum epistolis derisus addixerat. Hec te omnia de Nouatiano Cypriani littere perdocebunt. Porro etiam si passus est aliquid Nouatianus, non tamen etiam occisus: etiam si occisus, non tamen coronatus. Quidni? Extra Ecclesie pacem, extra concordiam, extra eam matrem cuius portio debet esse qui martyr est. Audi Apostolum: Et si habuero omnem fidem, ita ut montes transferam; caritatem autem non habeam, nichil sum. Et  si in cibos pauperum diuisero omnem substantiam meam, et si tradidero corpus meum ad comburendum, caritatem autem non habeam, nichil mihi prodest . Cyprianus autem in concordia omnium, in pace communi, in Confessorum grege passus est, et sepe confessus iteratis persecutionibus,  et multa laceratione uexatus, et nouissime salutari calice propinatus est. Hoc fuit coronari. Quare sibi habeat Nouatianus epistolas suas; sibi tumorem, sibi superbiam, qua dum in altum leuatur, elisus est; dum nemini parcit, effusus. En qui salutis uiam fratribus inexorabili religione precludat! En qui se [a 1Kb] palam ferre, et aream Domini purgare confidat!

uIII. Miserere tui, Symproniane frater, nec te Nouatianus sub hac fronte decipiat; et ideo iustior putetur, quia reliquos sui comparatione despexit. Sepe fiduciam mentitur audacia; et desperatis quibusque peccatoribus, falsa bone conscientie imago blanditur. Contra uero omnis humilitas innocentia est, etiam illa debitrix, etiam illa peccatrix, etiam  illa que animam suam cum peccatore blanditur. Dele me, inquit Moyses , de libro quem scripsisti; ne peccatores perirent. Optaueram, inquit Apostolus, anathema esse ipse ego in Christo pro fratribus meis, cognatis secundum carnem . Utique ambo pro peccatoribus deprecantur; et propter hoc, Deum nec Moyses nec Paulus offendit. Nouatianus his melior? Emendator Prophetarum? doctor Apostolorum? Iam cum Christo uidetur ut idem Moyses? Iam ut Paulus in tertium celum sublimis euehitur? Iam neglectis omnibus solus auditur? Hec ad litteras tuas respondisse suffecerit. Sed quia de penitentia non agenda, uel ante baptismum agenda latius disputasti; multisque capitulis exemplorum, tractatus ipsius paginam refersisti,  respondebo ad singula ex abundanti: que fides uerior habeat, non tacebo. Tu, ut auditui nostro largiter imperare dignatus es, benignam rursus uicem prebeto tractatui. Prestabit fortasse Dominus, ut qui nos tibi patienter obtulimus, fructum aliquem de tua etiam patientia reportemus. Dominus te in eternum custodire et protegere dignetur, et Christianum atque Catholicum uiuere faciat, et concordare nobiscum. Amen.



EPISTOLA III. Contra tractatus Nouatianorum.

Pacianus episcopus Symproniano fratri salutem.

I. Tractatus omnis Nouatianorum quem ad me confertis undique propositionibus destinasti, Symproniane frater, hoc continet: Quod post baptismum  penitere non liceat; quod mortale peccatum Ecclesia donare non possit, immo quod ipsa pereat recipiendo peccantes. Preclarus honos, singularis auctoritas, magna constantia; reiicere nocentes, attactus peccantium fugere, innocentie sue male confidere. Quis hoc uindicat, frater, Moyses, an Paulus, an Christus? At Moyses deleri e libro pro blasphematoribus optat : et Paulus anathema esse pro fratribus ; et ipse Dominus pro iniustis pati mauult. Nullus horum, inquies. Quis ergo? Nouatianus hoc precepit. Immaculatus aliquis et purus, qui Nouatum non audierit.  qui numquam Ecclesiam deseruerit, qui ab episcopis episcopus factus sit, qui iure ordinario consecratus, qui uacantem cathedram in Ecclesia consecutus? Quid ad te? inquies; Nouatianus hoc docuit. At uel quando, frater, quibusue temporibus? Statim post Domini passionem? post Decii principatum, id est, post trecentos prope annos dominice passionis. Quid ergo tunc? Prophetas secutus est ut Cataphryges, an [b 1Kb] Philomenem aliquam, ut Apelles; an ipse tantum auctoritatis accepit? Linguis locutus est? Prophetauit? Suscitare mortuos potuit? Horum enim aliquid habere debuerat, ut euangelium noui iuris induceret. Et si contra clamet Apostolus; Licet nos, aut angelus de celo euangelizauerit preterquam quod euangelizauimus uobis, anathema sit . Nouatianus  sic intellexit, inquies: sed Christus hoc docuit. Ergo a Christi [c 1Kb] usque Decii principatum nullus intelligens? Post Decium denique omnis episcopus impatiens; omnes alii dissoluti qui se miscere perditis mallent, qui perire cum miseris, qui alieno uulnere uulnerari? Nouatiano uindice, iustitia liberatur; auctore, corrigitur quidquid errauit.

II. Age, inquies, certemus exemplis et ratione pugnemus. At ego huc usque securus: ipsa Ecclesie ferie, congregationis antique pace contentus: nulla discordie studia didici, nulla certaminum argumenta quesiui. Tu postquam a reliquo corpore segregatus es et a matre diuisus; ut rationem facti tui redderes, totos librorum recessus assiduus scrutator inquiris: occulta queque sollicitas: quidquid exinde securum  est, inquietas. Nostri nichil ultro disputauere maiores: nuda est apud nos ipsa securitas: quid attuleris de tua parte munitum? Ego nescio quid Nouatianus egerit, quid Nouatus admiserit, quid Euaristus tumuerit, quid Nicostratus nuntiauerit: arma uestra dum despicio, non noui; uide si cum inermi ueritate confligis. Exspectemus tamen quid obiicias, quid loquaris. Poteratne uel nuda ueritas, innocentiaue imperita subsistere? Proponis, et recte quidem, Ecclesiam esse populum ex aqua et Spiritu sancto renouatum, sine negatione nominis Christi, templum et domum Dei, columnam et stabilimentum ueritatis , uirginem sanctam castissimis sensibus, sponsam Christi ex ossibus eius et carne , non habentem maculam neque rugam , integra  euangeliorum iura seruantem. Quis hoc nostrum negat? Quin etiam addimus, Ecclesiam esse reginam in ueste aurata et uariegata , fecundam uitem in lateribus domus Domini ; Matrem adolescentularum, quarum non est numerus ; Unam speciosam columbam matris sue, atque perfectam : Ipsam omnium matrem edificatam in fundamentis Prophetarum et Apostolorum, et ipso angulari lapide Iesu Christo : Domum magnam uasorum omnium diuersitate locupletatam.

III. Sed hec nostra posterius; interim tua illa uideamus.  Ecclesia est populus ex aqua et Spiritu sancto renatus. Age. Quis fontem Dei clausit? Quis Spiritum rapuit? Quin immo apud nos aqua uiua est, ipsa que salit a Christo: tu, a fonte perpetuo separatus, unde generaris? Spiritus quoque sanctus a principali matre non abiit: ad te unde peruenit? nisi forte discordantem secutus est, tot sacerdotibus derelictis non consecrata sede contentus, detritum lacum adulterini fontis adamauit. uestre plebi unde Spiritum; quam non consignat unctus sacerdos? Unde aquam, que a matrice discessit? Unde innouationem, que cunabula pronube pacis amisit? Ecclesia est populus sine negatione nominis Christi: nulli ne apud nos confessores, quos catene, quos ignes, quos gladii probauerunt? Fuere, inquies, sed negatores  recipiendo, perierunt. Taceo ne, hec quidem collegio, quod libellum de negatoribus uel lapsis recipiendis Nouatianus uester, cum adhuc in Ecclesia degeret, et scripsit et suasit et legit? Interim, cui persuadere poteris, quod lapsis receptis Ecclesia tota conciderit? Quod admissis penitentibus, admittentium populus negator effectus sit? Quod si et remissior plebs aliqua fuit, etiam cetere que non factum eius probarint, sed consuetudinem et pacem secute sint, Christianum ne nomen amiserunt? Accipe Hieremie uocem: In diebus illis non dicent, Patres manducauerunt uuam acerbam, et dentes filiorum stupuerunt: sed unusquisque in suo peccato morietur . Nec apud Ezechielem tacet Dominus: Quomodo anima patris, ita et anima filii,  mee sunt. Unusquisque in suo peccato morietur . Item infra: Filius non accipiet facinus patris, neque pater accipiet facinus filii: Iustitia iusti super eum erit . Ipse tu illud ponis exemplum: Et si fuerint tres hi in medio, Ne, Iob et Daniel, non liberabunt filios neque filias: ipsi soli salui erunt . Ecce salui sunt ipsi qui in medio peccantium constituti sunt, qui alios liberare non possunt. Tu totum orbem paucorum uinculis alligas: tu totam Ecclesiam exigue portionis infirmitate condemnas. Quid apud te sancti omnes, quos Nouatus erudit, quos Euaristus elegit, quos Nicostratus docuit, quos Nouatianus instituit? Tu spinas et tribulos refugisti: tu non habes in tua fruge zizania: tibi iam grana purgata sunt: ad te sine  uentilabro purgator ille uenturus est : tu solus ex omnibus paleas non habebis?

Iu. Age, dic reliqua: Ecclesia est corpus Christi. Corpus utique, non membrum: corpus multis in unum partibus membrisque collectum, sicut ait Apostolus: Nam et corpus non est unum membrum, sed multa . Ergo Ecclesia plenum est corpus, [a 1Kb] et corpus et solidum, et toto iam orbe diffusum. Sicut ciuitas, inquam, cuius partes in unum;  non ut uos estis Nouatiani, quedam insolens portiuncula tuberque collectum, et reliquo corpore separatum. Ecclesia est templum Dei: templum certe amplificum, domus magna, habens quidem uasa aurea et argentea, sed et lignea et fictilia, quedam in honorem, multa uero magnifica in multiplices usus uariorum operum destinata . Ecclesia est uirgo sancta, castissimis sensibus, sponsa Christi. uirgo; uerum est: sed et mater. Sponsa; manifestum est: sed et uxor et coniux de uiro suo sumpta: ideoque os de ossibus eius, et caro de carne . Nam de hac Dauid dixit: Uxor tua sicut uitis fecunda in lateribus domus tue: filii tui sicut nouelle oliuarum in circuitu mense tue . Multus igitur huic uirgini partus et proles innumera, qua totus  orbis impletur, qua circumfluis semper aluearibus populosum feruet examen. Magna in filios cura matris istius, et mollis affectus: honorantur boni, castigantur superbi, curantur egroti: nullus perit, nemo despicitur: securi fetus sub indulgentia matris retinentur. Ecclesia est non habens maculam neque rugam : hoc est, hereses non habens, non ualentinos, non Cataphrygas, non Nouatianos. In his sunt enim quidam sinus maculosi atque rugosi, pretiosarum uestium ornatibus inuidentes. Ceterum, peccator et penitens, non est Ecclesie macula; quia [b 1Kb] quamdiu peccat, et non penitet, extra Ecclesiam constitutus est. Ubi desinit peccare, iam sanus est. Hereticus uero uestem Domini, Ecclesiam Christi, scindit, intercipit, uitiat, irrugat. Cum enim  schismata, inquit, et contentiones in uobis sint, nonne carnales estis, et secundum hominem ambulatis ? Sed et, sermo eorum quasi cancer serpit : hec est macula unitatis, hec ruga. Denique ubi super his Apostolus loquitur: de amore Christi et dilectione proponit. Sicut Christus, inquit, dilexit Ecclesiam, et se ipsum tradidit pro ea ; ut hereticos summoueret, quia diligere non nouerunt. Ceterum, cur hec misero penitenti? quia et amare optat et amari.

u. Ecclesia est, integra Euangeliorum iura custodiens. Integra utique quia tota, quia plena. Ubi premium fidelibus datur, ubi miseris lacryme non negantur, ubi curantur egroti, ubi nichil sibi uindicat insolens sanitas et superba iustitia, ubi sollicita in  omnibus caritas perseuerat, omnia credens, omnia sperans, omnia sustinens  Unde illud Apostoli: Quis infirmus est, et non ego infirmor. Quis scandalizatur, et ego non uror ? Ubi onera sua sustinet tota fraternitas communiter dolens, mutua pietate secura. Cuncti inuicem sustinentes in dilectione, satis agentes seruare unitatem Spiritus in coniunctione pacis . Hoc erit Ecclesia, Symproniane frater; hoc erit populus ex  aqua et Spiritu sancto renatus in Christo. Nescio, ais, an remitti peccatum ab episcopis possit, cum dixerit Dominus: Qui me negauerit coram hominibus, negabo eum coram Patre meo qui in celis est . Cur igitur Nouatianus tuus, ne falso quidem adhuc episcopatu sacerdos, longe ante quam Cornelius Rome episcopus fieret, ante quam sacerdotio illius inuideret, hec suasit? Habes Cypriani testimonium; Cypriani quem nec uos umquam infamare potuistis. Nam quodam in loco, ad Antonianum hoc modo scripsit: [a 1Kb] Additum est etiam Nouatiano tunc scribente; et quod scripserat, sua uoce recitante; et Moyse, tunc confessore nunc iam martyre subscribente; ut lapsis infirmis et in exitu constitutis pax daretur: que littere per totum mundum misse sunt, et in  notitiam ecclesiis omnibus perlate sunt. Quid ais, Symproniane frater? Nouatianus hec scripsit, et ut obsequium mere uoluntatis adiungeret, etiam scripta recitauit. Testis est eius dextera, testis que scripsit, manus: testis lingua, que legit. Adhuc Cornelius, pro quo omnis hec uestra erupit inuidia, episcopus non erat. Longe posterius cum plurimis cepiscopis, cum plurimis confessoribus, statimque martyribus, ut idem Cyprianus scribit, assensus est senum consilio, licere dare pacem. Si penitentie negandus est aditus, Nouatianus in crimine est, qui hec scripsit, suasit et legit. Ubi tunc impatiens rigor? ubi ferox illa censura? Si nemo uobis Cornelium pretulisset, maneret illa scribentis auctoritas. Nunc displicet tota sententia, nunc in nos tela iaciuntur,  his ipsis subministrantibus quorum auctoritate conualuit causa telorum.

uI. At in hanc ipsam heresim, Nouatiani quando [b 1Kb] ceperunt? Audite, queso, et totum ordinem uestri erroris aduertite. Cornelius iam Rome episcopus a sedecim episcopis factus, locum cathedre uacantis acceperat, et in illa qua fuit preditus castimonia uirginali, crebras persecutiones irati principis sustinebat. Tum forte quidam presbyter Nouatus ex Africa, fraudatis in Carthaginiensi ecclesia uiduis, spoliatis pupillis, pecunia ecclesie denegata, proiecto extra domum patre, et eodem fame mortuo nec sepulto, uxoris grauide utero calce percusso partuque eius effuso, Romam uenit. Et cum apud Carthaginem, urgentibus in ecclesia fratribus,  dies cognitionis ipsius immineret, et hic latitauit. Nec multo post, Nouatianum istum episcopatu Cornelii anxium  cum aliquantis, ut in tali re solet, ex sua parte fautoribus nutantem impellit, dubitantem fouet; ut magnum aliquid speret, hortatur. Inuenit aliquos ex eorum numero qui tempestatem persecutionis illius euaserunt; apud quos hanc ipsam de lapsis receptis, Cornelio  conflaret inuidiam. Dat eorum epistolas ad Nouatianum. Ille ex auctoritate epistolarum, sedente iam Rome episcopo, aduersum fas sacerdotii singularis, alterius episcopi sibi nomen assumit: Cornelium lapsis communicasse arguit: se uindicat innocentem. Contra hunc mihi reddenda ratio est, contra hunc asserendus pudor, contra hunc uita purganda.

uII. Sed et uos, inquies, episcopi talia cur probatis? Dicat hoc alius: tu Nouatianum defende. Inexcusabilis uideatur hec ceteris causa, tibi licet grata sit. Tibi innocens sit, quisquis est pro te nocens. Ne accusaueris alium eo crimine, quo tu non potes liberari. Age, iam totum pudorem nos episcopi debeamus, quia et apostolorum nomen accepimus, quia Christi appellatione signamur. Negantem,  inquis, Dominus negat: tu, negantem nolo fatearis. Quis eum negantem confitetur? qui ad penitentiam cogit, obiurgat, crimen ostendit, uulnera aperit, supplicia eterna commemorat, interitu carnis emendat? Hoc castigare est, non fateri. Ait nobis Dominus: uos estis sal terre . Recte ergo [c 1Kb] salimus ista dicendo, nec ad nichilum ualebit quisquis audierit. uides non proculcari a nobis sententiam Domini, sed probari; non abiici seueritatem, sed uoluntatem eius aperiri. Sed penitenti, inquies, peccata dimittis; cum tantum in baptismate tibi liceat relaxare peccatum. Non mihi plane, sed Deo soli, qui et in baptismate donat admissum, et penitentium lacrymas non repellit. Ceterum quod ego-facio, id non meo iure, sed Domini: Dei sumus  adiutores, inquit, Dei edificatio est . Et iterum: Ego plantaui, Apollo irrigauit, sed Deus incrementum dedit: Ergo neque qui plantat est aliquid, neque qui rigat; sed qui incrementum dat, Deus . Quare siue baptizamus, siue ad penitentiam cogimus, seu ueniam penitentibus relaxamus; Christo id auctore tractamus. Tibi uidendum est, an Christus hoc possit, an Christus hoc fecerit.

uIII. Si penitentibus remissio peccatorum dari potuit, ais, baptisma non fuit necessarium. Insulsissima comparatio! Baptismus enim, sacramentum est dominice passionis: penitentium uenia, meritum confitentis. Illud omnes adipisci possunt, quia gratie Dei donum est; id est, gratuita donatio; labor uero iste, paucorum est qui post casum resurgunt,  qui post uulnera conualescunt, qui lacrymosis uocibus adiuuantur, qui carnis interitu reuiuiscunt. Frustra me posuisse asseris illud exemplum quod Deus dixerit; Malo penitentiam peccatoris quam mortem . Quid si adiecissem illud Esaie: [d 1Kb] Cum conuersus ingemueris, tunc saluaberis et scies ubi fueris ? Quid si id Apocalypsis: Memento unde cecideris, et age penitentiam,  et fac priora opera ? Hec, inquies, gentibus dicta sunt ante baptismum. Audi Apostolum: Scimus autem, quoniam quecumque lex dicit, iis qui in lege sunt, dicit et loquitur . Ergo eos qui sine lege uixerunt, penitendi conditio non tenebit. Qui et si penituissent, libera id fide fecerant, non imposito per legem uinculo penitendi. Ergo et uel Iudei, inquies, qui ante baptismum penituerunt, post baptismum penitere non possunt. Quis hoc te docuit, frater Symproniane? Quis suasit, ut qui ante penituerit, postea penitere non debeat? Sed posterius hoc uidebimus. Interim, si Iudeis post baptismum preclusa est penitentia, quia illam ante persoluerint; concede uel gentes que penitentie legem ante nescierint, posterius penitere  debere. Sed et de Iudeis, nolo, fallaris. Illi enim propterea prius penituerunt, quia uetus baptisma corruperant, et quasi post fidem fide prodita penitebant. Audi Apostolum: Nolo enim ignorare uos, fratres, quia patres nostri omnes sub nube fuerunt, et omnes per mare transierunt, et omnes in Moyse baptizati sunt et in nube et in mari: et omnes eumdem cibum spiritalem ederunt, et omnes eumdem potum spiritalem biberunt. Bibebant autem de spiritali petra sequente: Petra autem erat Christus . Hoc ergo baptisma uiolauerant, et ideo penitebant.

IX. uideamus deinde quid dicas: Si Deus sepius iubet hominem penitere, inquis, sepius peccare permittit. Quid ais? Ergo qui sepius remedium criminis monstrat, crimen ostendit? Et medicus ille cum curat  assidue uulnerari docet? Deus nec peccare uult hominem semel, et tamen liberat a peccato. Nec utique cum liberat, peccatum docet; sicut nec qui ab incendio liberat, incendium monstrat; nec qui naufragum eripit scopulis, in saxa compellit. Aliud est de periculo liberari, aliud ad periculum cogi. Et fortasse paterer hoc credi, si penitentia, delicie putarentur; cuius labor tantus imponitur, cui carnis interitus imperatur, cui iuges lacryme, cui gemitus sempiterni. uolet ergo ille sanatus iterum se secari, rursus exuri? uolet peccare iterum, et iterum penitere, cum scriptum sit: Noli adiicere peccatum, ne quid tibi deterius contingat ? Et adhuc: Assidue peccanti non misereor . Quod si, ut ais, ad peccatum cogitur, cui penitentie medicina  monstratur; quid tandem ille facturus est, cui penitentia ipsa precluditur; cui desperato remedio, totum uulnus [a 1Kb] operitur; cui prorsus ex integro, uite aditus denegatur? In baptismo, inquies, semel morimur, sicut ait Apostolus: An nescitis quoniam quicumque baptizati estis in Christo Iesu, in morte eius baptizati estis? Consepulti ergo estis ei per baptismum in mortem, ut sicut Christus resurrexit ex mortuis, sic et uos in nouitate uite ambuletis . Quid mirum? Docebat Apostolus quod essemus noui; ut nemo peccaret: sequebatur tamen ut qui peccauerat, peniteret. Hic integer, ille curatus  uiueret: innocens coronam, penitens ueniam subiret: ille premium, iste medicinam acciperet. Denique idem Apostolus dicit: Nam si cum adhuc peccatores essemus, Christus pro nobis mortuus est; multo magis iustificati nunc in sanguine eius, salui erimus per eum ab ira . Ab ira utique, que peccantibus debebatur. Quod si gentilem populum non passus est mori; multo magis redemptum non patietur exstingui. Nec abiiciet, quos magno redemit; nec enim leuis illi est iactura famulorum. Non morietur quidem amplius qui resurgit, ut scriptum est . Sed ipse est aduocatus apud Patrem; sed ipse interpellat pro peccatis nostris, haud despicabilis miserorum patronus, parumue idoneus deprecator.

 X. Responde, frater, an famulos Dei diabolus possit opprimere, an non possit Christus absoluere? Petri penitentiam dicis ante Domini passionem fuisse? Hoc tibi nemo proposuit. Et tamen Petrus iam baptizatus erat: huic enim dixerat Dominus: Qui lotus est semel, non necesse habet iterum lauari . Accepit tamen postea remedium Christi, sed ante penituit; et ante sanctus est habitus, quam ad remedium perueniret. Nec penitentia eius in memoriam scriberetur, ni profuisset aliquid penitenti. Fleuit, inquit, amarissime . Non uis facere fidelem, quod Petrus fecit? non uis prodesse nobis, quod Petro profuit? Age, Thomas meus nonne post Domini resurrectionem de resurrectione dubitauit? Nonne perfidie reus  notatur a Domino, cum illi clauorum note, cum perfosse manus, cum lateris uulnus ostenditur, cum sic ad eum ait Dominus: Noli esse incredulus, sed fidelis ? Quid ergo? erubuit penitere? nonne humiliatus est? nonne Deum et Dominum suum illico confitetur? numquid non illum exomologesis ista commendat?

XI. Iam quam argute caput illud absoluis, quod ego posui; datam episcopis potestatem, ut que ligassent in terra, ligata essent et in celis. Dicis, hoc non ad fideles, sed ad catechumenos pertinere; ut baptizandis adhuc scilicet populis, solui liceret crimina, uel teneri. Duorum denique Euangelistarum capitula coniungis, ut unum esse uideantur; et adiicis, quod Mattheus minus integre prosecutus sit,  complesse Ioannem: ut quia apud Mattheum dixerat Dominus; Ite et docete omnes gentes, baptizantes eas in nomine Patris, et Filii, et Spiritus sancti ; apud Ioannem impleuerit dicens: Si cuius dimiseritis peccata, dimittentur illi; cuius retinueritis, et tenebuntur : ut hoc dimittere uel ligare ad gentes que baptizande erant, pertinuisse uideatur, quia prior Euangelista de gentibus prelocutus sit; de soluendo autem et ligando posterior impleuerit. Quid ais? Euangeliste duo dimidiatos inuicem sensus, et semi integros retulerunt? uerba his inuicem, ratioue defuerat; aut non  in omnibus totum Spiritus sanctus implebat, propositos perferens sensus, et ad plenum dicta definiens? Hominis confirmatum testamentum nemo superordinat: Dei tabulam, tabula diuersa mutabit? Quenam in uobis hec uincendi cupido est, ut tale aliquid audeatis? Quid quod apud Mattheum ipsum ante passionem suam dixerat Dominus: Quecumque ligaueritis in terra, erunt ligata et in celo et quecumque solueritis in terra, erunt soluta et in celo ? Apud Mattheum hoc predixerat Dominus, et nullam ibi gentium fecerat mentionem: cur ergo illi capitulum Ioannis adiungis, ubi suum posuit, et ita posuit ut a gentibus separaret? quod utique si ad gentes pertinere uoluisset, potuit ipse coniungere quod ipse ponebat. Totum ergo quod queris, apud  Mattheum habes. Cur non uniuersa legisti, qui episcopum doces? Primum precepti istius caput repete. Ipso referente Mattheo, paulo superius ad Petrum locutus est Dominus; ad unum, ideo ut unitatem fundaret ex uno; mox id ipsum in commune precipiens, [a 1Kb] qualiter tamen ad Petrum incipit: Et ego tibi dico, inquit, quia tu es Petrus, et super istam petram edificabo Ecclesiam meam, et porte infernorum non conualescent aduersus eam. Et tibi dabo claues regni celorum: et quecumque ligaueris super terram, ligata erunt et in celis; et quecumque solueris super terram, erunt soluta et in celis . Dic frater; de solis gentibus hoc locutus est: Super hanc petram edificabo, inquit, Ecclesiam meam? Ecclesiam, non baptizatas gentes uocat? homo necdum renatus, corpus  est Christi? Quid soluo gentibus, quod non est ligatum? Nam si non reputatum est, nec ligatum. Quid alligo, quod nullo iure constringo? Gentilis homo, liber est Legi. uide nunc e contrario, an in baptizatum utraque conueniant. Soluitur uenia, quia peccato tenebatur; ligatur anathemate, quia solutus fuerat fide et per gratiam liberatus. Quod si ad gentes hanc soluendi licentiam uel ligandi spectasse concedam; multo magis ad baptizatos pertinuisse conuincam. Nam si is solui potuit uel ligari, qui non habuit uinculum; quanto magis ille quem fidei iura tenuerunt?

XII. Ais posuisse Mattheum: Si peccauerit in te frater tuus, uade et corripe eum solus cum solo ; ac statim subiunxisse Dominum: Quecumque solueris in terra, soluta erunt et in celis; ut ad  fratris offensam pertinere uideatur. Age, non uides quod supra dicit: Si in te peccauerit frater tuus: heic uero addit: Amen dico uobis. Quecumque solueritis in terra, etc. Illud uni iussit, hoc pluribus relaxauit: illud ipse soluit in quem admittitur; hoc uero, Ecclesia: illud, sine sacerdote, sine fratribus; hoc ab omnibus impetratur. Quecumque solueritis, inquit; omnino nichil excipit. Quecumque, inquit: uel magna, uel modica. Attende quod ad Petrum dicat inferius id quod peccatur in hominem, septuagies et septies relaxandum; ut ostendat, alias uel semel posse. Tamen qui in Petrum peccat, Dominum ledit:  sicut ad Samuel ipse significat: Non te nullius momenti fecerunt, sed me . Conceditur ergo uel semel Ecclesie, quod nobis ipsis totiens imperatur.

XIII. Nunc ad erraticam ouem, drachmam illam, et adolescentiorem filium reuertamur: que ego exempla cum strictim scripto priore tetigissem, tu plena repetisti, edocens et ostendens drachmam et ouem et filium minorem ad publicanos et peccatores; hoc est, humilem populum, non ad Christiane plebis imaginem, nec ad formam fidelium pertinere. Gratulor me doceri; intellectum uero non esse, moleste fero. Nam quid asseram? Ea quecumque lex dicat, his qui sub lege sunt, dicere ; utique et hoc principaliter ad priores dictum esse consentio, sed in forma fidelium, sed in imagine  futurorum, sicut Apostolus dicit: Hec autem in figura contingebant illis: scripta sunt autem ad correptionem nostram, in quos, fines seculorum deuenerunt. . Et iterum: Que omnia illis umbre erant futurorum bonorum . Certe ipse adnuis, ad publicanos et peccatores, hoc est, humilem populum, et ideo iuniorem, illa dictata. Dic ergo: an populus Christianus ipse est iunior? an in radicem coheserit? an [b 1Kb] illa membra compegerit? edificatus, ut scriptum est, in fundamentis apostolorum et prophetarum, et ipso angulari lapide Christo Iesu . An Iudeorum Deus tantum? Nonne et gentium? Immo et gentium. Siquidem unus Deus, qui iustificat impium ex fide, et per fidem . Certe ille humilis populus, quem  Deus, drachme, filio minori et ouicule conferebat, Ecclesia fuit: unde omnis turba credentium, unde populus Christianus. Huic corpori nostra etiam membra coniuncta sunt, et tote credentium portiones, ut in bonam oliuam ex oleastro gentium conuenirent, sicut Apostolus dicit: Participes pinguedinis eius effecte ? atque ita unum omnes essemus in Christo, Iudeus et Grecus, seruus et liber . Si ergo cum illis humilibus unum corpus sumus, dicta sunt et ad nos que ueterum humiles audierunt: atque ita omni corpori nuntiatum est, quidquid de corporis parte predicatum est.

XIu. Dicam planius: ille posterior populus, ille pauper, ille mediocris, imago Ecclesie fuit, anima humilis et modesta, anima liberata per Christum.  Hanc uenit Dominus saluam facere, hanc apud inferos non reliquit: hec est ouis illa que humeris reportatur: id est, nisu et uigore patientie. Hec est drachma, que queritur: et uicinis, inuenta monstratur. uides formam eius similitudini penitentium conuenire? uides misericordiam usque ad hoc tempus extendi? uides quecumque Ecclesie nascenti dicta sunt, ad plenitudinem Ecclesie pertinere? Inde ibi Dominus adiecit: Sic erit gaudium in celo super unum peccatorem penitentiam agentem, quam super nonaginta nouem iustos, quibus non fuit opus penitentia . Nam si omnia illa ad  commonendos nos scripta sunt; cui tandem populus ille peccator humilis comparabitur, nisi populo penitenti? Ac si figuris in ordinem recurrentibus, nonaginta nouem sane, omnis Ecclesia est; una uero erratica, delinquentium portiuncula est: ac drachma que periit, miser ille peccator est: rediens post mala sua filius, redempto illi similis estimatur. Iam recte a me positum uides, cum de penitentium curatione tractarem, dixisse Dominum: Non est opus sanis medico, sed male habentibus . Recte et illud: Beati lugentes, quoniam ipsi consolabuntur . Quidquid de publicanis et peccatoribus dictum est, ad egros omnes et omnes miseros pertinebit.

Xu. De solis, ais scriptum esse martyribus: Beati  lugentes. Nemo ergo preter illos, peccata sua plangit? Non Dauid clamat: Lauabo per singulas noctes lectum meum . Et iterum: Quoniam cinerem, sicut panem edi; et potum meum cum fletu miscebam . Non Iacob dicit: Anni uite mee durissimi . Non Apostolus ad Timotheum: Desiderans te uidere, memor lacrymarum tuarum ? Nec tamen hoc de martyre loquebatur. Quid nunc? Miseri penitentes siccos habent oculos? Et qui peccasse se dolent, flere non norunt? Ipsi communicantes, ipsi fideles, lacrymas non habemus? Quempiam nostrum, gaudente mundo, gaudere delectat? uos Nouatiani, iam satiati estis, diuites facti estis, sine nobis regnare cepistis . Non ergo [a 1Kb] quisque miserabilis est, ita incipit esse miserandus.  Post hec proponis, et dicis scriptum esse per Dominum: Omne peccatum et blasphemia remittetur hominibus; Qui autem in Spiritum sanctum peccauerit, non dimittetur ei neque hic, neque in futuro . Aut ego fallor, aut istud exemplum contra te ualet. Nam si omne peccatum et blasphemia relaxabitur, uides ueniam penitentibus non negari. Ergo omne peccatum, ergo ipsa quoque blasphemia. Habes additum secundum Lucam: Et in filium hominis peccauerit remittetur ei . Quid hoc amplius de misericordia Dei, de clementia iudicantis? An non inuidet oculus tuus, quia bonus est paterfamilias ? Non licet illi facere, quod uult? Quin immo, tu quis es qui iudicas seruum? Domino suo stat, aut cadit: Potens est autem  Deus statuere illum . Sed qui in Spiritu sancto blasphemauerit, ais, non remittetur ei . Soles, totas percurrere lectiones: cur hic non legisti, quid sit istud, In Spiritu? Habes supra scriptum, cum Dominus demonia uerbo fugaret, et uirtutes multas speciali uigore compleret, dixisse Phariseos: Hic non expellit demonia nisi in Beelzebub principe demoniorum : hoc est, in Spiritum sanctum deliquisse, in ea blasphemasse que  per sanctum Spiritum gerebantur. In ceteris quippe peccatis, aut errore labimur, aut metu frangimur, aut carnis infirmitate superamur. Hec cecitas est non uidere quod uideas, et sancti Spiritus opera diabolo deputare, eamque gloriam Domini qua diabolus ipse superatur, diaboli appellare uirtutem. [b 1Kb] Hoc est ergo quod non dimittetur: reliqua bonis penitentibus, frater Symproniane, donantur.

XuI. Posthec, de sarmentis et uite proponis sic: Ait Dominus apud Ioannem: Ego sum uitis uera, et Pater meus agricultor est. Omne sarmentum in me quod non affert fructum, tollet illud; et omne fructiferum, purgabit illud . uides igitur in sarmentis fructum requiri, id est bona opera penitentie, sicut Ioannes ait: Facite ergo fructum dignum penitentie  . uides sarmenta purgari, que sunt detrimenta carnis, damna letitie, damna patrimonii, uite labores; qui actus proprie penitentium sunt. uides etiam agriculturam Domini, qui ipsa etiam sarmenta non perdat, sed purget et colligat, aliqua plane in ignem, aliqua nouellandis pastinandisque uineis. Eli sacerdos, ais, loquitur et dicit: Si uir in uirum peccauerit, orabunt pro eo; si autem in Deum peccauerit quis orabit pro eo ? Ioannes itidem: Si quis scit peccare fratrem suum peccatum non utique ad mortem, postulabit pro eo, et dabit illi uitam Deus. Est autem peccatum quod ad mortem ducit, non pro illo dico ut depreceris . uides hoc totum ad peccata manentia pertinere, non ad eos qui aliquando peccauerint, et ceperint  penitere, ante quam quisquam pro illis roget. Longum est, ut exempla replicemus. Attende uniuersa peccata quibus Dominus comminatur: iam uidebis esse presentia. Quod si non proderit iusto in tempore iniquitatis sue preterita iustitia; non oberit impio in tempore iustitie sue iniquitas derelicta , cum scriptum sit: Relinquat impius uias suas, et uir facinorosus cogitationes suas; et conuertatur ad Deum et misericordiam consequetur . Quod si Deus etiam peccata preterita puniuit, [c 1Kb] deque transactis et pretermissis penam suppliciumque constituit; age, non habet in sua potestate mutare sententiam? Non Rahab, non Nabuchodonosor regem, non Gabaonitas, non Niniuitas, non Segor a predicto interitu liberauit? Non per  ipsum, Iel uates hec intulit: Conuertimini ad Dominum Deum uestrum, simulque ieiunio, et fletu, et planctu; quia misericors est, patiens, et longanimus, et multe miserationis, et penitens in malitiis. Et quis scit si reuersus penitebitur, et relinquet post se benedictionem ? Quare sicubi constitutam peccantibus penam probaueris, hoc tenebis, aut peccatis perseuerantibus constitutam, aut libertatem Deo relictam mutande, si peniteas, ad meliora sententie.

 XuII. Ais adhuc, scriptum: Quod si manus tua uel pes tuus scandalizauerit te, abiice eum abs te . Quid sit hoc, Moyses, Deuteronomio testificante, predixit: Si autem precatus fuerit te frater tuus  aut filia tua, aut uxor tua que est in sinu tuo, aut equalis anime tue, dicens: Eamus et seruiamus diis quos non noueras . Deinde adiecit inferius: Deferes eum, et manus tua erit super ipsum ad occidendum eum. uides ergo, non de penitentibus dictum, sed de his qui non solum ipsi in facinore perseuerant, uerum etiam nos scandalizare non desinunt. Hi quamlibet cari sint, relinquendi: quamlibet utiles deserendi sunt. Proponis adhuc dixisse apostolum Paulum: Auferte malum ex uobis ipsis :  malum utique, perseuerans, Ceterum, penitentia malum non est, cum Dauid dicat: Bonum est exomologesim facere Deo . Nec tamen mecum est ille quem penitet, nec parte sanctorum, nec pace coniungitur. Sed dicit Apostolus: Si quis frater nominatur, et sit aut fornicator, aut simulacris seruiens, aut auarus, aut maledicus, aut ebrius, aut rapax, cum eiusmodi nec cibum sumere . uides non sine causa esse positum, et sit, id est, qui necdum peniteat, qui necdum improbus esse desierit. Et certe de auaris, et ebriosis, et maledicis, simul dictum est. Responde, frater, an nullus eiusmodi, uestra pace teneatur. Ergo inde est, et quod per Esaiam Deus clamat: Simul iniqui et peccatores peribunt ; non penitentes, non misericordie  opera procurantes, quibus apud eumdem rursus Esaiam Deus dicit: Et si fuerint peccata uestra ut phenicium, ut niuem dealbabo: et si ut coccum, ut lanam candidam ea efficiam .

XuIII. Attamen, ut ais, Apostolus condemnauit errantem. Nam ad Corinthios prima ita dicit: Ipse ego quidem absens corpore, presens autem spiritu, iam iudicaui eum qui tale facinus admisit: in nomine Domini nostri Iesu Christi, congregatis uobis omnibus in uirtute Dei, tradere eiusmodi satane, in interitum carnis, ut spiritus saluus sit in die Domini . Nota, frater, primum, quod non damnat eos cum quibus iste communicat: solus ipse qui tale facinus admiserat, satane traditur, solus excluditur, salua pace sanctorum. uos, omnes ecclesias pro uno  peccatore damnatis? Deinde uides, quod hic ipse peccator incestus, non morti traditur, sed satane, ad emendandum, ad colaphizandum, ad penitendum. Denique ait, Ad interitum carnis, non tamen anime, non etiam spiritus: sed ad solius carnis interitum, tentationes scilicet, carnis angustias, detrimenta membrorum, sicut alibi de intemperantibus dicit: Tribulationem autem carnis patientur eiusmodi . uis hoc scire? in secunda Corinthiorum, hunc ipsum impium idem Paulus absoluit. Nam de ipso ait: Sufficit illi qui eiusmodi est, obiurgatio ea que fit a pluribus; ut e contrario magis donetis et consolemini, ne forte maiore tristitia absorbeatur, qui eiusmodi est: Propter quod obsecro uos, ut constituatis in eum caritatem . Item infra: Si cui autem aliquid donastis, et ego: nam et ego quod donaui, propter uos in persona Christi, ut non possideatur a satana . uides Apostoli indulgentiam, proprias etiam sententias temperantem? uides mitissimam lenitatem longe a uestro supercilio separatam? longe a Nouatiani fronte dissimilem, communi uero uite ac saluti omnium consulentem?

XIX. At etiam in nos seuerus censor inuelieris.  Dicis, ex lege celesti unum ex mandatis soluere non licere, nec communicare lupis agnos, et quod omnis consensus in crimine sit; et ideo qui picem tetigerit, inquinetur ; nec sit ulla societas luci ad tenebras, aut templo Dei cum idolis, aut conuentio Christi ad Belial . Ideoque Dauid dicit: Furem uidebas, et currebas cum eo, et cum adulteris portionem tuam ponebas . Ais tandem, quia nos Domini mandata rescindimus. Nos [a 1Kb] , unum apicem Legis inflectimus; an potius Nouatiani, qui tota Ecclesie, tota concordie iura uiolarunt, qui post tot pacis annos, tot federa sanctitatis, nouas sibi leges, noua instituta, nouos ritus pepererunt, arcanum iustitie inexorabili fronte simulantes? Nos in Ecclesiam lupos recepimus, qui  hereticorum ora uitamus; an potius Nouatiani, qui cum ipsi sint rapaces lupi, paulo miseriores ouiculas reformidant? Nos consentimus malis, nos picem tangimus, nos tenebris coheremus, nos idolo et Belial iungimur; an illi qui Euaristum, qui Nicostratum receperunt, ceterosque ab Ecclesia recedentes, lingua, manu, moribus inquinatos? Nos cum adulteris et furibus conuenimus; an illi qui Nouatum, uite sue et capiti pretulerunt; post interceptam pecuniam pupillorum atque uiduarum; miseri parentis et partus uxoris parricidam, non modo non penitentem, uerum etiam gloriantem? uerum Paulus Apostolus dixit: Manus cito nemini imponas . Docet idem; uel tarde, uel post penitentiam non negandas.

 XX. Sed perdita Hiericho, Achar filius [b 1Kb] Charmi propter furtum uestis occisus est. Age; uos, totos fures interficite pecuniarum nostrarum atque librorum; et in Nouati ossa seuite. Iugum illud rursus accipite, quod neque nos, neque patres nostri portare potuerunt . Quid cessatis, Nouatiani, oculum pro oculo, dentem pro dente  deposcere, animam postulare, Circumcisionis et  Sabbati redintegrare commercium? Necate fures, lapidate petulantes. Nolite in Euangelio legere quod pepercerit Dominus etiam adultere confitenti , quam nemo damnarat: quod peccatricem que lacrymis pedes eius lauabat, absoluerit: quod Rahab apud ipsam Hiericho urbem Phenicum liberauit: quod Thamarem a sententia patriarche absoluerit: quod, Sodomis quoque pereuntibus, Loti filias non exstinxerit; liberaturus et generos, si futurum excidium credidissent. Age; non tenes dicere apud Dauid Dominum: Cum his qui oderunt pacem, eram pacificus ? Salomonis quoque sententiam non tacere; frater fratrem adiuuans, exaltabitur ? Quid Apostolus? Fratres, et si preoccupatus fuerit homo in aliquo delicto; uos qui  spirituales estis, instruite huiusmodi in spiritu mansuetudinis, considerantes uosmetipsos ne tentemini. Inuicem onera uestra portate, et sic adimplebitis legem Christi . Et illud quod ante iam retuli: Opto enim anathema esse in Christo pro fratribus meis cognatis secundum carnem . Et iterum: Omnibus omnia factus sum, ut omnes lucrifacerem : hoc est, cum uulneratis, gemitus; cum egrotantibus, laborem; mortem cum moriente partiri, casum fratrum cum statu suo posse miscere, aliquid de sua sanitate decidere, et deficientibus adhibere medicinam.

XXI. Quid uobis prodest superba et aspera fronte durari, altis regere ceruicibus, uultus torquere a miseris, auditus oculosque precludere? Numquam  cecidistis? Nulla in uestris mentibus macula est? Nulla in oculis  festuca? Quis gloriabitur castum se habere cor, aut mundum se esse a peccatis ? Credo [a 1Kb] ; uos iusti, beneuoli, temperantes, quibus membra omnia sana sunt, quibus omne corpus intactum, quibus medicus necessarius non est, nec medicina languorum. Intrate iam celum; paradisi aditus, romphea cedente, penetrate; tot nostrorum populis, Deum unicum confitentibus, dona uestra precludite. Que si se longe aliter habent quam implacabilis immanitas [b 1Kb] rigor rerum, et immanitas uestra mentitur; iam intelligitis Nouatiani, Deum posse misereri; iam miseris fratribus de preterito confitentibus, uel seram patere medicinam; iam uulneratum illum a Leuita et sacerdote  preteritum, per Christum posse curari: iam Ecclesie preces humilibus non negandas; iam manus sacerdotum miserandis fratribus exhibendas. Nos autem intelligimus, ut exprobras, Ecclesiam Dei, columbam non felle amaram, non unguium laceratione uiolentam, paruulis [c 1Kb] quoque plumis exiguisque. Scimus etiam puteum aque uiue fontemque  signatum, nulla heretici gurgitis labe sordere, hortumque conclusum plenum oleribus magnis pariter et paruulis, uilibus atque pretiosis. Octo quoque animas ex arca, sed inter quas et Cham fuerit: et millia illa uolucrum atque ferarum bina atque septena, munda pariter et immunda: fontes uero siccos, et nebulas turbinibus excitatas, hereticorum sterilitatem et insanarum uocum impetus arbitramur. Nec promittimus libertatem, cum ipsi serui simus pene; sed crimina nostra confessi, reliquos etiam ut fateantur hortamur, credantque in eum qui iustificat impium ex fide , qui reflectit sententiam, aduersus malitiam irrogatam . Attendimus quoque a falsis prophetis et lupis rapacibus, cum cauemus a uobis . Iannem  uero et Mambrem sic restitisse Moysi, sicut uos catholicis, arbitramur. Inde sic ponit Apostolus: Quia sicut Iannes et Mambres restite runt Moysi, ita et hi resistunt ueritati: homines mente corrupti et a Deo reprobi; sed ultra non proficient: insipientia enim eorum manifesta erit omnibus, sicut illorum fuit . Quod in uos dictum esse manifestum est, qui neque proficere amplius, neque insipientiam uestram celare potuistis.

XXII. Qui baptizatur a mortuo, nichil proficit ; utique qui heretico fonte dilutus, sic et qui peccatoris oleo ungitur, id est, qui spiritu satiatur immundo. Ergo et filii sanguinum uos eritis. Non enim pacem fratrum, sed sanguinem concupiscitis. Fides falsa, est uestra credulitas. Adultera mulier,  heretica congregatio est: Catholica enim, ab initio, de uiri sui thoro et thalamo non recessit, nec alienos amatores aut extraneos concupiuit. uos exsulem formam nouo colore pinxistis; uos thorum uestrum a coniugio separastis antiquo; uos a matris unicube corpore recessitis, nouo placendi genere, nouis corruptelarum illecebris expoliti. Nam quod Cyprianum beatissimum mihi pro contrario teste proponis, quia in Epistola que de Lapsis est, Moysen [d 1Kb] et Danielem et Iob orasse pro peccatoribus dicat, nec impetrasse, dicente Domino: Et si tres in medio eorum fuerint Ne, Iob et Daniel, non liberabunt filios neque filias, sed ipsi soli salui erunt . Utinam, utinam Cypriano teste nitaris, utinam tam salubribus sententiis acquiescas. Ille enim, cum lapsos ad  penitentiam cogeret qui penitere nolebant, dicentes a confessoribus siue martyribus accepisse se pacem, docuit et ostendit, quod nec patriarche illi pro non penitentibus impetrarent. Etenim quis liberare possit inuitum? quis pro superbis humiliari? quis pro non penitentibus impetrare? Quod utique cum diceret, ad penitentie cogebat remedia. Nec contra se  locutus est aliquid uir illius grauitatis et meriti, sed fundendas a peccatoribus preces docuit, et exomologesim diligendam. Ipsa tamen Cypriani exempla te permouent, quibus et Moysen et ceteros sanctos non impetrasse commemorat, qui pro peccatoribus postulabant.

XXIII. Ain? Non uides Moysen pro quibus non impetrauerit? Reuersus ad populum, quid audit in castris? uoces ebriorum et cantus idolothyti personabant. Adhuc perseuerabat in nequitia populus, adhuc in ipso crimine permanebat, ac penitere non nouerat. Attamen quis tibi nostrum dixit, quod Moyses non impetrauerit? Dixerat quidem illi Deus; Deliquit ante me, delebo eum de libro . Dixerat tamen auctoritate iudicis et Domini potestate;  sed uide quam cito reflexerit sententiam, aduersus populi malitiam irrogatam. Ausculta. Propheta statim, ibidem: Et precatus est, inquit, Moyses in conspectu Domini Dei sui; Quare, Domine, irasceris ita in populum tuum? et reliqua . Item infra: Et propitius factus est Dominus de malignitate quam dixerat facere populo suo . uides lenitam esse iram Dei? uides offensam esse placatam? Et pro populo non rogauit, [a 1Kb] nec quod fecerat penitenti.

XXIu. Sed Ne, inquis, et Daniel, et Iob, filios et filias liberare non potuerunt. Et hoc tale est: si pro non rogantibus petant; si pro perseueranti in crimine deprecentur; si non singulos, si non paucos, sed millia multa defendant. Ceterum Ne domum  suam a ruina publica liberauit; et Iob recepit cuncta que perdidit; et Daniel instantem illum sapientibus Babylonie gladium oratione decussit. Lot certe pro salute oppidi, Paulus pro uectoribus nauis orat. Sic absoluuntur a iustis, qui penitere nouerunt. Postremo uel illud aspicio quod scriptum ait: Ipsi soli salui erunt . Qui illi? Ipsi utique qui pro peccatoribus deprecantur, impune pro talibus postulabunt. Et cur Ecclesiam damnas? cur pro penitentibus prohibes deprecari; si etiam pro his petere licet, quo quibus non licet impetrare? Lege igitur diligentius Cyprianum meum: lege totam de Lapsis epistolam: lege aliam quam ad Antonianum dedit; ubi exemplis omnibus Nouatianus urgetur: iam scies quid de penitentium curatione pronuntiet.  Cyprianum loquor, uestra oppugnantem et catholica iura retinentem. Tertullianum post heresim  ipsum epistola sua, et ea ipsa quam catholicus edidit, audies confitentem, posse Ecclesiam peccata dimittere.

XXu. uides ergo Ecclesiam esse reginam in ueste aurata et uariegata ; multorum utique corporum, multorumque populorum uarietate compositam. Non est coloris unius ista pictura, nec in uno habitu emicat tanta diuersitas. Pars illa indumenti tegit, ista componit. Nonnulla pectori adheret, aliqua ultimo sinu trahitur, et inter uestigia  ipsa sordescit. Quedam, purpure martyrum comparatur; aliqua, serico uirginali; nonnulla, sinu plicante, subsuitur, aut acu inserente reparatur. Alius enim sic, alius autem sic ; et tamen una, in omnibus, regina componitur. Ergo eadem fecunda uitis et locuples, plures habens ramos, multo palmitum crine distentior; nichil ne ex istis hiberno frigore laborauit? nichil asperas grandines pertulit? nichil torridas incusauit estates? Asperior est hec gemma palmitibus, ista fortior, illa sincerior; hec se diffundit in fructus, hec in solas exuberat frondes. uitis tamen ubique formosa. Mater hec adolescentularum, quarum non est numerus . Calculare denique si potes catholicos greges, et duc in digitos nostre plebis examina.  Nec illa modo que toto orbe diffusa sunt cunctis plena regionibus; sed hec, frater Symproniane, que tecum in proximis finibus et uicina urbe consistunt. Contemplare, quot nostros unus aspicias, quot meorum populis solus occurras. Nonne ut stillicidia, fontibus magnis? nonne, ut ab oceano quedam gutta, sorberis? Dic, dic an iste adolescentule ex uestra plebe generentur, an tu solus [b 1Kb] has parias. Nostra est, inquam, ista regina electa matri sue atque perfecta . Nihil quippe electum, nisi melius et maius ex alio; nichil perfectum potest esse, nisi plenum.

XXuI. Iam et illud attendite, an hec potissimum edificata sit: In fundamentis prophetarum et apostolorum ex ipso angulari lapide Iesu Christo . Si ante te cepit, si ante te credidit, si a fundamentis prioribus non recessit, si non illa migrauit, si non a reliquo corpore separata suos sibi magistros et propria instrumenta constituit, si quid insolitum argumentata est, si quid noui iuris inuenit, si corpori suo repudium pacis indixit: plane tunc a Christo recessisse uideatur, tunc extra prophetas et apostolos constitisse. Hec igitur erit domus magna, locuples omnium diuersitate uasorum, in qua purum refulget aurum, in qua ductile lucet argentum; uerum, que etiam lignea sicut scriptum est , et fictilia uasa dignatur. Magna enim domus multos mouet usus, opera diuersa sollicitat. Non solum querit argentum, nec aureo tantum delectatur ornatu. Subinde plus decet magna, contemptus; et  inter nobiles ambitus, exigua quoque iocunda sunt. Nullus artifex opera sua despicit, nec uilia sibi putat esse que fecit. Et unde pro peccatoribus passum putas Christum, nisi quod perdere noluit quidquid ipse formauit? Unde illum putas hodieque interpellare pro miseris, nisi quod modicum, eumque et despectissimum, non repellit; neminem, ex his quos acceperit, perditurus; ligneo licet ac fictili comparentur, atque ita in domo sua omnia uasa componit?

XXuII. Tandem, frater Symproniane, non pigeat esse cum multis; tandem libeat reduuias Nouatianorum,  et presegmina uestra contemnere; tandem catholicos greges et tam late patentes Ecclesie populos intueri. Ubi unus, inquies, ibi et ego; et ubi duo, ibi Ecclesia: ubi unus tamen concors; ubi duo, pacifici. Ubi unus, et Ecclesia; quanto magis ubi plures? Meliores, inquit, duo quam unus: et spartum triplex non rumpitur . Audi Dauid: Psallam nomini tuo in ecclesia multa . Et iterum: In populo graui laudabo te . Et: Deus deorum locutus est, et uocauit terram ab ortu solis usque ad occasum . Quid semen Abrahe, secundum stellarum modos et numeros arenarum, uestra paupertate contentum? Benedicentur in te, inquit, omnes tribus terre . Dic; Nouatianus has impleat? Non tam  parum, sanguine suo redemit Deus, nec tam pauper est Christus. Cognosce iam, frater, Ecclesiam Dei dilatantem tabernacula sua, et auleorum palos  dextra sinistraque figentem: intellige, ab ortu solis usque ad occasum laudabile nomen Domini . uide, uide, queso, Nouatianis in uerba luctantibus, catholicas agi toto orbe diuitias. Super omnibus quibus a te sum consultus, instruxi. Nullum, ex propositis caput sententiamue preterii. Ad ipsos apices et uerba respondi. Si consulentis animo requisisti, amanter ostensum est: si lacessentis, haud segniter disputatum. Subiungam, cum uacuum erit, et aliam epistolam, in qua non uestra redarguam, sed nostra proponam: quam, si benigne et sine fastidio legeris, fortasse non ledet. Interim, in ista, peto ut singula queque percenseas. Omnia cito lecta pretereunt: si carismata meliora desideras, et bone eruditionis animam geris, non facile tam  uera contemnis. Dominus te in eternum custodire et protegere dignetur, et Christianum uiuere faciat ad concordiam spiritualem. Amen.





SANCTI PACIANI PARAENESIS, SIuE EXHORTATORIUS LIBELLUS, AD PeNITENTIAM. 

 I. Etsi aliquoties, tumultuose licet, de penitentium curatione non tacui; memor tamen dominice sollicitudinis, que propter unius ouicule detrimentum ceruicibus etiam suis et humeris non pepercit, integrato gregi referens peccatricem delicatam: conabor, ut potero, tante uirtutis exemplum etiam stylo [a 1Kb] condere, ac dominici laboris industriam, mediocritate  seruus imitabor. Unum illud uereor, dilectissimi, ne solite contrarietatis aduersis, inculcando que fiunt, admoneam magis peccata quam reprimam: meliusque fuerit, Attici Solonis exemplo, tacere de magnis sceleribus, quam cauere; eo usque progressis nostratium moribus, ut admonitos se existiment cum uetantur. Hoc enim, puto, proxime [b 11Kb] Ceruulus ille profecit, ut eo  diligentior fieret, quo impressius notabatur. Et tota illa reprehensio dedecoris expressi ac sepe repetiti, non compressisse uideatur, sed erudisse luxuriam. Me miserum! Quid ego facinoris admisi? Puto, nescierant Ceruulum facere, nisi illis reprehendendo monstrassem. uerum sit illud. Dei refuge aut extra Ecclesiam constituti, etiam exasperati sunt castigationis iniuria; indignati scilicet, mores suos ab aliquo  posse reprehendi. Atque ut cenum solet tum maxime fetere cum moueas; et incendium tum magis ardere, si uertas; et rabies tum uehementius seuire, si prouoces: ita illi obiurgationis necessarie stimulos contrario calce fregerunt, non sine suo quidem malo et uulnere repugnantes.

II. uos tamen, dilectissimi, a Domino mementote positum: Argue sapientem, et amabit te: atque stultum, et odio te habebit . Et iterum: Ego, quos diligo, redarguo et castigo . Atque ideo blandam huius mei operis ac sollicitam diligentiam, et secundum Domini uoluntatem a me ipso fratre uestro ac sacerdote susceptam, amorem potius credite quam rigorem, sequendo amabiliter, non pertinaciter repugnando. Preterea nullus existimet  hunc ipsum de Penitentie institutione sermonem solis tantummodo penitentibus ordinatum; ne propter hoc quisquis extra hunc gradum positus est, ea quecumque dicentur, uelut in alios destinata fastidiat, cum in hanc quasi fibulam totius Ecclesie disciplina [c 1Kb] notetur, quando, et Catechumenis, ne in hoc transeant; et fidelibus, ne in hoc redeant, prouidendum sit; ipsis uero penitentibus, ut celeriter  ad huius operis fructum perueniant, laborandum. Sermonum tamen meorum hic ordo seruabitur. Primum ut de modo criminum edisseram, ne quis existimet omnibus omnino peccatis summum discrimen impositum. Tum de his fidelibus dicam qui remedium suum erubescentes male uerecundi sint, et inquinato corpore ac polluta mente communicant: in conspectu hominum timidissimi; ante Dominum uero impudentissimi, profanis manibus et polluto ore contaminant, sanctis quoque et Angelis altare metuendum. Tertio, de his erit sermo, qui confessis bene apertisque criminibus remedia penitentie, actusque ipsos exomologesis administrande, aut nesciunt aut recusant. Postremo illud apertissimum enitemur ostendere, que pena sit aut non agentibus  penitentiam, aut etiam negligentibus, atque ideo in uulnere suo ac tumore morientibus: que rursus sit corona, quod premium, conscientie maculas recta et ordinaria confessione purgantibus.

III. Primum igitur, ut diximus, de modo peccantium retractemus, sedulo requirentes que sint peccata, que crimina: ne quis existimet, propter innumera delicta quorum fraudibus nullus immunis est, me omne hominum genus indiscreta penitendi lege constringere. Apud Mosen et ueteres, minimi quoque peccati, et quadrantis unius  rei, in eodem infelicitatis estuario uolutati sunt. Et qui sabbata uiolauerant, et qui immunda contigerant, et qui escarum uetita presumpserant, et qui murmurabant, et qui pariete corrupto, et qui ueste maculata  in templum summi Regis intrauerant, et qui altaria his obnoxii manu contrectauerant aut ueste contigerant, ut in celum ascendere citius fuerit, aut emori satius quam hec uniuersa seruare. His igitur nos omnibus multisque preterea carnalibus uitiis, ut citius ad destinata quisque perueniat, sanguis Domini liberauit, redemptos a seruitute legis et libertate fidei emancipatos. Ideoque apostolus Paulus: uos autem, inquit, in libertatem uocati estis . Hec illa libertas; quod non omnibus astringimur quibus ueteres tenebantur; sed donata  silua delictorum, et remediorum indulgentia destinata, in pauca conclusi sumus et necessaria; que et seruare facillimum esset credentibus, et cauere: ut meritissimo tartarum non recusaret qui  tante donationi ingratus, ne hec quidem pauca seruasset. Que sint autem ista uideamus.

Iu. Post Domini passionem Apostoli, tractatis omnibus atque discussis, epistolam tradiderunt, his qui ex gentibus crediderant, perferendam. Cuius epistole sententia hec fuit: Apostoli et presbyteri fratres, his qui sunt Antiochie et Syrie, et Cilicie fratribus qui sunt ex gentibus, salutem. Quoniam audiuimus quosdam ex nobis exiisse, et conturbasse uos uerbis . Item infra: uisum est enim sancto Spiritui et nobis, nullum amplius imponi uobis pondus preter quam: Necesse est ut abstineatis uos ab idolothytis et sanguine, et fornicatione: a quibus obseruantes, bene agetis. ualete . Hec est noui Testamenti tota  conclusio. Despectus in multis Spiritus sanctus, hec nobis capitalis periculi conditione legauit. Reliqua peccata meliorum operum compensatione curantur: hec uero tria crimina, ut basilisci alicuius afflatus, ut ueneni calix, ut lethalis arundo, metuenda sunt: non enim uitiare animam, sed intercipere nouerunt. Quare tenacitas humanitate redimetur; conuicium satisfactione pensabitur; tristitia iucunditate; asperitas lenitate; grauitate leuitas; honestate peruersitas; et quecumque contrariis emendata proficiunt. Quid uero faciet contemptor Dei? Quid aget sanguinarius? Quod remedium capiet fornicator? Numquid aut placare Dominum desertor ipsius poterit; aut conseruare sanguinem suum, qui fudit alienum; aut redintegrare Dei templum, qui illud fornicando uiolauit?  Ista sunt capitalia, fratres; ista mortalia. Nunc audite Ioannem, et confidite, si potestis: Si quis scit, inquit, fratrem suum peccare peccatum non usque ad mortem, petat pro eo, et dabit illi uitam Dominus, si quis deliquit peccatum non ad mortem. Est autem peccatum quod ad mortem ducit: non pro eo dico, ut depreceris .

u. Sed si placet, etiam separatim audite de singulis. Mosen pro blasphematore populo deprecantem, sic appellat Deus: Si quis, inquit, deliquerit ante me, delebo illum de libro meo . Et de homicida, Dominus hoc iudicat: Si quis, inquit, gladio occiderit, gladio morietur . Et de fornicatore Apostolus dicit: Ne uiolaueritis, inquit, templum Dei quod estis uos: Qui autem templum  Dei uiolauerit, disperdet illum Deus . Scripta sunt hec, dilecti fratres, et perpetuis cesa monumentis; scripta et incisa non dico ceris et charta et ere uel calamo, sed libro Dei uiui. Celum et terra transibunt, iota unum, inquit, aut apex non poterunt transire priusquam omnia compleantur : Quid ergo? moriendum est? Multi etiam animo in hec peccata ceciderunt. Multi sanguinis rei, multi idolis mancipati, multi adulteri. Addo etiam non solas manus in homicidio plecti, sed et omne consilium quod alterius animam impegit in mortem: nec eos tantum qui thura mensis adoleuere profanis, sed omnem prorsus libidinem extra uxorium thorum et complexus licitos euagantem, reatu mortis astringi. Hec quicumque post fidem fecerit,  Dei faciem non uidebit. Desperauere tantorum eniminum rei. Quid uobis ego feci? Numquid non fuit in potestate ne fieret? Nullusne admonuit? Nemo predixit? Tacuit Ecclesia? Nihil Euangelia dixerunt? Nihil Apostoli comminati sunt? Nihil rogauit sacerdos? Quid queritis sera solatia? Tunc decuit, cum licebat. Dura ista uox est; sed qui uos felices dicunt, in errorem uos mittunt, et semitas pedum uestrorum conturbant. Facinoris uiam monstrat innoxiis, qui nocentibus post scelera blanditur.

uI. Ergo  perituri sumus? et ubi misericors Deus, qui mortem non inuenit, nec letatur in perditione uiuorum? Moriemurne in peccatis nostris? Et quid facies tu sacerdos? Quibus emolumentis  tot Ecclesie detrimenta pensabis? Accipite remedium si desperare cepistis; si miseros uos agnoscitis, si timetis. Qui nimium confidit, indignus est. Super quem  respiciam, nisi supra humilem et quietum, et trementem uerba mea ? uos ergo primum appello, fratres, qui criminibus admissis penitentiam recusatis: uos, inquam, post impudentiam timidos, post peccata uerecundos, qui peccare non erubescitis et erubescitis confiteri: qui cum mala conscientia, Dei sancta contingitis, et altare Domini non timetis: qui ad manus sacerdotis, qui in conspectu angelorum sub fiducia innocentie acceditis: qui diuine patientie insultatis; qui tacenti Deo, ueluti nescienti, pollutam animam et profanum corpus ingeritis. Audite, quid fecerit Dominus; tum  deinde, quid dixerit. Cum populus Hebreorum Hierosolymis Arcam Domini reportaret, et ex domo Aminadab Isrelitis; Ozas qui non explorata conscientia, latus Arce attigerat, occisus est; et tamen ille, non ut aliquid ex ea sumeret; sed ut declinantem ad lapsum uituli, contineret, accesserat . Tanta infuit cura diuine reuerentie, ut audaces manus, nec ob auxilium sustineret. Clamat idem Dominus et dicit: Omnis mundus manducabit carnem, et anima quecumque contigerit de carne sacrificii salutaris, et immunditia super illa est; pereat anima illa de populo . Antiquane ista sunt, et modo non fiunt? Quid ergo? desiit Deus nostra curare; an ultra conspectum mundi recessit, et neminem spectat e celo? An patientia illius, ignorantia est? Absit,  inquies. uidet ergo que facimus, sed utique exspectat et patitur, et penitentie tempus indulget, et Christo suo prestat ut differat, ne cito pereant quos redemit. Bene, tu peccator, intellige: spectaris a Domino, potes illum placare si uelis.

uII. Sed antiquum sit istud quod ad mensam Dei accedere non licuit immundis: euoluite Apostolos, et nouella cognoscite. In prima Corinthiorum, Paulus hec intulit: Quicumque, inquit, manducauerit, aut biberit calicem Domini indigne, reus erit Corporis et Sanguinis Domini . Item infra: Qui enim manducat et bibit indigne, iudicium sibi manducat et bibit, non discernens corpus Domini: Propterea, inquit, inter uos, multi infirmi et egri, et dormiunt multi. Quod si nos ipsos iudicaremus, non utique iudicaremur; cum  iudicamur autem, a Domino corripimur, ut non cum hoc mundo damnemur . Intremuistis, an non? Reus erit, inquit, corporis et sanguinis Domini. Humane anime reus non posset absolui; dominici corporis uiolator euadit? Qui manducat, inquit, et bibit indigne, iudicium sibi manducat et bibit. Euigila peccator; time in uisceribus tuis presens iudicium, si quid tale fecisti. Propterea, inquit, inter uos, multi infirmi et egri, et dormiunt multi. Iam si quis futura non metuit, uel presentem egritudinem presentemque obitum reformidet. Cum iudicamur, inquit, a Domino corripimur, ut non cum hoc mundo damnemur.  Letare, peccator, si in hoc seculo aut morte interciperis, aut languore consumeris, ne puniaris post seculum. Intellige quantum sceleris admittat qui ad altare uenit indignus; cui pro remedio computatur, cum aut morbis laborat, aut morte dissoluitur.

uIII. Quod si uestra uobis, uilis est anima; parcite populo, parcite sacerdotibus. Clamat Apostolus: Exiguum fermentum, totam massam fermentat . Quid facies tu propter quem omnis massa corrumpitur; propter quem laboratura est tota fraternitas? uiues tot animarum reus? Excusaberis cum tibi communionem suam imputauerint innocentes, cum te Ecclesia dixerit sue cladis auctorem? Ecce iterum Apostolus ad sacerdotem: Manus cito nulli imponas, nec communices peccatis alienis .  Quid facies, tu qui decipis sacerdotem? Qui aut ignorantem fallis, aut non ad plenum scientem probandi difficultate confundis? Rogo ergo uos, fratres, etiam pro periculo meo, per illum Dominum quem occulta non fallunt, desinite uulneratam tegere conscientiam. Prudentes egri medicos non uerentur, ne in occultis quidem corporum partibus etiam secaturos, etiam perusturos. Meminimus quosdam, remota etiam et uerecunda membrorum non erubescentes, in ferro et cauterio, et grauissima illa pulueris mordacitate durasse. Et quantum est illud quod homines prestiterunt? Peccator timebit? Peccator erubescet, perpetuam uitam presenti pudore mercari? et offerenti manus Domino, uulnera male tecta subducet? Et habet aliquid quod in illo erubescat, qui Dominum  lesit? An sic illi melius est perire, ne tu pudore timidus sine pudore moriaris, non faciens pudori locum, plus de detrimento eius acquiras cui pro te melius est perire? Quod si fratrum oculos erubescitis; consortes casuum uestrorum timere nolite. Nullum corpus membrorum suorum uexatione letatur; pariter dolet, et ad remedium collaborat. In uno et altero, Ecclesia est; in Ecclesia uero, Christus. Atque ideo qui fratribus peccata sua non tacet, Ecclesie lacrymis adiutus Christi precibus absoluitur.

IX. Nunc ad eos sermo sit, qui bene ac sapienter uulnera sua, penitentie nomine, confitentes; nec quid sit penitentia, nec que uulnerum medicina, nouerunt; similesque sunt illis qui plagas quidem aperiunt ac tumores, medicisque etiam assidentibus  confitentur; sed admoniti, que imponenda sunt, negligunt; et que bibenda, fastidiunt. Quod tale est ac si dicat aliquis: Ecce ego eger, ecce ego uulneratus sum, [a 1Kb] sed nolo curari stomachum. Hoc erat, sed uidete quid stultius. Additur etiam morbus ad causam, et uulnus adiungitur, et contraria queque imponuntur, perniciosa potantur. Quo maxime malo fraternitas hec laborat, delictis ueteribus noua insuper adiungendo peccata. Ergo grauius erupit in uitium, perniciosissima iam tabe cruciatur. Quid ergo faciam nunc sacerdos qui curare compellor? Serum est in eiusmodi. uerumtamen si quis est  uestrum qui secari et exuri sustineat, adhuc possum. Ecce scalpellum propheticum: Conuertimini, inquit, ad Dominum Deum uestrum, simulque ieiunio, et fletu, et planctu, et scindite corda uestra . Nolite hanc secturam timere, dulcissimi. Sustinuit illam Dauid, iacuit in cinere sordenti, sacco insuper horrente deformis. Ille quondam gemmis assuetus et purpuris, texit in ieiunio animam suam: cui maria, cui silue, cui flumina seruiebant, promissasque diuitias terra parturiens; madidus lacrymis consumpsit oculos illos quibus gloriam Dei uiderat, et infelicem se miserumque confessus est pater Marie, Iudei etiam dominator imperii. Rex ille Babylonius, exomologesim desertus operatur, et septenni squalore decoquitur. Leonum in illo iubas, impexa cesaries  et barbarus horror exsuperat; et longe incuruis unguibus manus horrentes, aquilas mentiuntur cum fenum in morem bouis ederet pallentium ruminator herbarum. Hec tamen illum Deo pena commendat, et in sua quondam regna restituit. Quem horrebant homines, Deus recipiebat, ipsa illa male tractationis calamitate felicem. Ecce sectio, quam spopondi: qui potuerit tolerare, sanabitur.

X. Admouebo adhuc ignes de cauterio apostolico: uideamus an ferre possitis. Iudicaui, inquit, congregatis uobis et spiritu meo, in uirtute Domini Iesu Christi, tradere eiusmodi hominem satane in interitum carnis, ut spiritus saluus sit in diem Domini . Quid dicitis, penitentes? Ubi est uestre carnis interitus? An quod in ipsa penitentia lautiores semper  inceditis, conuiuio farti, balneis expoliti, ueste compositi? Ecce aliquem uideo aliquando frugi, aliquando pauperculum, aliquando uili tunica sordulentum: nunc bene cultus et locuples, et decorus est, quasi imputet Deo quod illi seruire non potuit, et morientem animam recreet uoluptate membrorum. Bene quod mediocres sumus: ceterum et illa faceremus quod quosdam et quasdam non pudet lautiores, marmoribus tegi, auro opprimi, serico fluere, cocco rubescere. Si quid ferruginei pulueris in supercilio fulgeret, aut ficti nitoris in genas rutilet, aut coacti ruboris in labia desudet: ista forsitan non habetis. Non desunt tamen uobis hortulani maritimiue secessus, et exquisitius uinum, et lautiora conuiuia, et defecatio senectutis. Sic agite, sic credite,  quando uiuetis? Non sustineo iam, fratres. Danielus cum sodalibus suis sacco tectus et cinere, ieiunio etiam exsanguis, hec loquitur: Peccauimus, facinus admisimus, impie gessimus, transgressi sumus precepta et iudicia tua . De Azaria itidem scriptura diuina; Stans, inquit, Azarias precatus est, et aperiens os suum exomologesim faciebat Deo simul cum sodalibus suis . Dauid ipse: Lauabo, inquit, per singulas noctes lectum meum, lacrymis stratum meum rigabo . Nos uero, quid tale, quid simile? Non dico illa que congregamus ad cumulum,  cauponando, mercando, rapiendo; foris lucra, intus libidines aucupando; nichil agendo simpliciter, nichil pauperibus largiendo, nichil fratribus remittendo. Ne hec quidem que uideri etiam a sacerdote possunt, et episcopo teste laudari; ne hec quidem quotidiani seruamus; flere in conspectu Ecclesie, perditam uitam sordida ueste lugere, ieiunare, orare, prouolui: si quis ad balneum uocet, recusare delicias: si quis ad conuiuium roget, dicere: Ista felicibus, ego deliqui in Dominum, et periclitor in eternum perire: quo mihi epulas, qui Dominum lesi? Tenere preterea pauperum manus, uiduas obsecrare, presbyteris aduolui, exoratricem Ecclesiam deprecari, omnia prius tentare quam pereas.

XI. Scio quosdam ex fratribus et sororibus uestris  cilicio pectus inuoluere, cineri incubare, ieiunia sera meditari; et non talia, fortasse, peccarunt. Quid de fratribus loquar? Capre fere, ut dicunt, remedia sua nouerunt: confixas quippe, audio, uenenatis sagittis, saltus peragrare Dicteos, quoad dictami caule detonso, salutarium uirulento latice succorum, pulsa decutiant tela corporibus. Nos ignita diaboli spicula nullo penitentie succo, nullo exomologesis gramine repellimus. Excecatos hirundo pullos nouit oculare de sua chelidonia: nos, lumina mentis amissa, nulla male tractationis radice curabimus? Ecce nec capreis, nec hirundini homo similis, cecitati sue inuidet et dolori. Considerate nunc, fratres, quid in fine promisimus: quis fructus, hec opera; uel contra, quis exitus consequatur. Peccatoribus delicatis et  penitentiam non agentibus, spiritus Domini comminatur et dicit: Dilectum ueritatis non receperunt ut salui fierent: ac propterea mittet illis Deus operationem erroris ut credant mendacio, ut iudicentur omnes qui non crediderunt ueritati, sed sibi placent in iniustitiam . Item Apocalypsis de meretrice sic loquitur: In quantum clarificauit se et delicias exercuit: tantum date ei tormentum et luctum . Et apostolus Paulus: An ignoras, quoniam bonitas Dei in penitentiam te perducit? Tu autem secundum duritiam tuam thesaurizas tibi iram in die ire, et reuelationis iusti iudicii Dei . Timete igitur, dilectissimi, iusta iudicia: omittite errorem, damnate delicias: properat iam tempus extremum: tartarus et gehenna laxatos impiis sinus pandunt.  Post animarum tempestiua supplicia, rediuiuis quoque perpetua corporibus pena seruatur. Nemo Tityi iecur credat, et uulturem petarum. Ipse sibi materiam recrescentium corporum reparat ignis eternus. Attendite, si non creditis: aquarum impetus qui ignibus furit, supplicio nutriente reparabitur. Si de cruciatu exomologesis retracti, gehennam recordemini quam uobis exomologesis exstinguet. uim eius et de presentibus estimate; cuius fumariola quedam, maximos montes subterraneis ignibus decoquunt. Aestuant indefessis flammarum globis [a 1Kb] Aethna  Siculus, et uesuuius Campanus: et quo nobis iudicii perpetuitatem probent, dissiliunt, deuorantur; nec ullis tamen seculis finiuntur. Attendite in Euangelio diuitem solius adhuc anime suppliciis laborantem. Qualis tandem illa redituris pena corporibus? quis in illa stridor dentium? quis fletus oculorum?

XII. Mementote, fratres, quia apud inferos exomologesis non est; nec penitentia tunc tribui poterit, consumpto tempore penitendi . Festinate, dum in uita estis, dum cum aduersario iter facitis. Seculares ecce ignes timemus, et carnificum ungulas expauescimus: comparate cum his eternas torquentium manus, apicesque flammarum nulla etate morientium. Rogo uos per Ecclesie fidem, fratres: per sollicitudinem  meam, per communes omnium animas obtestor et deprecor: ne pudeat in hoc opere; ne pigeat opportuna quam primum remedia salutis inuadere, deiicere meroribus animum, sacco corpus inuoluere, cinere perfundere, macerari ieiunio, merore conficere, multorum precibus adiuuari. In quantum pene uestre non pepercistis, in tantum uobis Deus parcet. Est enim mitis et patiens, et multe miserationis, [a 1Kb] et qui sententiam flectat aduersus malitias irrogatam . Ecce promitto, polliceor, si ad Patrem uestrum uera satisfactione redeatis, nichil ulterius errando, nichil pristinis adiiciendo peccatis, dicendo etiam humile aliquid et  flebile, Peccauimus in conspectu tuo Pater; iam non sumus digni nomine filiorum : continuo de uobis et pecus illud recedet immundum, et siliquarum esca deformis. Continuo reuertentes, et stola [b 1Kb] uestiti, et annulus honorabit, et paternus iterum complexus accipiet. Ecce ipse loquitur: Nolo mortem peccatoris, quantum ut reuertatur et uiuat . Et iterum: Nonne, ait, qui ceciderit, resurget; et qui auersatus fuerit, conuertetur . Et Apostolus dicit: Potens est Deus statuere illum . Apocalypsis etiam septem Ecclesiis, nisi penitentiam egerint, comminatur. Nec utique, non penitentibus comminaretur, nisi ignosceret penitentibus. Etiam ipse Deus dicit: Memento ecce unde cecideris, et age penitentiam  . Et iterum: Cum conuersus ingemueris, tunc saluaberis, et scies ubi fueris . Nec quisquam adeo peccatricis anime uilitate desperet, ut se iam non necessarium Deo credat. Neminem nostrum perire uult Dominus: etiam modici et minimi requiruntur. Si non creditis, intuemini: ecce in euangelio drachma requiritur, et uicinis inuenta monstratur. Ouicula, suppositis reportanda ceruicibus, non est onerosa pastori. Super unum peccatorem penitentiam agentem in celis Angeli gaudent, et chorus celestis exsultat. Heus tu peccator, rogare ne desinas: uides ubi de tuo reditu gaudeatur. Amen.





SANCTI PACIANI SERMO DE BAPTISMO. 

 I. Aperire desidero qualiter in baptismo nascamur, et qualiter innouemur. uerbis sane ipsius loquar, fratres, ne forte me ob nitorem sententiarum, stylo exsultasse credatis; et ut rem mysticam intelligere possitis: atque utinam inculcare possim, gloriam  non requiro; Dei enim solius gloria est. uestri me tantum cura sollicitat, et horum maxime competentium, si quo modo possim intelligere tante felicitatis examen. Aperiam igitur quid fuerit ante gentilitas, quid fides prestet, quid baptismus indulgeat. Quod si ita, ut ego sentio, uestra corda penetrauerit, iudicabitis, fratres, nullam nobis adhuc predicationem amplius prestitisse. Accipite ergo, dulcissimi, homo ante baptismum in qua morte sit positus. Scitis certe illud antiquum, quod Adam terrene origini [a 1Kb] prestitutus sit: que utique damnatio, legem illi eterne mortis imposuit; et omnibus  ab eo posteris quos lex una retinebat, hec mors in genus omne dominata est, ab Adam usque ad Moysen . Per Moysen uero, unus tantum populus electus est, semen scilicet Abrahe, si mandata iustitie seruare potuisset. Interea nos omnes  sub peccato tenebamur, ut fructus essemus mortis: siliquarum escis et pecorum custodie destinati, id est, operibus immundis, per malos angelos; quibus dominantibus, nec facere licuit nec scire iustitiam: parere enim talibus dominis, res ipsa cogebat. Ab his potestatibus et ab hac morte qualiter liberati simus, attendite.

II. Adam postquam peccauit, ut retuli, dicente tunc Domino, Terra es, et in terram ibis ; addictus est morti. Hec addictio in genus omne defluxit. Omnes enim peccauerunt, ipsa iam urgente natura, sicut Apostolus dicit: Quia per unum hominem  peccatum introiuit, et per delictum mors, et sic in omnes homines deuenit, in quo omnes peccauerunt . Dominatum est ergo peccatum, cuius uinculis quasi captiui trahebamur ad mortem; mortem scilicet sempiternam. Hoc uero peccatum ante Legis tempora nec intelligebatur, sicut Apostolus dicit: Donec enim Lex poneretur, peccatum in mundo non habebatur, hoc est non uidebatur; ad Legis aduentum reuixit . Apertum est enim ut uideretur: uerum frustra, quia id prope nemo seruabat. Dicebat enim Lex: Non mechaberis, non occides, non concupisces; tamen concupiscentia cum uitiis omnibus permanebat: ita peccatum istud ante Legem occulto gladio interfecit hominem, Lege districto. Que igitur spes homini? Sine Lege ideo periit,  quia peccatum uidere non potuit; et in Lege, ideo quia in id ipsum quod uidebat, incurrit. Quis eum ab interitu potuit liberare? Audite Apostolum: Miserrimus [a 1Kb] ergo homo! Quis me liberabit a corpore mortis huius? Gratia, inquit, per Dominum nostrum Iesum Christum .

III. Quid est gratia? peccati remissio, id est, donum. Gratia enim donum est. Ergo Christus adueniens hominemque suscipiens, ipsum illum hominem de potestate peccati purum et innocentem Deo primus exhibuit. Dicit Esaias: Ecce uirgo, inquit, in utero accipiet, et pariet filium, et uocabitis nomen eius Emmanuel. Butyrum et mel manducabit, prius quam sciat aut proferre malum, aut eligere bonum . Et de ipso iterum: Qui peccatum non fecit,  nec dolus inuentus est in ore eius . Sub hoc innocentie patrocinio, ut primum defensionem nominis aggressus est Christus in ipsa carne peccati, continuo ille peccati inobedientie parens qui primos homines aliquando deceperat, festinare incepit, estuare, trepidare. uincendus enim erat soluta lege peccati, qua sola hominem uel obtinuerat, uel poterat obtinere. Armatur ergo in aciem spiritualem aduersus immaculatum; ac primum, eo artificio quo in paradiso Adam uicerat, specie dignitatis aggreditur; et uelut sollicitus de potestate celesti: Si filius Dei es, inquit, dic ut lapides isti fiant panes : ut dum erubescit, aut non uult dissimulare se Filium Dei, tentantis iussa compleret. Ecce adhuc non tacet, suggerens ut si se misisset ex alto, acciperetur  manibus Angelorum, quibus mandasset Pater ut humeris eum ferrent, ne forte offenderet ad lapidem pedem suum, dum probare uult Dominus se esse de quo Pater istud mandasset facere quod tentator urget. Elisus nouissime coluber, quasi iam cederet, ipsa illa que primo homini eripuerat, mundi regna promittit; ut dum uicisse se credit hominis Aduocatum, recepto  imperio, inclinaret ad dictam ab impio dignitatem, ac sic aliquando peccaret. uerum in his omnibus superatur inimicus, et celesti uirtute dissoluitur, sicut uates ad Dominum, ut resoluas, inquit, inimicum et uindicatorem,  quoniam uidebo celos opus digitorum tuorum .

Iu. Debuerat cedere diabolus; necdum tamen desinit. Scribas et Phariseos et omnem illam impiorum cateruam, notis subornat insidiis, furoribus agitat. Igitur illi post uarias artes et corda mendacia, quibus Dominum more serpentis obsequentia decipere cogitarunt; postquam nichil proficiebant, nouissime eum aperto latrocinio et crudelissimo genere passionis agressi sunt: ut uel indignitate rerum, uel dolore penarum aliquid iniustum aut faceret aut diceret, atque ita perderet hominem quem gerebat, et relinqueretur anima eius apud inferos; quibus una lex fuit ut peccatorem tenerent: Aculeus enim mortis, peccatum . Perstitit ergo Christus,  et peccatum non fecit, nec dolus inuentus est in ore eius , ut diximus; nec tum quidem cum ad uictimam duceretur. Hoc fuit uincere, sine peccato condemnari. Diabolus enim in peccatores acceperat potestatem, quam sibi ille super immaculatum uindicauit; ac sic ipse superatus est, id decernens super Iustum quod illi per legem quam acceperat non licebat. Unde prophetes ad Dominum; Ut iustificeris, inquit, in sermonibus tuis, et uincas cum iudicaris . Atque ita, sicut Apostolus dicit, transductis potestatibus Christus condemnauit peccatum in carne affigens illud cruci, et chirographum mortis absoluens . Inde est quod non dereliquit Deus animam eius apud inferos, neque dedit Sanctum suum uidere interitum . Inde quod calcatis mortis aculeis, die tertia resultauit in carne, reconcilians illam Deo et restituens eternitati, uicto erasoque peccato.

u. Sed si solus ille uicit, quid ceteris contulit? Breuiter audite. Peccatum Ade, in genus omne transierat: Per unum enim hominem, sicut Apostolus dicit: delictum introiuit; et per delictum, mors: sic et in omnes homines deuenit . Ergo et iustitia Christi necesse est ut in genus transeat: ac sicut ille per peccatum stirpem suam perdidit; ita Christus per iustitiam genus suum omne uiuificet. Hoc urget Apostolus dicens: Ut sicut per inobaudientiam unius peccatores constituti sunt multi; sic per dicto audientiam unius, iusti constituantur multi: ac sicut regnauit delictum in mortem, similiter  et gratia regnet per iustitiam in uitam eternam .

uI. Dicet mihi aliquis: Sed peccatum Ade merito transiuit in posteros, quia ex ipso geniti erant: et numquid nos a Christo geniti sumus, ut propter ipsum salui esse possimus? Carnalia cogitare nolite: iam uidebitis qualiter Christo parente generemur. Nouissimis temporibus animam utique cum carne accepit Christus ex Maria: hanc uenit saluam facere, hanc apud inferos non reliquit, hanc spiritui suo coniunxit et suam fecit. Et he sunt nuptie Domini, uni carni coniuncte, ut secundum illud magnum  sacramentum fierent duo in carne una, Christus et Ecclesia . Ex his nuptiis Christiana plebs nascitur, ueniente desuper Spiritu Domini; nostrarumque animarum substantie, superfuso et admixto protinus semente celesti, uisceribus matris inolescimus, aluoque eius effusi uiuificamur in Christo. Unde Apostolus: Primus Adam, in animam uiuentem: nouissimus Adam, in spiritum uiuificantem . Sic generat Christus in Ecclesia per suos sacerdotes, ut idem Apostolus: Christo autem ego uos genui . Atque ita Christi semen, id est Dei spiritus nouum hominem aluo matris agitatum, et partu fontis exceptum, manibus sacerdotis effundit, fide tamen pronuba. Neque enim aut insertus in Ecclesiam uidebitur qui non credidit;  aut genitus a Christo, qui spiritum ipse non recepit. Credendum est igitur posse nos nasci. Sic enim ait Philippus: Si credis, potes . Recipiendus est Christus ut generet, quia sic Ioannes apostolus dicit: Quotquot eum receperunt, dedit eis potestatem filios Dei fieri . Hec autem compleri alias nequeunt, nisi lauacri et chrismatis et antistitis sacramento. Lauacro enim peccata purgantur; chrismate sanctus Spiritus superfunditur; utraque uero ista, manu et ore antistitis impetramus: atque ita totus homo renascitur et innouatur in Christo; ut sicut resurrexit Christus a mortuis, sic et nos in nouitate uite ambulemus ; id est, ut depositis uite ueteris erroribus, idolorum seruitute, crudelitate, fornicatione, luxuria  ceterisque uitiis carnis et sanguinis, nouos per Spiritum mores sequamur in Christo, fidem, pudicitiam, innocentiam, castitatem. Ac: sicut portauimus imaginem terreni hominis, portemus et eius qui de celo est; quia primus homo de terra, terrenus; secundus a celo, celestis . Quod agentes, dilectissimi, iam non moriemur amplius. Etiam si in hoc corpore resoluamur, uiuemus in Christo, sicut ait ipse: Qui in me crediderit, licet moriatur, uiuet . Certi denique sumus, ipso teste Domino, et Abraham et Isaac et Iacob et omnes sanctos Dei uiuere. Denique de his ipsis ait Dominus: Omnes autem illi uiuunt: Deus enim uiuorum est, non mortuorum . Et Apostolus de se dicit: Mihi uiuere Christus est, et mori lucrum: optarem dissolui  et cum Christo esse . Adhuc: Nos autem dum in corpore hoc sumus, peregrinamur a Domino. Per fidem enim ambulamus, non per speciem .

 uII. Hoc est quod credimus, dilectissimi fratres. Ceterum: Si in hoc seculo sperantes sumus; miserabiliores omnibus hominibus sumus . uita mundi, et pecudibus, et feris, et alitibus, ut uidetis ipsi, aut nobiscum est communis, aut longior. Et illud homini proprium, quod per Spiritum suum dedit Christus; id est uita perpetua; sed si iam non peccamus amplius. Quia sicut mors scelere acquiritur, uirtute uitatur; ita uita sceleribus amittitur, uirtute retinetur. Stipendia ergo peccati mors: donum Dei, uita eterna per Iesum Christum Dominum nostrum . Ante omnia uos retinete, paruuli: omnes aliquando gentes  principibus tenebrarum et potestatibus traditas; nunc per Iesu Christi Domini nostri uictoriam liberatas.  Ille est, ille qui redimit, donans nobis omnia peccata, sicut Apostolus dicit, et delens quod aduersus nos erat chirographum inobauditionis; quia et ipsum tulit de medio, affigens illud cruci; exuens se carnem, traduxit potestates libere triumphans eas in semetipso . Soluit compeditos, et uincula nostra disrupit, sicut Dauid dixerat: Dominus erigit elisos, Dominus soluit compeditos, Dominus illuminat cecos . Et iterum: Dirupisti uincula mea: tibi sacrificabo hostiam laudis . Soluti itaque de uinculis, ubi per baptismi sacramentum ad signum Domini conuenimus, diabolo et omnibus angelis eius renuntiamus, quibus ante seruiuimus: ne iam illis ulterius seruiamus, sanguine Christi et nomine liberati. Quod si quis  posthac oblitus sui et redemptionis ignarus, rursus  ad Angelorum seruitutes et  infirma illa et egena mundi elementa transierit, antiquis illis compedibus et catenis, id est peccati uinculis alligabitur; et fient nouissima eius deteriora prioribus : quia et diabolus eum quasi per fugam uictum uehementius inligabit; et Christus pro eo iam pati non poterit, quia qui resurrexit a mortuis, iam non morietur amplius . Igitur, dilectissimi, semel abluimur, semel liberamur, semel in regnum immortale suscipimur: semel felices sunt, quorum remissa sunt facinora, et quorum tecta sunt peccata . Tenete fortiter quod accepistis, seruate feliciter, amplius peccare nolite. Puros uos ex eo et immaculatos in diem Domini reseruate. Grandia et infinita sunt  premia fidelibus prestituta; que nec oculus uidit, inquit, nec auris audiuit, nec super cor hominis ingressa sunt . Hec uti accipere possitis, iustitie laboribus et uotis spiritalibus obtinete. Amen.




ANNO DOMINI CCCXCuII.
Q. IULIUS HILARIANUS.






PROLEGOMENA.

 I. Quinti Iulii Hilariani meminisse ueterum neminem, est sane quod miremur; licet ipsum seculo Iu  desinente claruisse ex eius litterarum monumentis que adhuc superant, compertum habeamus. Duos  enim libellos scripsit hic auctor, in quorum utroque temporis notationem quo illos exarauit, consignatam reliquit. Et priorem quidem inscripsit: Expositum de die pasche et mensis, in cuius fine hec habet: »Consummauimus hoc laboriosum opus in die isto III nonarum Martiarum post consulatum Arcadii Iu et Honorii III. Quapropter admonemus eos qui ante a nobis non emendata hec scripta accipere festinauerunt, ut secundum istum ordinem emendatum opus habere conentur; ideoque et diem et consules, quod non posuimus primo, nunc huic rationi infiximus, ut exhinc sciat quis emendatum hoc esse opus. Quintus Iulius Hilarianus explicuit, emendauit die III nonarum Martiarum, Cesario et Attico consulibus.« Huius opusculi meminit idem Hilarianus in posteriore  libello de mundi Duratione. Sic enim ibi [a 1Kb] : »Nam ut ipsi scitis, olim de ratione pasche numeroque annorum mundi hortantibus uobis scripta fecisse me; sed idcirco silui aliquanto tempore, ne a nobis opuscula condimentis sapientie aliene, irrationabiliter conderentur. Unde digestis melius rebus, de die sacratissimo pasche iam libellum premisimus; in quo, et qui sit mensis primus, legaliter demonstrauimus; dehinc etiam, cursum annorum a fabrica mundi, in hoc opusculo, suo quoque  ordine supputando, notamus.« Hec ille. Tempus autem quo posteriorem hunc libellum perscripsit, definit ipse his uerbis [b 1Kb] : De CCCC uero et LXX annis a passione Domini, in consulatu Cesarii et Attici, die IX kal. April. anni transierunt CCCLXIX. Quem in locum  obseruat Gerardus Ioannes uossius [c 1Kb] , a passione Domini ad annum CCCXCuII, quo consules fuerunt Cesarius et Atticus, annos effluxisse non CCCLXIX sed CCCLXIu. Atque ita sane scripserit Hilarianus: procliui enim lapsu pro u, reponi potuit X. Hinc porro constat, non solum quo ordine, sed etiam quo tempore suos libellos digesserit noster auctor.

II. Iam uero prius opusculum primus in lucem extulit ex membranaceo codice DCCCXL bibliothece regie Taurinensis Christophorus Mattheus Pfaffius: eiusque specimen post uirum illustrem Scipionem Maffeium [d 1Kb] , edidere qui eiusdem bibliothece Taurinensis codices mss. recensuerunt et animaduersionibus illustrarunt, eruditissimi uiri [e 1Kb] . Illud itaque  Hilariani opusculum ad calcem Epitomes Institutionum diuinarum Lactantii euulgauit laudatus editor Parisiis anno 1712 doctissimi Nicolai Nourrii cura et industria usus. Atque hanc Pfaffii editionem ex qua describendum erat prefatum opusculum, quamuis diu summoque studio quesitam, nuspiam tamen nancisci licuit: iamque de ea mihi aliquando acquirenda spem omnem pene abieceram; cum ecce tibi presto fuit u. C. IOSEPHUS uERNAZZA, Albe Pompeie ciuis ornatissimus bonarumque litterarum  solertissimus cultor, qui neque umquam mihi agnitus neque a me proinde rogatus, ipsemet sua sponte unum adeo exoptate editionis exemplar, et dono quidem datum, ad me perferendum curauit: quo sane preclaro munere tanta cum comitate auctus, iniquus sim enimuero, nisi memetipsum humanissimo uiro quam maxime obstrictum profitear, simulque gratias et agam et habeam plurimas pro eiusmodi beneficentia, qua liberalior ne uoto quidem fingi possit: numquam enim non satagam, ut alibi testatum me fuisse memini, ne sit qui beneficium in immemorem plane collatum fuisse iure conqueratur. At uero quum predictum exemplar proxime tantum elapso Septembri missum ad manus peruenerit, postquam scilicet posterius Hilariani opusculum  de Duratione mundi quod nobis unum tunc in promptu erat, quin et aliorum scriptorum non pauca pro temporis ratione distributa, typis commissa iam fuerant; id solum reliquum fuit, ut priorem eiusdem Hilariani libellum in Appendicem ad calcem huius uoluminis cum aliis nonnullis coniiceremus.

III. Exstat preterea, ut superius docuimus, eiusdem auctoris libellus alter de mundi Duratione, siue, ut fert codex ms. uindobonensis, de Cursu temporum, quem primus Petrus Pitheus in uulgus emisit. De quo quidem libello Margarinum de la Bigne celebrem Sorbone theologum ita loquentem audire iuuerit [f 1Kb] : »Diu, inquit, multumque dubitaui, num auctori huic locum in hac bibliotheca  darem: primum quidem, quod obscurus adhuc neque  ulli scriptorum ecclesiasticorum catalogo cognitus: deinde, quod in subducendis temporum summis et rationibus, fidei non prorsum indubitate auctor esse uideatur: ac postremo, quod Danielis hebdomadas, magis ut Iudei quam ut Christiani uolunt, Christi aduentu et etate non definiat omnino; et ad Chiliastarum etiam deliria sub operis finem declinasse possit uideri. Sed quum magno usui futurum sperem in designanda constituendaque chronologia  fateor, mihi religio fuit, scriptorem elegantem uix dum in hac bibliotheca natum, idque Pithei beneficio, tam cito proscribere, uel  mille annis antiquiorem uelut de ponte deiicere ex hac bibliotheca. Proinde amplectere,  o lector, hoc Pithei donum, quod ante annos ducentos eleganter quidem, sed non accurate satis, ut opinor, exscripsit Rodolfus presbyter, ut testatur fronti codicis adscriptum hoc elogium: Hunc librum Rodolfus lucratus est S. Bonifacio anno Domini MCCCLX. Pitheus uero pluribus locis recognouit: ut proinde non uno tantum, sed altero nomine etiam, quod Q. Iulium Hilarionem, scriptorem antiquum eumque castigatum et ornatum tibi donat, Pitheo sis deuinctus.« Hec ille. Quod superest,  illa pene exciderant, que de auctore nostro litteris tradidit cl. Mansius, queque hic describere libet [a 1Kb] : »Ad hunc Q. IULIUM HILARIANUM, inquit, scriptum credo opusculum de ratione Paschatis, auctore Agriustia ciue municipii Timidensium Regiorum in prouincia proconsulari Africe. Lucubrationis huius et auctoris meminit uetustissimus quidam scriptor  opusculi Paschalis adhuc inediti, quem mihi ex bibliotheca Canonicorum maioris ecclesie Lucensis descripsi, suo tempore euulgandum. uide commentariolum meum de codice tempore Caroli Magni scripto § 15, in tom. XLu opusculorum P. Calogiera.«





Q. IULII HILARIANI CHRONOLOGIA SIuE LIBELLUS DE MUNDI DURATIONE. 

 I. Quantocumque tempore, in diuinis legibus, cuiuscumque timentis Deum intentus fuerit animus; tanto eligere [a 1Kb] que uera sunt discet, ut discendo sapiens efficiatur, quia dux oculorum cordis est ei in lege: uirtus Dei Patris et sapientia Christus . Et quasi patefactis ianuis celi, [b 1Kb] ore proprio Dei audierit, exsultat, in lege aliquid [c 1Kb] uere sapienter addiscens: unde sapientia Dei hominem silere non patitur; compellitur  loqui, ut alios sapientes efficiat. Sapientie uero [d 1Kb] qui iunctus, inuidere non potuit. Quapropter sapiens uult  derelicta inuidentia per quam mors dominatur et regnat , omnes homines in mundo sapientes existere. Predictum enim in lege esse scit, quod multitudo sapientum  sanitas est orbis terrarum . Igitur cum ex lege coram fratribus, sapientia duce, tractatus foret opponereturque ab iisdem, mundi initium finemque eius penitus a nobis sciri non posse; quod alii affirmant plus XX millia annorum habere iam mundum; alii initium et finem dare ei nolentes; alii  eternum fore uoluerunt. Ad hec ego aio: Astruere hoc per artem, philosophiam mundi et inanem deceptionem; uerborum pompam opinionisque magis quam [e 1Kb] ueritatem amauere et sunt amatores. Nam si nos imperio Dei, quod fidele est, audiamus; accipiamus necesse est, quidquid nobis diuina lex fideliter enarrauit: quod annuente Domino  uobis simpliciter enarrabitur. Sunt enim qui estimant annos, in lege, inaniter  aut superflue, quasi non necessarie fuisse conscriptos: nescientes parum habere fidei, tales qui quod lex Dei insinuat, uerum esse non credunt. At illi: Magna, inquiunt, uis est, aliquid de lege proferre  scriptoque mandare? uere, inquam: nam ut ipsi scitis, olim de ratione Pasche numeroque annorum mundi hortantibus uobis scripta fecisse me; sed idcirco silui aliquanto tempore, ne a nobis opuscula ipsa condimentis sapientie aliene, irrationabiliter conderentur. Unde digestis melius rebus, de die sacratissimo Pasche iam libellum premisimus: in quo et qui sit mensis primus, legaliter demonstrauimus: dehinc etiam cursum annorum a fabrica mundi, in hoc opusculo, suo quoque ordine, supputando notamus.

II. In his igitur promissis, satis gauisi fratres faciunt que diligentius sanximus. Etenim de hac re non eque, sed uarie scripsere quam plurimi; ut lectoris animus in ancipiti remanens, quid uerius sit, scire  non possit. Faciam ut uultis, ut et ipse promisi, Domino scilicet, Deo Christo monstrante. Quapropter partes omnes et regulas annorum affabre diligentiusque persequar; ut expositio ipsa, legentibus, quasi gradientibus, delectabilis uia, equa et plana uideatur. Post preteritorum quidem descriptorum uarias compositiones , dicere aliquid, nefas aut superbum est; sed dicam; necesse est enim ratione cogente, quamuis superbum credo non esse si posteriore tempore, a quoquam melius quid de lege proferatur. Hoc et sanctus apostolus Paulus, pacem consulens, testatur et dicit: Etsi alii melius reuelatum fuerit sedenti, prior taceat . Et utique apostolus de quacumque disputatione legis, hoc dixit: De  qua re, quis qualiter senserit, ita ut senserit et bene, melius possit admitti. Nunc de annorum integro numero ratio uertitur; ubi non potest quis pro perfecto numero imperfectum ponere, aut ipsum perfectum  transcendere numerum; et quod minus fuerit, et plus a perfecto numero astruere uerum. Igitur iam ueniamus ad causam, et suo ordine cuncta narremus, intelligaturque quo in loco hanc uolentes assequi rationem, [a 1Kb] aut plene dixerim.

III. Cum ergo hic mundus Creatore Deo constitueretur uideretque omnia suo iussu ex nichilo apparuisse, mature celum cum ornamentis suis, id est solem, et lunam, et stellas, propter uices et signa temporum, luce radiantes; terram cum perfectione omnium seminum uirore plenam, diuersis coloribus flores habentem diuina pictura; maria conclusione riparum ac montium, ne transcendant quasi uallatione quadam obsessa, isthinc etiam primo prolatum motum habentia in se et omnem animam uiuam. Post hanc igitur perfectionem mundi, placuit omnipotenti Deo instituere hominem quem pre ceteris  animalibus aliquid esse omnipotens Deus uoluit: nam illa, iussu et uerbo suo creauit; hunc sacris manibus finxit , quem liberum dominumque super uniuersa sua prefecit: illa, ut ab hoc regerentur; hic, ut sapiens animal rationale et astutum sese gubernaret in mundo. Ex istius namque tempore posteriorumque, omnium generationes  ostendimus usque ad nostram etatem; quot anni sint ex quo factus est iste in quo degimus mundus; sed qui iam secundum euangelicam uocem in fine est constitutus: a die uIII Kalend. april. originem [b 1Kb] eius mundi tenentes quo inchoatum et factum esse, in libello Paschali; ratione currente iam exposuimus, et u dies sine homine fuisse mundum, et die uI fictum et uiuificatum per Dei flatum esse  narrauimus.

Iu. A primoplasti, Ade scilicet, natiuitate usque ad diluuium factum sub Ne, anni sunt [c 1Kb] 2257, qui sic per generationes singulas fideliter comprobantur. Adam anno 230 genuit Seth. Seth 205 genuit Enos. Enos anno 170 genuit Cainam. Cainam anno 170 genuit Malalehel. Malalehel anno 165 genuit Iareth. Iareth anno 162 genuit Enoch. Enoch anno 165 genuit Matusalam. Matusalam anno 182 genuit Lamech. Hic primos Matusale annos quos scriptorum error fecit, nullus uidit, nullus inspexit, nullus diligenti inquisitione correxit: 167 annos eum uixisse [d 1Kb] et genuit Lamech; post uixisse 811 annos, quod uerum esse non potest, quia 811 usque transdiluuium, 14 annos plus-esse monstratur. Diluuium enim nemo euasit,  nemo preter arcam uiuendo transcendit. Igitur Matusalam uixit anno 182 et sic genuit Lamech: et post hoc uixit annos 787, sic enim diuine Scripture fides uera demonstrat, que Matusalam ante diluuium, et uixisse, et mortuum esse narrauit.

u. Lamech anno 188 genuit Ne; sexcentesimo namque anno Ne, factum et consummatum est diluuium. A diluuii autem tempore usque ad [e 1Kb] 60 annum Abrahe, quo de terra sua ad peregrinationem  profectus est, anni sunt 1012. Ita per ordinem: secunde generationes, a Sem filio Ne, ostenduntur. Sed quia anni Sem [f 1Kb] 78 in consummatione diluuii completi sunt, 2 scilicet anni ad rationem summe quam post diluuium designauimus, necessarii sunt: ipse enim Sem biennio post diluuium, fuit annorum 100, et sic genuit Arfexat; quos annos 2 descriptores huius rationis in numerum annorum non posuerunt, quomodo eos minime preuiderunt. Ergo post diluuium, Sem uixit annos 2 et genuit Arfexat. Arfexat autem anno 135 genuit Salam. Salam anno 130 genuit Eber. Eber anno 134 genuit Falech. Falech anno 130 genuit Ragau. Ragau anno 132 genuit Seruc. Seruc anno 130 genuit Nahor. Nahor anno 79 genuit Thara. Thara autem anno 70 genuit Abram. Abram anno 70 de terra sua profectus est  in Carram. A peregrinatione Abrahe usque ad  profectionem filiorum Isrel ex Aegypto ad eremum, anni sunt 430. [g 1Kb] Sic deinde a nobis certius declarantur.

uI. Abraham 30 annos peregrinatus est et accepit promissionis filium Isaac: qui cum uerbum Domini desiderasset audire, quando [h 1Kb] possit semen eius hereditare terram Chanaan; parato sacrificio ad uesperam Dominus ei locutus est, concludens simul et designans, quod adhuc semen eius peregrinaturum esset in terra Chanaan et in seruitute Aegyptiorum annis 400, sicut in libro Geneseos Scriptura diuina ipsi Abrahe testatur: Sciens scies quomodo peregrinum erit semen tuum in terra non sua et in seruitutem redigentur et dominabuntur eorum annis 400. Gentem autem  cui seruierint, ego iudicabo . Et ideo sapientissimus legislator Moyses, auctore Deo nostro, secutus ita ait: Habitatio autem filiorum Isrel qua habitauerunt in terra Aegypti et in terra Chanaan, ipsi et patres eorum, annis 430 . Hoc uidelicet minus attendentes disputatores annorum; in Aegypto solum annos 350, et non ipsos 43o, filios Isrel fuisse, frustra memorati sunt. Nam ut plenius, sic melius 430 annos per semen Abrahe, ab Isaac nato usque ad eos de Aegypto egressos  esse completos; generationes eorum percurrendo monstramus. Isaac anno suo 60 genuit Iacob. Iacob cum esset annorum 130 introiuit in Aegyptum cum filiis et nepotibus suis omnique progenie sua, inter  quos nepotes fuit Caath filius Leui, qui est auus Moysis: ergo Amram in Aegypto natus est. Amram genuit Moysen; anno 80 suo idem Moyses exiuit de Aegypto cum filiis Isrel, ac per hoc in terra Chanaan ab Isaac nato usque ad Iacob ingressum in Aegyptum, habitauerunt annis 140, et in Aegypto fecerunt annos 210. Satis est ad declarationem annorum istorum de quibus hesitauerunt quam plurimi qui de iis fuerant locuti.

 uII. Et ideo a fabrica mundi usque ad profectionem filiorum Isrel de Aegypto, anni sunt III [a 1Kb] 646. In eremo fuerunt [b 1Kb] anno 40, deinde mortuo Moyse, iehsu filius Naue, per Iordanis alueum sicco pede ad terram promissionis transtulit populos; et eis fauente diuinitate, debellans asperas gentes, iudicauit ut iustus. Sub Iudicibus autem fuerunt inibi captiuitatis tempora, a Iesu Naue usque ad Samuelem prophetam qui unxit Saul regem, per annos 561. Sed ut et nostram summam integre fore collectam, et in Actibus Apostolorum apostolum Paulum recte posuisse, a legentibus cognoscatur, quod ita a Iesu Naue diuisa patribus nostris terra Chanaan, dedit eis iudices Dominus Deus per annos 450 usque ad Samuelem prophetam. Apostolus enim Paulus aliter agens in Actibus  Apostolorum et aliud persuadens: non et captiuitatis, sed sola in quibus iudices habuerunt et dominati sunt, tempora nominauit: Et dedit eis Iudices, ait . In captiuitatem enim pro peccatis traditi, non suos Iudices habuerunt, sed ab exteris premebantur. Nam nec ipse apostolus Paulus contra fidem Scripture libri Iudicum uenire posset, si quantitatem temporum percurrere uoluisset. A Deo datos populo iudices nominauit, fidem Domini Christi insinuare uolens; nam usque ad Dauid, uerba ad populum fecit, ut ex eius semine uenisse Christum narraret: in quo credentes  habituros dimissa peccatorum predicauit.

uIII. Hec denique tempora iudicum sic ostenduntur, iehsu Naue cum senioribus iudicauit annis 30.  Post hec peccantes, traditi sunt Chusanrasathaim regi Mesopotamie, annis octo: et excitauit illis Dominus ad auxilium Gothoniel: qui occiso Cufarsamoth, iudicauit Isrel annis 50. Post hunc, peccantes, seruierunt Eglon regi Moab, annis 18. Aoth occidit Eglon, et iudicauit Aoth annis 80. Isto mortuo, peccauit populus, et seruierunt Iabin regi Chananeorum annis 20. Contra quem Dominus suscitauit Deboram, quo occiso Iabi, iudicauit ann. 40. Peccantes iterum, traditi sunt Madianitis ann. 7. Super hos surrexit Gedeon et iudicauit populum an. 40. Post ipsum, filius eius iudicauit an. 3. Post hunc, Tola iudicauit an. 22. Mortuo Tola, electus est a populo Iahir, et ipse iudicauit populum an. 22. Post eius exitum, peccauit populus, et traditi sunt Ammanitis an.  18; et a pressura clamantes ad Dominum, excitauit illis Iepte, et iudicauit an. 6. Et Sebon iudicauit an. 7. Peccauit deinde populus, et traditi sunt allophylis an. 40. Iterum conuersi ad Dominum, excitauit illis Samson, qui uictis allophylis iudicauit ann. 20. Mortuo eo iudicauit [c 1Kb] Semergar ann. 1. Post hunc fuit populus in pace, et non eis erat rector; sed unusquisque quod ei placebat, faciebat, et ipsi sibi fuerunt iudices per ann. 30.

IX. Transactis igitur annis istis, iudicauit Heli  sacerdos, an. 20. Huic successit Samuel etiam ipse Dei sacerdos; et iudicauit an. 40. usquequo unxit Saul regem. Fiunt ergo omnes anni, ut diximus, 561. Nam qui putant de his annis aliud Apostolum narrauisse; diligentius aduertant, non aduertisse eos qui annorum historiam descripsere, quia sequestrata sola Iudicum tempora  sine annis captiuitatis sunt anni 111. Sunt ergo anni omnes a fabrica mundi usque ad Samuelem qui unxit Saul regem 4300. Successerunt deinde tempora Regum. Habuerunt etiam Reges per ann. 514 a Saul usque ad Sedechiam; cui Nabuchodonosor oculos auferens, eum in pistrino necauit. Sic deinde comprobantur anni Regum. Saul regnauit annis 40, Dauid regnauit annis 40 et mensibus 3, Salomon ann. 40, Roboam  ann. 17, Abia ann. 3, Asa ann. 41, Iosaphat ann. 25, Ioram ann. 8, Ochosias ann. 1, [d 1Kb] Godolias ann. 6, Ioas ann. 40, Amasias ann. 29, Ozias ann. 52, Ioatham, ann. 17, Achaz ann. 15, Ezechias ann. 29, Manasses ann. 55, Amos ann. 2, Iosias ann. 31, Ioachaz menses 3, Ioachim ann. 11, Ioachim menses 3 et dies 20, Sedechias ann. 11. Sunt ergo ut diximus ann. Regum 514.

X. A fabrica scilicet mundi, usque ad Sedechiam, quando Hierusalem euersa est, et populus in Babylonem transmigratus est, anni sunt 4814. Post undecimum ergo annum Sedechie; Hierusalem euersa a rege Nabuchodonosor; Iudaicus populus in captiuitatem Babylonie transmigratus est. Que captiuitas 70 annos tenuit: qui anni, quomodo consummati  sunt, luce clarius demonstrantur, cum hinc ad hebdomadas Danielis uenerimus; ut he hebdomades, a quo tempore et ubi complete sint, diligentissime comprobantur. Daniel enim in decima uisione sua, cum totus attenta mente pendula sollicitudine, in oratione ad Deum fuisset intentus; scire uolens si status Hierusalem et populus eius, post captiuitatem Babylonie, ab hostibus nichil mali amplius pateretur; apparuit ei angelus Dei dicens: Daniel modo prodiui ad ostendendum tibi sensum; exiuit enim Domini preceptum, et ueni ut demonstrem tibi: uir enim concupiscens es tu. Recogita igitur in preceptum, et intellige uisionem; Septuaginta hebdomade incise sunt in populum tuum, et in ciuitatem Hierusalem .

 XI. Designat igitur angelus Danieli, et summam in septuaginta hebdomadibus, et rursum suo ordine partitur eas, quando et quomodo compleantur. Ac de eodem angelus sic prosequitur dicens: Ad oblitteranda que acceperunt, et consummanda peccata, [e 23Kb] et exorandas iniustitias, et abolenda delicta, et equitatem sempiternam excogitandam, et ut concludatur uisio et prophetia, et ut ungatur Sanctus Sanctorum: et tu quiesce et intellige [f 26Kb] de prouentu Sanctorum, siue preceptum respondendum et edificandam urbem Hierusalem,  usque ad Christum ducem, hebdomadas septem : que hebdomade sunt 49 anni: qui anni, ad corpus 70 annorum captiuitatis Hierusalem pertinent. Anno enim primo Darii regis, qui regnauit ad regnum Chaldeorum, qui etiam Balthazar regem occidit; Daniel uidit uisionem: et fuit 21 annus captiuitatis Hierusalem; 18 enim annis uixit Nabuchodonosor, posteaquam predatus est Sedechiam et Hierusalem; et filius eius Balthazar regnauit annis 3, in quo anno tertio occisus est, et suscepit regnum Darius. Cuius anno primo, Danieli ab angelo dicitur de hebdomadis septuaginta: quas cum partiretur, septem hebdomade, primo, ab eodem angelo nominate sunt: que  sunt anni quadraginta nouem, qui iunguntur ad 21 captiuitatis,  quando Daniel uidit uisionem; et efficiuntur anni septuaginta, qui completi sunt in Babylonia, ut impleretur uisio et prophetia Hieremie. Post quos annos Cyrus rex Persarum iubet populos ire ad Hierusalem primo anno regni sui; ut edificari posset Hierusalem, et ungeretur Sanctum Sanctorum, quod fuit in Templo Dei sacratissimum.

XII. Reuertuntur igitur populi de Babylonia, habentes secum ducem Zorobabel, de quo mentio facta est ab angelo ad Danielem; usque ad christum ducem, hebdomade septem. Omnis enim rex populi Dei, in diuina lege, christus appellatus est. Nam et Zacarias propheta, Regem futurum eum, ad populum sic loquitur dicens: Manus Zorobabel fundauerunt domum istam, et manus eius consummabunt eam, et  cognosces quod Dominus omnipotens misit me ad te; quia quis spreuit te in diebus pusillis? et gaudebunt in te, et uidebunt in manu Zorobabel lapidem stanneum : quod hodie imperatores, in manu dextera, ueluti populum ferre uidentur. Repetit angelus, et ait Danieli [a 1Kb] 62 hebdomadas Dominum, hoc est, in quibus restituto templo et ciuitate Hierusalem, in oblationibus suis Domino seruierunt. Que hebdomade 62 sunt anni 434, qui anni completi sunt temporibus Machabeorum anno 141 regni Grecorum. Isto namque tempore, Antiochus Grecis superba mente regnabat.

XIII. Et quamuis ordo iste annorum diuine legis, a constitutione mundi sufficiat sibi; tamen ut lectoris animo satisfacere uideamur, etiam per reges Persarum  currentes, de historiis publicarum litterarum ostendimus a Cyro 62 hebdomadas isto tempore Machabeorum fuisse impletas. Cyrus namque Persis regnauit annis 30, Artaxerxes regnauit annis 9, Argus regnauit mensibus 9, Darius regnauit annis 36, Artaxerxes secundus regnauit annis 19, mensibus 2, Socidanus mensibus 7, Xerxes filius maior regnauit annis 20, Artaxerxes regnauit 72, Artabus regnauit mensibus 7, Darius Nothus regnauit ann. 29, Olus regnauit ann. 22, Arser regnauit ann. 17, Darius regnauit ann. 6. Hunc interfecit Alexander Magnus Macedo; a cuius tempore historia Machabeorum,  Grecorum annos diuina narratione percurrit. Fit igitur omnis summa annorum regum Persarum 263, et ab Alexandro Macedone usque ad Antiochi tempora, id est, usque ad 141 annum regni Grecorum, complete sunt  hebdomade 62, hoc est, ann. 434.

XIu. Post 62 hebdomadas  disperdetur unctio et Sancta. Ergo post 7 et 62 hebdomadas una hebdomada superest, quam faciunt anni 7 ad conclusionem summe 70 hebdomadarum. In hac scilicet hebdomada, gentium malitia excreuit, sicut iam ab angelo fuerat dictum; ut etiam in dimidio hebdomadis eiusdem, ab Antiocho rege Grecorum aufertur sacrificium de loco sancto: et Sanctum ipsum pollutum est feminino aspernamento, et Abominatio  desolationis facta est super altare, et statua Iouis quem Olympium uocant, illic collocata. Iste etiam Antiochus mente peruersa Antichristi imaginem portans, unam plebem unumque sacrilegum populum sub regno suo efficere conabatur. Nam et apostaticis hominibus edificare in Hierusalem gymnasium, id est, studium, concessit: et ubi non nisi ad exorandum se sanctaque sacrificia sibi offerenda Deus omnipotens templum sibi collocare precepit; ille ex spectaculis idolorum polluere concupiuit.

Xu. Cum igitur 7 et 62 hebdomade complete fuissent, in prima ista hebdomada  libros legis comburi, sacrificari simulacris, et immunda manducare, genti Iudeorum indixit; et fuit usque in quinta et uigesima die mensis 9 ann.  148 regni Grecorum: in quo anno, complentur hebdomade omnes 70, quas decurrens designauit angelus Danieli, de turbatione ciuitatis Hierusalem et populi euersione; de qua re etiam ipse Daniel, ad Dominum concupiscens requirebat.

XuI. Ex hinc usque in 174 annum regni Grecorum; quo tempore Lucius Licinius Lucullus, qui fuit consul Romanorum, de societate et amicitiis ad Simonem fratrem Iude Machabei litteras dedit; anni sunt 26. Ex istius namque consulatu annuos iam consules, requirentes; inuenimus usque ad passionem Domini nostri Iesu Christi, usque ad annum decimum sextum imperii Tiberii Cesaris, 179 annos esse completos: ac per hoc a fabrica mundi usque ad passionem Christi Saluatoris nostri, anni sunt  5530. Proinde ad conclusionem sex millium annorum debentur anni 470. Necesse est enim, ut quomodo filii Isrel, a pollicitatione Domini Dei facta ad Abraham, post 470 annos promissionis terram accepere; sic etiam nos Christiani, post totidem annos, primam resurrectionem habebimus. Populus enim Iudaicus, in omnibus figuram nostram portat: In quo fines seculorum concurrerant . Ergo a passione Domini Christi  anni compleantur necesse est 470, ut concludatur summa sex millium annorum. Septimo  et millesimo anno incipiente, fide uera credentes liberabuntur e mundo; tunc enim erit resurrectio prima omnium Sanctorum.

XuII. De 400 uero et septuaginta annis a passione Domini, in consulatu Cesarii et Attici; die nono kalendas Aprilis, anni transierunt 369. Restant itaque anni 101 ut consummentur anni 6000, qui anni 6000 non ante complentur, nisi prius prope ultimum reges decem exierint in mundum; et filiam Babylonie que nunc obtinet, de medio mundi tulerint. Ad quos subito exiet unus potens super eos, qui est in Apocalypsi Draco nominatus, et obtinebit reges decem; et ex eis aliquos perdet, alii sub eius ditione remanebunt: Tunc reuelabitur ille impius, filius perditionis, qui elatus est aduersus omne quod dicitur Deus,  aut quod colitur, ita ut in templo Dei sedens ostendat se tamquam ipse Deus . Hic erit proprius Antichristus. Huic potentissimus ille Draco cui decem cesserunt reges, tradet uim et potestatem suam, et mirabuntur uniuersi mortales. Et erunt Antichristi tempora  qualia cum Antiochus sub regno suo unum populum in apostasia facere conabatur; cui  non talia euenerunt, qualia tentabit efficere Antichristus. Dum uenerit, ad perditionem infidelium ueniet: cuius tempus, graue ac nefandum erit; quem solus Dominus Christus interficiet spiritu oris sui, et euacuabit presentia aduentus sui .

XuIII. Superato igitur et interfecto Antichristo,  summa completa annorum sex millium fiet resurrectio omnium sanctorum adhuc superstite mundo; decurrentibus etiam annis mille, in quibus draco ille antiquus , diabolus et satanas, ligatus in abysso, sequestratus erit ne seducat quemquam, donec consummentur anni tres; qui anni tres his annumerabuntur qui sub signo Antichristi remanebunt,  et hi omnes nubent et nubentur, et morientur: super hos, et plage ille descripte in Apocalypsi aduenient, et partibus subinde ceditur hic mundus. Nam Sanctis Dei, in resurrectione unus erit dies; et tantum erit prolongatus in lucem dies iste Sanctorum, quantum impiis illius in mundo cum pena uiuentibus, mille numerabuntur anni. Iste est dies septimus, et sabbatus eternus et uerus, cuius imaginem et figuram tenet sabbatus iste temporalis in Moysi lege conscriptus. Sicut enim populo Iudaico dictum: Sex dies operare opera mundi; septimo autem die qui appellatus est sabbatum, requiesce ab operibus tuis : si sanctis omnibus qui sunt ab initio mundi, et nunc in Christo uera fide credentibus; transactis scilicet sex diebus  in quibus eis labor et cruciatus fuit; uenit dies septimus et sabbatus uerus.

XIX. Quapropter omnem animam premonuit Dominus Christus in Euangelio ad credendum in se ante esse currendum, non eo tempore quo et pena eterna impiis, et merces bona sanctis reddatur necesse est pro meritis singulorum: Rogate, inquit, ne fiat fuga uestra hieme aut sabbato . Post septimum et millesimum annum soluetur Satanas de carcere suo, et exiet seducere gentes Gog et Magog; et congregans eas ad castra Sanctorum quasi pugnaturas: et descendet ignis de celo, et consummabuntur omnes homines: et tunc erit secunda resurrectio omni carni; et iudicabuntur omnes iudicio Dei iusto pro eo quod non crediderunt, sed sibi placuerunt  in iustitiis. Et post hoc, auferetur celum hoc et terra ista; et ciuitas illa que in Apocalypsi descripta est, parata de celo descendet cum diuitiis Dei, in qua iusti habitabunt: et erit celum nouum et terra noua, et utraque in perpetuitate manebunt: impii in ambustione eterna; iusti autem cum Deo in uita eterna. Amen.





[a 1Kb] QUINTI IULII HILARIANI [* 1Kb] EXPOSITUM DE DIE PASCHAE ET MENSIS. 

 I. In unum, fratres, nonnulli ac serui Dei, de diuinis Scripturis ut aliqua tractaremus, sepe conuenimus, ibique desiderantibus eis, de PASCHALI CIRCULO pauca interim locuti, plenam me exhibiturum rationem promisi. Igitur iussio fratrum meum promissum iterum et sepe admonuit, ut illud, quod dudum de ratione Pasche sensim patienterque tractauimus, id iam scripto meo definiretur, hoc est, ut cum non aliud Dominus Deus Moysi quam primum mensem nominarit, et in eo Pascha celebrari precepit, dicens: Mensis hic initium mensium, primus  erit uobis in mensibus anni. Fare itaque ad omnem Synagogam filiorum Isrel, ut faciant Pascha, incipientes a quarta decima mensis huius ad uesperam usque in uicesimam primam . Unde uero primus iste mensis incipiat, uel ubi terminum habeat, scriptura diuina haud nobis euidentissima responsione declarauit. Cur ergo hodie abs [b 1Kb] tertio nonarum Martiarum usque in [c 1Kb] quartum nonarum Aprilium [d 1Kb] diem luna prima a nobis queritur, seu ex [e 1Kb] quinto decimo kalendarum Aprilium in septimo decimo kalendarum Maiarum die, ut sit  quarta decima, confirmatur. Exinde ubicumque occurrerit dies Pasche, legitime celebramus, sicuti a Patribus nostris celebratum traditumque esse cognouimus. Nunc tempus aduenit, quo ratione legis oratione mea [a 1Kb] affare cuncta ordinanterque discurramus, uidelicet retinentes, quod Pascha non a principio mundi, sed a [b 1Kb] Moyse sacra uoce celebrari preceptum est, et quod [c 1Kb] mense primum non ut Aegyptii ex quarto kalendarum Septembrium die, aut ut Romani e kalendis [d 1Kb] Ianuariis primum suum incipiunt mensem, sed ex diuine legis auctoritate semper, omnique anno luna suo cursu primum nobis generat mensem. Sed mensem istum primum propter Pascha nostrum ut legitime cognoscamus, ad originem mundi certa ratione ire compellimur; ut  diem, in quo luminaria facta sunt, uel qualem mundo Deus fecerit lunam, cognoscere possimus, licet in constructione mundi non aliud credendum est, nisi quia Deus omnipotens omnia equalia, plena perfectaque constituit.

II. Demonstrandum est igitur primo cum mundi fabrica inchoaretur, quia sit dies, quem Deus omnipotens creando lucem constituit: in secundis ostendemus, lunam a Deo ad uesperum [e 1Kb] qualis profecto sit facta, uel ubinam eius annus finem accipiat: sic deinde [f 1Kb] enarrabimus, quare abs III nonarum Martiarum usque in Iu nonarum Aprilium [g 1Kb] diem prima luna a nobis queritur, uel ex Xu kalendarum Aprilium usque in XuII kalendarum Maiarum [h 1Kb] diem ad celebrandum integre Pascha XIu requiratur ut  omni ex parte precludatur aditus [i 1Kb] his, qui contradictionibus student, ne in aliquo nos minus rationem [i 1Kb] definiuisse arbitrentur.

III. Cum necdum esset lex ab omnipotente Domino tradita, homines in cursu lune sepius hesitabant. Alii in orbem plenam, qualis Dei iussu mundo orta fuerat, primam appellabant, alii aliud sentiebant. Menses igitur tantummodo per tricenarium numerum computantes, in trecentis sexaginta diebus cursum duodecim [k 1Kb] mensium explicabant, sicut tempus illud diluuii Geneseos Scriptura tricenos dies in mense cucurrisse monstratur. Quinque scilicet dies, qui supersunt ad annum finiendum, in memoriam fabrice Dei uacui nominabantur. Quinque enim diebus fabricatus est mundus, homo uero sexto die  post omnia factus est, ex quo etiam die ad duodecim percurrendos menses computus ei dierum fuit trecentorum sexaginta in pridie diei illius, quem primo constituit Deus. Quinque deinde [l 1Kb] uaciui dies fuerunt usque in pridie natiuitatis eiusdem hominis,  qui primo fictus est, ex qua consuetudine uel traditione sic apud aliquas gentes remansisse cognoscitur, ut apud Aegyptios, qui hos quinque dies uaciuos habent, quos [m 1Kb] appellant. Et ab aliquibus descriptoribus Romanis, qui rationem dierum scribere uoluere, atros intercalaresque fuisse nominati sunt. Nemo igitur priscis temporibus, quia necdum ostenderat Deus cursum solis ac lune, nemo hominum apprehendebat [n 1Kb] uerni estatisque tempora, autumni et hiemis metas, crementa [o 1Kb] decrementaque dierum ac noctium colligebat, quem suis quoque temporibus hec luminaria imperio Dei explicare usque ad finem temporis iussa sunt. Unde pro tempore Iob illum sanctissimum beatissimumque Deus omnipotens inter multa correptionis uerba etiam de  hoc admonuit, dicens: Et hoc mihi dic, an scias cursum solis et lune ? Eo quippe tempore, quo a Domino Deo nostro legem Moysi datam esse cognoscimus propter Pascha celebrandum, [p 1Kb] mensium annorumque rationem per lune cursum ei tradidit, ut ex [q 1Kb] neomenia mensem primum seu alios habere potuisset, qui nunc ex legis traditione colligitur, si modo is, qui colligere uelit, diligentissime perscrutetur, cui rei nos operam dantes singula exponimus, incipientes, ut diximus, a die primo mundi.

Iu. In principio, inquit Moyses, fecit Deus celum et terram, terra autem erat inuisibilis et incomposita, et tenebre erant super abyssum et spiritus Dei super ferebatur super aquas. Et dixit Deus, fiat lux, et facta est  lux. Et uidit Deus lucem, quia bona est, et diuisit inter lucem et tenebras. Et uocauit Deus lucem diem, et tenebras uocauit noctem. Et factum est uespere, et factum est mane dies unus. Et diuisit Deus inter lucem et tenebras, hoc est, librauit diem et noctem . Ad iussionem enim Dei lux facta ita tenebras intercidit, ut cursus inter utraque equalis appareret, et exinde iam dies ac nox crementa et [r 1Kb] decrementa alterna uice susciperent, et tempora demonstrarent. Sicut enim terra et maria omnem animam uiuam Deus omnipotens, primo in etate integra ad genus, nec non et omnes fructus terre perfectos cum suis seminibus mox iussit educi, sic deinde imprimis lucis ac tenebrarum spatium equali cursu constituit. Iste igitur dies primus cognoscitur  esse, qui in origine factus est, in quo lucem noctemque Dominus Deus fecit equalem, [s 1Kb] uerni scilicet tempore, quo caput anni esse uoluit omnipotens Deus.

u. Isto igitur tempore fabricauit et mundum.  Ante omnia enim tempora etiam tempus istud primo constituere dignatus est Dominus, quod pre ceteris sit blandus, eris qualitate libratus, quo cuncta terre nascentia glacialis hiemis torpore defuncto, et leto hoc uerni temporis ere suscepto, in uarios diuersi generis flores seminaque prorumpunt; ut laudes quodammodo etiam ipsa Domino Creatori fecundis primitiarum fructibus cum hominum festis gratissima suauitatis fertilitate concelebrent, in quo etiam nunc institutus a Domino primus occurrit equinoctius, qui secundum cognominationem [a 1Kb] mensium Romanorum uIII kalendarum Aprilium inuenitur. Hinc ergo initium sumentes, uniuersa que proposuimus, decurremus.

uI. De die primo mundi locuti breuiter explicuimus.  Iam ad lune rationem ueniamus. Transactis enim tribus diebus, quarto die, id est, u kalendarum Aprilium in signis temporibusque, diebus, et annis haud simul luminaria sunt constituta. Licet enim uno die sunt facta, tamen Deus omnipotens, ut clarum nobis efficeret diem, solem mane constituit. Appropinquante igitur nocte in numeros et tempora uario cursu uoluentem menstrualem instituit lunam: que luna ad uesperum quarta decima [b 1Kb] dodran facta est, ea ratione, ut et omnes prime noctis tenebras illustraret, totamque percurreret noctem, et ut homini nouo, cui hec Dominus Deus faciebat, sexto die, sicuti iam sol diei factus sit, ita ei aliud opus luna nocti proficiens procedere uideretur, ne desertus a lucis [c 1Kb] exitu, solisque claritate, insperatas  seu solas tenebras pateretur. Eo enim tempore lunam talem mane quod oritur, sol respicit in Occidentem, in inchoatione uero noctis post [d 1Kb] abscessum lucis, consummatosque cursus solis, que cum uirtute lucis sue clypeata luna procedit. Non immerito etiam per Moysen in Exodo Dominus Deus populo suo iussit ex quarta decima luna primi mensis plena ad uesperum usque ad uicesimam primam Pascha debere celebrari. uoluit enim Dominus [e 1Kb] hebdomadam Pasche a quarta decima plena ad uesperum habere initium, ut illucescente die Pasche, qui primus est hebdomadis eiusdem quinta decima luna prima eis fuisset dies azymorum. Dominus enim in Leuitico declarat, hoc dicens: In primo mense, in quarta decima die mensis, in medio uespertinorum Pascha  Domino, et in quinta decima mensis huius dies festi azymorum Domino . Dies enim lunares [f 1Kb] uespere incipiunt, et in uespere finiuntur; quoniam luna a Deo ut sua luce propter rudem adhuc hominem noctis tenebras temperaret, a uespere quinto kalendarum Aprilium die natiuitatis accepit ortum, et usque in [g 1Kb] aliam uesperam, id est Iu kalendas Apriles primi diei sui exhibuit cursum, quapropter hodie nos lunarem cursum edocti  a Deo, retinentes uigilias Pasche initiante uespera celebramus.

uII. Exposuimus, luna a Domino qualis sit u kalendas Apriles ad uesperam facta. Nunc et ubi annum suum explicuerit, demonstramus. Iste enim annus ceteris annis terminum posuit. Sed quod menses et annos, ut supra memorauimus, suo cursu luna demonstraret per neomenias, id est, nouos ac primo dies [h 1Kb] mensum, quos generat luna, Dominus Deus sua testatione declarat. Sic enim et scriptum est: Et locutus est Dominus Deus ad Moysen, dicens: In die primo neomenie mensis primi [i 1Kb] dedicabis tabernaculum testimonii . Et alio loco, cum de sacrificiis, quando et quomodo offerri deberent, ait: Etiam offeretis sacrificia, et in  neomeniis mensis ex mense in mensibus anni . In libro etiam Regnorum dictum est: Cum se absconderet Dauid, timens regem Saul, et facta sunt neomenia, et intrauit Rex ad mensam, ut manducaret, et cum eo soliti conuiue uenerunt. Dauid autem non intrauit cum eo, et apparuit locus eius, et nichil locutus est Saul illo die, et factum est in crastinum in secundo die mensis . In Psalmis quoque dictum est: Lunam posuit Deus in tempora . Igitur in uiginti nouem semis dies lune explicat mensem. Quapropter? quia non penitus tenuata luce finitur. Ceterum iam aliud opus esset, non id quod primo fecerat omnipotens Deus. Tricesima ergo luna latens in semisse cauatur. Duodecies igitur uicies nonus  semis efficiuntur dies trecenti quinquaginta quatuor.

uIII. Itaque in u nonas Martias eadem luna annum suum currendo compleuit. Hoc per singulos menses anni ipsius lune probare possumus. Nam primum suum mensem hec luna II idus Apriles consummauit, eo quod eam [i 1Kb] plenam Deus mundo fecit, ac procedere iussit.

    Secundum mensem Iu idus Maias explicuit.
    Tertium uero mensem III idus Iunias consummauit.
    Quartum mensem sexto idus Iulias.
    Quintum mensem u idus Augustas.
    Sextum mensem uII idus Septembres.
    Septimum mensem nonas Octobres.
    Octauum mensem nonas Nouembres.
     Nonum mensem nonas Decembres.
    Decimum mensem III nonas Ianuarias.
    Undecimum mensem Iu nonas Februarias.


Duodecimum quippe suum mensem u Nonas Martias assignauit, die uero Iu nonarum Martiarum post die u nonarum earumdem transactis duodecim lunis, id est, duodecim mensibus apparuit natiuitas eiusdem lune.

IX. Proinde in trecentis quinquaginta quatuor diebus  luna perexplicat annum, sol uero in trecentis sexaginta quinque et quadran, undecim scilicet dies sunt et quadran, quos quasi minus habere uidetur ratio lune a ratione solis. Sex dies cauaturarum lune duodecim semisses, et quinque illi, qui in memoriam fabrice Dei, uaciui nominabantur, quos nunc compositio Romana super aliquos menses diuisit, quos intercalares nominauit, [a 1Kb] et quadrantem illum, quem potius ratio continet solis, qui quadran superputatus, quater per accessus quatuor annorum efficiens assem ad cursum solis accedit bis sexti kalendarum Martiarum. Sed quoniam sol et luna, dies et nox alter in alterius connexam habet disputationem super CCCLIII dies annum lunarem, accedunt hi undecim dies et quadran bissextilis, et sic annus solis  habere cognoscitur dies CCCLXu et quadran. Igitur, quia luna primum suum explicuit annum, id est, in u nonarum Martiarum, III nonarum Martiarum dies ad primum mensem pertinere uidetur.

X. Sed quoniam diuina pietas ita sanxit, ut Pasche solemnitas non aliter quam in primo mense procul dubio celebretur, ea ratione non a Iu nonarum Martiarum die propter [b 1Kb] rationem Pasche prima luna a nobis queritur; quoniam in isto die anno ipso primo uertente non assis plenus, sed semis apparuit luna, alia uero die, id est, III nonarum Martiarum in asse pleno prima fuisse cognoscitur. Unde [c 1Kb] intelligimus, eam nonnisi a Iu nonarum Martiarum die, ut rectius nobis III nonas Martias prima possit occurrere, incrementa assis eiusdem lune ortum ad natiuitatem  debere tenere. Nunc igitur Iu nonas Martias cum occurrerit luna prima, idcirco declinamus, quia in XXIu horas noctis et diei assis ipse conficitur, et de die ultimi mensis anni transacti eius, qui est u nonas Martias ad assem suum incipit incrementum, et ne ultimo mense initium accrementa luna prima mensis primi habere uideatur. Iste dies Iu nonarum Martiarum medius a nobis retinetur, ut sit inter [d 1Kb] die ultimi mensis transacti, et inter III non. Mar. ut luna prima, que fuerit III non. Mar. ex die Iu non. earumdem initium habeat accrementum. In eo enim die, id est, in III non. Mar. si fuerit luna prima sine scrupulo anni, et in die primi mensis prima esse inuenitur, et de die primi mensis ad natiuitatem suam accipit incrementum.

 XI. Igitur ex die isto III non. Mar. usque in die Iu non. April. queri a nobis debet, ut sit luna prima, quia in quocumque die ex his XXIX diebus luna prima cum fuerit, inde incipit primus mensis lunaris. Ex die uero Xu kal. Aprilium usque in XuII kal. Maiarum [e 1Kb] diem legaliter luna ut sit quarta decima, uera ratione firmatur. Hinc namque decurrentes, ubi occurrerit dies sacrosanctus Pasche, sane in eodem pridem primo mense, quem luna genuerit, iuste ac  sine ulla intermissione Pascha facere oportet. Sic enim de ea re Dominus in Exodo testatur et dicit: Diem festum Pasche obseruabitis, septem diebus edetis azyma, sicut precepi tibi per tempus mensis nouorum. In eo enim exiisti de terra Aegypti . Item in Leuitico precepit Dominus et dicit: In primo mense in XIu mensis in medio uespertinorum Pascha Domini, et in Xu mensis huius dies festi azymorum Domino . Item in Numeris: Locutus est Dominus ad Moysen in deserto Syna anno secundo profectionis eorum ex Aegypto in mense primo, dicens: Dic et faciant filii [f 1Kb] Isrel Pascha in tempore suo, quarta decima die mensis primi ad [g 1Kb] uespera facies illud secundum tempora, secundum legem suam, et secundum corporationem  suam facies illud. Et locutus est Moyses filiis Isrel facere Pascha in deserto Syna, et secundum quod precepit Dominus Moysi, sic fecerunt filii Isrel . Et paulo post cum comminatione precepit Dominus et dicit: Homo qui fuerit mundus, et in uia longa non fuerit, et cessauerit facere Pascha, exterminabitur anima illa de populo suo, quia munus Domino nostro non obtulit tempore suo, et peccatum suum accipiet homo ille . Item in Deuteronomio Moyses ad populum loquitur, dicens: Obserua a mensem nouorum, et facies Pascha Domino Deo tuo, quia in mense nouorum existi de terra Aegypti nocte, et immolabis Pascha Domini Deo tuo . Etiam in libro primo Esdre apertius scriptum est: Et egit Iosias Pascha in Hierosolymis  Domino, et immolauit Fasec quarta decima luna primi mensis ad [h 1Kb] uesperam .

XII. Sed quid multa discurrimus, cum idem in omnibus scripturis sacris memoratum sit, in primo mense Pascha debere [i 1Kb] celebrare. Sed mensem istum primum luna ista tutum terminatumque non habet, ut idem et ipse semper occurrat, sed dies, quos supra memorauimus, XXIX ex III nonarum Martiarum in Iu nonarum Aprilium [i 1Kb] die, in quibus anno primo transacto a fabrica mundi, primum suum exhibuit mensem, ut cum in uno die ex his fuerit prima, exinde ipsa primum nobis generat mensem. Hec etenim ratio embolysmos et communes annos facit. Si quando enim in duodecimo mense ante III non. Mar.  die non. explicitis diebus anni sui, quem superius memorauimus, eadem luna apparuerit prima, tertium decimum mensem necesse est impleat et faciat annum embolysmum. Si anno completo suo tempore competenti, id est, in diebus, qui ad primum mensem pertinere uidentur, transactis scilicet duodecim mensibus suis fuerit prima luna, communis annus effectus est. Hi namque XXuIII dies embolysmos et communes annos sic manifestant. Undecim dies sunt  ex III non. Martiarum in die iduum earumdem, in quibus prima si fuerit luna, quia post duodecim menses nata uidebitur, preteritos annos communes fuisse ostendit, presentes uero, in quibus nata mensem primum facit, embolysmos designat. Octo dies sunt ex die XuII kal. Aprilium, in die X kal. April. in quibus luna si apparuerit prima. et preteritos et presentes annos communes significat. Decem proinde dies sunt ex uIII kalend. April. in III non. earumdem diem, in quibus si fuerit prima luna, preteritos annos embolysmos facit, presentes communes ostendit, qui anni communes habent dies trecentenos quinquagenos quaternos, aut enim undecim dies, minus habet ratio lune a ratione solis et facit annum communem, aut X et IX transcendit, et facit  embolysmum.

XIII. Inde per annos singulos hac diuersitate dies annorum lune cum diebus solis, qui in trecentis sexaginta quinque et quadran conficit annum, non sibi concordare uidentur. Proinde etiam hoc ostendimus, ut appareat omnibus equales eos inuicem dies habere, et ab initio cursus eorum isto ordine cucurrisse, et damna communium annorum eadem luna in annis embolysmis compensasse. Octo annorum rationem, que perfecta fore uidetur, in medium proferamus. In octo scilicet annos luna quinque annos habet communes et tres embolysmos. Ergo quinquies CCCLIu [a 1Kb] faciunt DCCLXX, et ter CCCLXXXIu [b 1Kb] faciunt MCLII; fiunt simul dies duo millia DCCCCXXII. Sic deinde et solis octo annorum summam in unum colligamus  octies CCCLXu quadran. duo millia DCCCCXXII. Ita igitur congregauit solis ac lune cursus cum diebus suprascriptis.

XIu. Enarrauimus qui sit dies mundi, quem Deus omnipotens creando lucem constituit, et lunam in inchoatione noctis qualis sit facta, uel ubi primum annum suum explicuerit, et quare abs III nonar. Martiar. die prima luna a nobis queritur, et ex quibus diebus quartadecima comprehendatur, etiam embolysmorum et communium annorum rationem ad plenam instructionem, ut etiam istum cursum lune cum diebus Pasche posteri nostri per infinitos annos currentes, et futura tempora facilius ac ueridice inuestigare percurrant. ut quoto kal. idusue foret; ut qui dies uel quota luna primo mense occurrere possit,  ut hoc Opusculum nostrum omnibus sine labore sit constitutum, cum et ratio uera superius premissa sit, et sine labore uel sine offendiculo falsitatis a dubitantibus atque ignorantibus multis dies ipsi Pasche suo quoque tempore cognoscantur. Aliud est enim Pascha nostrum, aliud Iudeorum. Longe etiam aliud  est ab ipsis nostrum denique sacramentum, nec sicut illi Pascha Domino celebramus, quod in lectione sequenti clara ratione monstratur.

Xu. Quinto decimo namque anno imperii Tiberii Cesaris Dominus Christus, cum esset quasi triginta annorum, incipiens a baptismo Ioannis accessit. Hec Euangelista testatur. Uno proinde anno Iudaice genti, ad quam uenerat, predicauit, in quo anno non solum regnum celorum aduenire predixit, sed et, ut crederent, in uirtutibus manifestum se Dominum ostendit, hoc usque in annum sextum decimum imperii Tiberii [c 1Kb] Cesaris, in quo iam non, ut assolet Iudaice solemnitati agnus ex ouibus, sed ipse pro nobis Dominus immolatus est Christus; ut non ex Aegypto, sed ex mundo et uitiis eius credentes liberari  possimus. Eo quippe anno, ut supputationis fides ostendit, et ratio ipsa persuadet, passus est idem Dominus Christus luna XIu, uIII kal. April. feria sexta. Tertio uero die illucescente feria prima, que est post Sabbatum Iudeorum, dies dominica, sabbatum scilicet nostrum et uerum Pascha, in quo idem Dominus Christus morte deuicta resurgendo Pascha nostrum sanctificauit, id est, uiuorum et mortuorum a ueteris hominis sententia liberationis transitum fecit, ortusque est timentibus Dominum, et credentibus Christo, sol uerus iustitie, et sanitas in pinnis eius. Unde nos hodie Christiani in memoriam liberationis nostre iam non ut Iudei in agno occiso, et azymis simile, et in quolibet die, sed ad instar resurrectionis eiusdem Domini nostri feria prima, hoc  est, die dominica primum tantummodo mensem ex lege retinentes, quem luna currendo suis numeris gignit, sicut scriptum est: A quarta decima plena ad uesperum usque ad uicesimam primam in azymis sinceritatis et ueritatis, mentis scilicet [d 1Kb] puritate, Pascha Domino celebramus.



EPILOGUS.

Uniuersa, Deo fauente, decurrentes explicuimus, quidquid ad rationem Pasche fuerat dicendum. Iam finem hic faciamus nostro sermoni, consummauimusque hoc laboriosum Opus in die isto III nonarum Martiarum post [e 1Kb] consulatum Arcadii Iu et Honorii III. Quapropter admonemus eos, qui ante a nobis non emendata hec scripta accipere festinauerunt, ut secundum istum ordinem emendatum Opus habere  conentur, ideoque et diem et consules, quod non posuimus primo, nunc huic rationi infiximus, ut exhinc sciat quis emendatum hoc esse Opus.

Quintus Iulius Hilarianus explicuit, emendauit die III nonarum Martiarum Cesario et Attico consulibus.




ANNO DOMINI CCCXCuIII.
S. SIRICIUS PAPA. [4Kb]





PROLEGOMENA.



uITA ET REGNUM SIRICII PAPAE.


.

SIRICIUS natione Romanus, ex patre Tiburtio, sedit annos quindecim, menses undecim, dies uiginti quinque. Hic constitutum fecit de omni Ecclesia, et contra omnes hereses, et dispersit per uniuersum mundum, ac per omnes prouincias, ut in omni archiuo Ecclesie conseruaretur, ob oppugnationem contra omnes hereses. Hic constituit ut nullus presbyter missas celebraret per omnem hebdomadam, nisi consecratum episcopi loci designati susciperet declaratum, quod nominatur fermentum. Hic inuenit Manicheos, quos in exsilio deportauit.  Et hoc constituit, ut non participarent cum fidelibus  communionem, quia ore polluto non liceret sanctum corpus dominicum uexare. Hic quoque constituit, ut si quis conuersus de Manicheis rediret ad Ecclesiam, nullatenus communicaret, nisi tantum relegationi monasterii diebus uite teneretur obnoxius, ut ieiuniis et orationibus maceratus, probatus sub omni examinatione usque ad ultimum diem transitus sui, humanitate Ecclesie uiaticum eis largiretur. Hic constituit, hereticos sub manus impositione recipi et reconciliari presente cuncta Ecclesia. Hic fecit ordinationes quinque in urbe Roma per mensem Decembrem, presbyteros triginta unum, diaconos sexdecim, episcopos per diuersa loca numero triginta duo. Qui etiam sepultus est in cemeterio Priscille uia Salaria, octauo kalendas Martii. Et cessauit  episcopatus dies uiginti.


Ex Constantio Epist. Rom. Pont. tom. I, c. 621.


Siricius anno 384 exeunte Romane ecclesie regimen suscepit, quo die, incertum; et anno 398 ex hac uita migrauit. In nonnullis libri pontificalis exemplaribus uIII kalendas Martii, in aliis IX, in cemeterio Priscille sepultus notatur. Hieronymianum martyrologium, cui et martyrologium Bede suffragatur, mortem eius die 26 Nouembris ita consignat: Rome depositio Siricii episcopi. Eo pacto quamuis Siricius annis dumtaxat 14, et iis quidem non totis, Ecclesiam administrarit, si tamen et anni 384 exitus, et anni 398 maxima pars, ut sepe fit, pro duobus annis computentur, non falso in antiquis Romanorum pontificum catalogis anni quindecim sedisse dicitur, eisdem concinente uetere huius pontificis  epitaphio, in quo legimus,

Ter quinos populum in annos qui rexit amore,
Nunc requiem sentit, celestia regna potitus.

Unde etiam eum amore potius, quam auctoritate, populum rexisse comperimus. Ipsum Hieronymus uelut simplicem representat, qui de suo ingenio ceteros estimabat . Que autem ad nos peruenerunt ipsius scripta, summum fidei catholice, et canonice discipline seruande studium spirant.


Ex Schenemanno, tom. I, p. 306.

Siricius, Romanus, patre natus Tiburtio, primum Romane ecclesie presbyter, deinde Damaso mortuo an. 384, episcopus Romane sedis electus est tanta  quidem cunctorum suffragiorum concordia, ut hoc ipso statim de integritate ac uirtutibus preiudicio ualentinianus imperator ei conciliaretur, ut quidem Piniano Pref. U de eius electione rescribens testatus est his uerbis: Quoniam, inquit, religiosum Siricium antistitem sanctitatis sic preesse sacerdotio uoluerint, ut Ursinum improbum acclamationibus uiolarent; nostro cum gaudio memoratus episcopus ipse permaneat: siquidem magnum innocentie ac probitatis exemplum est in una acclamatione et ipsum eligi et ceteros improbari. Nec defuit huic existimationi Siricius Nam cum a natura mite ei ingenium inesset, idque insigni morum simplicitate coniunctum, tum nemini predecessorum suorum uigilantia et studio fidei catholice et discipline ecclesiastice seruande  tuendeque secundum se uideri passus est. Atque in ipso statim muneris introitu discipline ecclesiastice cura eum occupauit. Etenim Himerius quidam, Tarraconensis episcopus, de uariis ecclesiarum in Hispania consuetudinibus consilii incertus Damasum per litteras interrogauerat consilioque sibi subueniri optauerat; quibus illo interim mortuo ad Siricium perlatis coactaque aliorum episcoporum et presbyterorum suorum synodo recognitis ex communi synodi sententia ab eo responsum est, ita tamen ut, ni a communione collegii istius segregari uellet, ab eadem  recedere prohiberetur. Haud multo postea Priscilliani errores in Gallia latius spargi certior factus, Maximum tyrannum imperio eam tunc tenentem per litteras incitauit et impetrauit etiam, ut nec ipsum se a fide catholica seduci pateretur et Priscillianistarum licentiam reprimeret. Quod Priscilliano quidem et nonnullis sociorum eius exitio fuit, nec tamen doctrinam eorum intra arctiores fines cohibere potuit. Porro anno 389 Iouinianum synodali sententia damnauit atque urbe etiam expulit et Mediolanum fugientem litteris ad Ambrosium ceterosque ibi congregatos episcopos anteuertit, ne uel ipsos uel Theodosium ibi commorantem causa simulata fallere posset. Iniquius se gessit in Flauianum, Antiochie episcopum, quocum post mortem Paulini adeo communionem  habere recusabat, atque Theodosium, quamquam frustra, super eo de Antiochie episcopatu submouendo sollicitauit, paucisque demum ante uite finem mensibus Chrysostomi arte captus cum eo communicauit. Quamobrem de Bonosi causa sententiam ferre recusauerit, non liquet. Obiit die 2 Nouembris, certe sub finem a. CCCXCuIII.



SCRIPTA, ET EORUM EDITIONES, SIRICII PAPAE. Ex Schenemanno, ubi supra.



1. Scripta.

Supersunt Epistole Siricii sex, quamquam haud omnes fide satis certa ei afferri posse uideantur.

 Prima, ad Himerium Tarraconensem episcopum, maxime celebris, quod prima est, certe prima, que ad nos peruenit, epistolarum decretalium, quibus Romani presules ad diuersarum ecclesiarum consultationes responderunt. Scripta ipso anno electionis eius 385.

Secunda, ad Anysium Thessalonicensem episcopum. Tempus certo definiri nequit. Prope tamen missam esse constat, antequam de Bonosi causa quidquam Rome inauditum esset; alioquin de ea Siricium non taciturum fuisse, putat Coustantius:

»Nec immerito, inquit, ad annum 385 retulerimus litteras illas quibus Siricius Anysio, que in Illyrici ecclesiis gererentur, cognoscenda commiserat.« Ille uero has secundas misit, cum, utrum accepte  essent prime, necdum rescire potuisset. Ex quo consequens est, quod iste secunde saltem ad a. 386 pertineant.

Tertia, ad episcopos Africe. Scr. a. 386. d. uI Ian. Mentio eius iam apud Ferrandum diac. in Breuiatione canonum art. 6, 130, 138 et 174, exstat. Attamen ueritatem eius in dubium uocarunt Blondellus, Papebrochius aliique, argumentis autem ualidissimis Quesnellius  . Quos contra tuiti sunt Schelstraten et Baluzius  ; neutiquam tamen ab omni suspicione a Quesnellio iniecta liberare potuerunt.

 Quarta, ad diuersos episcopos. uera inscriptio desideratur. uidetur proxime ad episcopos Italie scripta, ad nos autem ex exemplari, quod aliarum prouinciarum episcopis traditum fuit, peruenit. Quod tempus attinet, superiori non multum recentiorem censet Coustantius.

Quinta, ad diuersos episcopos contra Iouinianum hereticum eiusque socios ab ecclesia remouendos. Tempus ex Ambrosii epistola ad Siricium responsoria expiscari posse, opportune obseruat Coustantius. Nam cum in ea Iouinianus sociique Roma pulsi Mediolanum ad Theodosium confugisse dicuntur, qui a. 388 mense Augusto uel Septembri eo peruenerat, Idibus Iun. autem Romam uenisse dicitur: hoc patet, non ante labentem annum 388 scriptum esse  potuisse, adeoque Coustantius ipsi a. 389 eam assignat.

Sexta, ad Anysium Thess. episcopum et alios Illyrici episcopos de Bonoso. Scr. est proxime post Capuanum concilium i. e. post uI kal. Dec. 391, et ante ualentiniani necem, i. e. ante Id. Mai. 392 Damaso et Ambrosio falso ascriptus est. Siricio recte Iustellus  suffragantibus aliis uindicauit.

Interciderunt complures alie eius, ueluti Epistola ad Maximum Imp. scr. a. 385; de Ithacianorum causa a. 386; ad Theodosium Imp. contra Flauianum; ad Rufinum a. 398; de quibus omnibus sicuti de iis etiam, que falso ipsi ascribuntur, Coustantius disseruit.



2. Editiones.

Singule Siricii epistole in diuersis canonum et  conciliorum collectionibus disperse ut uariis temporibus et locis typis descripte fuerint, enumerare haud opere nostre putauerim. Sufficiet collectarum editiones per Coustantium et Gallandium indicasse.

Coustantius igitur in Collectione Epist. Pontif. Rom.  p. 622-711. Siricii epistolas eodem, quo a nobis enumerate sunt, ordine exhibet, sed insertis uariis aliorum ad eum pertinentibus. Animaduersiones historice uberes omnibus affuse sunt, Monita etiam, ubi necesse uidebatur prefixa. Nec contentus fuit ex precipuis impressis Conciliorum et Canonum collectionibus eas representare, sed multis etiam codicibus mss. adiutus fuit. Recensuit Epistolas decem.---I. Epist. ad Himerium, que in omnibus canonum collectionibus exstat, aucta  est ex codd. mss. Corbei., Colbert. et Sangerman. appendice triplici Decreti, quod Dionysius Exiguus ignorauit, quodque ad aliud fortasse Siricii rescriptum pertinere Coustantius existimat.---II. Ep. ualentiniani imperatoris ad Pinianum U. Pref. III. Ep. Maximi imperatoris ad Siricium papam. Iu. Ep. ad Anysium. Hec a Luca Holstenio olim in Collectione Romana bipartita , Parte I, p. 43, edita fuit.---u. Ad Episcopos Africe. Seruata est synodi Teleptensis beneficio. Eam, qualis in hoc Concilio recitata est, exhibent diuerse eeque perantique Concil. et Pontif. Epist. Collectiones,  quarum quatuor in Bibl. olim Colbertina, due in Regia, una in Germanensi, alie alibi asseruabantur, quarum plerisque usus est Coustantius. Nec abest ab eo Codice, quem Codicis Canonum ecclesie Romane nomine Quesnellius donauit, quamquam postremum in eo locum occupat ac preterea postmodo addita ab eodem censetur; contra quam sententiam Coustantius pugnat atque etiam ex inscriptione, quam Corbeiensis codex prebet, Teleptense concilium ab omni suspicione liberare studet.--- uI.  Ep. ad diu. Episcopos.---uII.  Ep. ad diu. Episcop. Utramque ad codices mss. Bibl. Colbertine et editiones impressas exegit.---uIII. Ep. seu rescriptum Ambrosii aliorumque episcoporum ad Siricium papam de causa Iouiniani.---IX. Ep. ad Anysium. Edidit 1662 Holstenius in Coll.  Bip. P. II, p. 189. Exstat etiam inter Ambrosii epistolas. Plures mss. libri Coustantio in ea recognoscenda ad manus fuerunt.---Ep. X, seu Canones synodi Romanorum ad Gallos episcopos, quos ex Cod. Fossatensi, postea Colbertino, et alia cod. Pitheani collectione ad calcem tom. I Conc. Gallie Sirmondus adiecerat. Sequitur iam Notitia scriptorum aliorum, que ad Siricium attinent.

1770. uenet. ap. Albritium. in-fol. S. Siricii pape Epistole et Decreta. Nonnulla intexuntur, que ad eumdem Pontificem attinent: in Gallandii Bibl. PP. T. uII, p. 533-549. Preter sex Siricii epistolas n. uI Ambrosii rescriptum, n. uIII Canones synodi Romanorum exhibentur. Note critici imprimis  generis ex Coustantio selecte sunt. De singulis epistolis Gallandius, Coustantii uestigiis insistens, c. 13 Prolegg. p. XuIII sq. disputat.



Ex Coustantio, Epist. Rom. Pont., col. 699.



1. Notitia scriptorum aliorum que ad Siricium papam attinent.


I.

1. Anno 385. Siricii epistola ad Maximum imp.--- Siricius pontificatum iniens ad Maximum imperatorem sibi scribendum duxit, ut illum cum ad catholice fidei patrocinium suscipiendum, tum ad Agricium quemdam, qui presbyterii gradum indebite conscenderat, in ordinem redigendum induceret. Nec dubium quin simul et pontificatus sui primordia nuntiare, et consueta salutationis officia persoluere se  significarit. Maximus uero illi rescribens, epistolam ipsius , ut catholice fidei et splendidissime urbis dignitati conuenientem, laudauit.


II.

2. Gesta contra Priscillianistas.---Epistole, quam Maximus Siricio rescripsit, adiunxerat idem imperator nouissima contra Manicheos, hoc est Priscillianistas, gesta, quibus quid illi sceleris admitterent, ipsorum confessione compertum habebatur . Sed exciderunt hec gesta.


III.

3. Siricii ad Anysium epistola.---Non longe post  pontificatus Siricii principia differende sunt ipsius ad Anysium Thessalonicensem antistitem littere, Candidiani episcopi opera perlate, quibus Siricius Anysio suas per Illyricum uices committebat , nominatimque precipiebat, ut in illis regionibus nulli episcopos ordinare nisi cum ipsius consensu liceret.


Iu.

4. Post ann. 386 Siricii de Ithacianorum causa littere.---Ithacius, ut apud Sulpicium Seuerum legitur, Sussubensis, seu potius Ossonobensis in Lusitania episcopus, inconsiderato aduersus Priscilliani heresim studio abreptus, apud Maximum imperatorem effecerat, ut primarii heresis huius duces anno 385 morte punirentur. Huiusmodi agendi rationem  ab euangelica lege abhorrere iam notarat Iulius papa et Eusebianis eamdem tenentibus scripserat : »O dilecti, non iam ecclesie iudicia secundum Euangelium, sed ad exsilii ac mortis penas decernuntur.« Quocirca sancti et catholici episcopi, crudele Ithacii ac sociorum facinus exsecrantes, cum ipsorum, tum Felicis, qui ab iisdem anno 386 Treuerorum episcopus ordinatus fuerat, communionem repudiarunt. Erat quidem Felix, teste Sulpicio , uir sanctissimus, et plane dignus qui meliori tempore sacerdos fieret: sed cum ab iis, qui Ithacii ac sociorum facinora improbabant, probari non posset eius ordinatio, hinc natum est schisma. Huius componendi gratia scripsit Siricius litteras, que in concilio Taurinensi circa annum 398  habito can. 6, memorantur ac probantur in hunc modum: »Illud preterea decreuit sancta synodus, ut quoniam legatos episcopi Galliarum qui Felici communicant destinarunt, si qui ab eius communione se uoluerint sequestrare, in nostre pacis consortium suscipiantur, iuxta litteras uenerabilis memorie Ambrosii episcopi, uel Romane ecclesie sacerdotis dudum latas, que in concilio legatis presentibus recitate sunt.« Has autem litteras ita dudum ante Taurinense concilium missas esse concedendum est, ut nec annum 386 antecedant, cum Felicis ordinatione sint posteriores.


u.

5. Siricius conditiones prescribit quibus pax Priscillianistis  reddatur.---Neque iis etiam Siricius defuit, qui a Priscilliani heresi ad Ecclesiam redire uoluissent. Hispani quippe in gestis Toletano I concilio subnexis Ambrosii laudant litteras post Cesaraugustanum concilium, hoc est, post annum 381 scriptas, ac deinde Priscilliani asseclis pacem concedendam pollicentur, »si condemnassent que perperam egerant, et implessent conditiones quas prescriptas  littere continebant, iis additis, que sancte memorie Siricius papa suasisset.« Unde colligere est scriptas esse a Siricio litteras, quibus prescribebat atque suadebat que a Priscillianistis prestanda erant, ut ad Ecclesie communionem admitterentur.


uI.


6. Anno 392. Anysii et sociorum ad Siricium littere. ---Capuana synodus Bonosi Sardicensis episcopi, qui hereseos accusabatur, causam Anysio aliisque Illyrici episcopis cognoscendam delegarat . Hi uero seu cause magnitudine deterriti, seu pre modestia et singulari erga sedem apostolicam obseruantia, ad Siricium miserunt litteras, quibus ipsius de illo episcopo sententiam sciscitabantur. Iisdem litteris quedam adiunxerant gesta, nominatimque Basso episcopo in consortium regende ecclesie Senecionem datum esse significabant. Iis quid rescripserit Siricius, ipsius epistola 9 nos docet.


uII.

7. Siricii littere ad Theodosium imp. contra Flauianum.  ---Theodoretus, lib. u Hist. eccl., c. 24, narrat simultatem que Romanos inter et Orientales ecclesie Antiochene occasione intercedebat, aliis Paulino, aliis Flauiano Meletii successori fauentibus, nec Paulini morte exstinctam fuisse. Tum enim in illius locum subrogato Euagrio »aduersus Flauianum,« inquit idem Theodoretus, Occidentales et Aegyptii, »Theodosii imperatoris auribus subrepere tentarunt. Qui sepius interpellatus, Constantinopolim eum acciuit, utque Romam proficisceretur mandauit. Sed Flauianus, cum et hibernum tempus causatus esset, et ineunte uere facturum se imperata promisisset, in patriam reuersus est. Porro cum Romane urbis episcopi non solum admirandus Damasus, sed et successor eius Siricius, et post Siricium  Anastasius pium imperatorem acrius perstrinxissent, illum tyrannos quidem, qui aduersus ipsum insurgerent, opprimere dicentes, eos uero qui legi Christi insultarent, pati tyrannicam damnationem exercentes, rursus eum Constantinopolim euocatum, ut Romam nauigaret, cogere instituit.«

8. In multis quidem peccat hec Theodoreti narratio. Nam et ante ordinationem Euagrii uita functus est Damasus, et ad Anastasii pape tempora Theodosius imperator non peruenit. Deinde ex Ambrosii ad Theophilum epistola 56 constat Flauiani Euagriique causam a synodo Capuana non Romano episcopo, sed Theophilo Alexandrino Aegyptiisque episcopis fuisse delegatam, »quod neutri parti sociata communione, aliquo fauore propenderent.« Unde rursum  corrigitur Theodoretus, qui Aegyptios ut Flauiano infensos representat. Sed in eo quod habet is scriptor de iussis imperialibus a Flauiano neglectis, ac de facultate quam a Theodosio ut ad patriam rediret impetrauit, consentit aliquo modo cum Ambrosio, qui Flauianum »nec imperialibus decretis« quibus apud iudices prestitutos sistere se iubebatur, »nec sacerdotum conuentui presentiam sui facere« uoluisse, immo eum »iterum ad precum auxilia et imperialium rescriptorum suffragia remeauisse« tradit . Tunc uero id accidisse probabiliter credamus, ut Siricius de uariis illis Flauiani effugiis admonitus, acres litteras a Theodoreto memoratas ad Theodosium scripserit, quibus eum  rogaret, ut Flauianus non Romam, sed Alexandriam ad prestitutos iudices conferre se compelleretur. Certe qui suam de Bonoso sententiam uel rogatus dicere noluit, quia Capuana synodus hoc negotium ipsis qui rogabant, delegarat, procul aberat, ut cause ab eadem synodo Aegypti episcopis commisse cognitionem sibi adscisceret. Et uero Ambrosius, qui Capuane interfuerat synodo, et omnium que in hoc negotio gerebantur particeps erat, Theophilo auctor est, non ut delegatam sibi causam ad Romanum antistitem reiiciat, sed ut Flauianum conueniat ipse, ac »si in eo perseuerauerit quo ueniendum non putet ,« eiusmodi proferat iudicium quod Romane ecclesie non displiceat sacerdoti, ad quem illud referendum arbitratur.

 9. Si igitur Ambrosii scripta cum Theodoreti dictis componamus, ex eis comperiemus Flauiani Euagriique causam ad Capuense concilium fuisse delatam, ibique statutum esse ut, pace utrique parti concessa, utri adiudicandus esset Antiochenus episcopatus, Theophilus Aegyptiique episcopi, saluis Nicene synodi constitutis, decernerent; Flauianum uero huic Capuani concilii decreto minime stantem, ecclesiasticum declinasse iudicium, et imperialia rescripta rursum ambiisse. Unde Siricio quedam imposita est conatibus illius intercedendi necessitas. Hinc acres ille, que a Theodoreto memorantur, ad Theodosium littere, quas non longe post Capuanam synodum, adeoque anno 392 conscriptas haud temere censeamus.


uIII.


10. Circa annum 396. Theophili aduersus Epiphanium littere.---Palladius, dial. de uita Chrysostomi, cap. 15, pag. 150 et 151, Theophilum Alexandrinum leuitatis arguit in hunc modum: »Qui beatum Epiphanium Constantie in Cypro episcopum, qui 36 annis Ecclesie prefuit, probris affecerat ut hereticum aut schismaticum sub Damaso uel beato Siricio, postea in sua ad Innocentium papam epistola B. Ioannem uituperans, Epiphanium nominat sanctissimum.« Ubi si epistolam indicat a Theophilo ad Damasum seu Siricium scriptam, licet incertus uideatur utri attribuenda sit hec epistola, incertum tamen non est, eam in unum Siricium conuenire posse, cum hoc tantum pontifice Theophilum inter et Epiphanium  controuersia oboriri ceperit. Cuius uero heresis Epiphanius postulatus fuerit, Socrates lib. Iu, c. 7, et Sozomenus lib. uIII, c. 14, docent, ubi eum uelut Anthropomorphitam a Theophilo conclamatum tradunt.


IX.

11. Circa idem tempus. Epiphanii ad Siricium littere. ---Ipsius etiam Epiphanii Salamine episcopi ad Siricium papam aduersus Ioannem Ierosolymitanum littere ab Hieronymo non semel laudantur. Et ad calcem quidem epistole olim 61, nunc 38, sic Hieronymus loquitur: »Presto sunt plures epistole Epiphanii, una ad ipsum , alie ad episcopos Palestine, et nuper ad Romane urbis pontificem,  in quibus dicit se eum  coram multis testibus arguentem non meruisse responsum.« Et ante medium eiusdem epistole Ioannis iactantiam, qua Epiphanium et sua ipsius uerba miratum esse, et catholica declarasse uenditabat, inanem esse ostendit his uerbis: »Littere  ad papam Siricium probant: quas si legeris, peruidebis quomodo tua dicta miratus sit et catholica declarauerit.« Nimirum quodam in cetu Epiphanius Ioannis, qui aduersus Anthropomorphitas prelocutus fuerat, sermonem excipiens ac prosequens dixerat: »Que locutus est collegio frater, etate filius meus, contra Anthropomorphitarum heresim, bene et fideliter locutus est, que mea quoque damnatur uoce. Sed equum est ut quomodo hanc heresim condemnamus,  etiam Origenis peruersa dogmata condemnemus.« Unde liquet sic ab Epiphanio probari que Ioannes aduersus Anthropomorphitas edisseruerat, ut et pari ratione ab eo peruersa Origenis dogmata condemnari desiderarit. Immo illa damnare differentem »aperte missis litteris hereticum uocabat, et octo ipsi de spe fidei Christiane questionum obiiciebat capita, que Hieronymus in eadem epistola 39 exponit, ac forte in memoratis Epiphanii ad Siricium litteris perstringebantur. He autem littere et post annum 394, quo Epiphanii cum Ioanne dissidium cepit, et propius ad eam anni partem 396, qua Ioannes apologiam sui ad Theophilum misit, consignande uidentur.


X.

 12. Anno 397. Littere Afrorum ad Siricium.--- Afri, anno 397, Augusti 28 die, in Carthaginensi in concilio congregati, can. 28, istud constituerunt: »De Donatistis placuit, ut consulamus fratres et consacerdotes nostros Siricium et Simplicianum de solis infantibus qui baptizantur penes eosdem, ne quod suo non fecerunt iudicio, cum ad Ecclesiam Dei salubri proposito fuerint conuersi, parentum illos error impediat, ne prouehantur sacri altaris ministri.« Codici can. eccl. Afric., c. 47, insertus est iste canon.

13. Siricii ad Afros rescriptum.---Siricium autem cum uenerio ad hanc consultationem respondisse, et quod Afri petebant negasse ex eodem codice, c. 56, colligimus. Ibi enim legere est Afros rursum  Carthagine anno 401, Iunii die 16, decreuisse ut ad Siricii Simplicianique successores Anastasium atque uenerium mitteretur legatio strenui episcopi, qui grauiter ecclesie Africane necessitates summamque clericorum inopiam ualeret exponere, adeoque ab eis, ut infantes baptizatos apud Donatistas in clerum promouere sibi liceret, impetrare. Tum ista petitionis huius subiicitur ratio: »Ex his enim sedibus hoc fuerat prohibitum,« postquam scilicet, ut nemo prudens negauerit, a Siricio ac uenerio id primum quesitum fuit. Istud sane non satis expenderat Paschasius Quesnellus, cum dissert. Xu, in Leonis opera, cap. 3, n. 6, asseruit: »Certum est per eam  etatem Africanos suarum ecclesiarum administrationem  ex propriarum synodorum canonibus gessisse, nec leges ecclesiastice discipline a transmarinis regionibus imponi sibi passos.« Ita enim hoc loco eos sibi huiusmodi leges imponi siuisse constat, ut nec contra eas quidquam, ne urgente quidem necessitate, committere ausi sint, nisi ex consensu eorum qui eas imposuerant.

14. Cur in predictis litteris Siricio Medionalensis episcopus adiungatur.---Si eis, que in hoc paragrapho disseruimus, alia que in quarto et quinto explicata sunt adiungantur, hinc oboritur questio, unde illa Gallorum, Hispanorum Afrorumque conspiratio, qua se non modo Romanorum, sed etiam Medionalensium presulum de rebus ecclesiasticis sententiam consulere, sequi aut exspectare profitentur.  Ithacianos quippe in concilio Taurinensi iuxta litteras Ambrosii Mediolanensis et Siricii Romane ecclesie sacerdotis audiuimus susceptos. Item in uulgatis Toletani I concilii gestis promissam legimus pacem Priscillianistis, si modo conditiones ab Ambrosio ac Siricio prescriptas impleant. Demum Afri de paruulis apud Donatistas baptizatis in clerum promouendis, Siricium Ambrosiique successorem uenerium consulunt, nec contra eorum sententiam sibi sumere quidquam audent, quoad earumdem sedium consensus accedat. Id porro, ut quod ea de re sentio paucis aperiam, forsitan factum est, quia cum Siricius Ambrosium de negotiis ecclesiasticis consulere, eiusque litteras cum suis ad ecclesias mittere consueuisset; eedem ecclesie postea non ad Siricium  tantum, sed et ad Ambrosium rescribere ceperint, eodemque loco ipsius Ambrosii successores habere assueuerint. uel potius Ambrosio eiusque successoribus obseruantiam istam conciliauit Imperatorum in ciuitate Mediolanensi sedes, ex qua huius ciuitatis antistitum auctoritas crescere non mediocriter cepit. Certe ex eo, quod Afri ad Imperatores legationem destinantes scribunt: »Littere etiam ad episcopum Romane ecclesie pro commendatione legatorum mittende sunt, uel ad alios ubi fuerit Imperator ,« quis tum obtineret usus, haud latet.


XI.

15. Anno 398. Siricii ad Rufinum officiosa epistola.  ---Siricius audita Rufini presbyteri fama, honorificam ad eum misit epistolam, qua illum Rome, ut hanc urbem presentia illustraret sua, manere obtestabatur. Et hanc quidem epistolam Rufinus alteri minus fauorabili, quam postea Siricii successor Anastasius de ipso scripsit, opponere solebat. Quocirca Hieronymus apolog. lib. 3 sic eum alloquitur: Epistolam Anastasii in dubium uocans, »etiamsi scripta sit ab illo, uel non scripta, ad te nichil pertinere testaris; qui precessoris eius testimonium, et rogantem Romam, ut eam illustrares presentia tua, oppiduli tui amore contempseris.« Et paucis interiectis: »Siricii in Domino dormientis profers epistolam, et uiuentis Anastasii dicta contemnis.«


XII.


16. Alie ad eumdem seu ad eius socios communicatorie littere.---Circa idem tempus seu Rufinus, seu socii, quibus Origenis liber ab ipso nuper latinitate donatus placuerat, communicatorias a Siricio litteras obtinuerunt, quas Hieronymus epist. 16, ad Principiam, notat his uerbis: »Cernentes heretici de parua scintilla maxima incendia concitari, et suppositam dudum flammam iam ad culmina peruenisse, petunt et impetrant  ecclesiasticas epistolas, ut communicatores Ecclesie  discessisse uiderentur. Non multum tempus in medio: successit in pontificatum uir insignis Anastasius, etc.«

17. Sic notans Hieronymus Siricii facilitatem, simul  cauit ne quis hinc eum heresi assensum prebuisse suspicaretur. Ipse fauorem Origenis asseclis ab illo impensum non ulli in peruersam doctrinam propensioni, sed simplicitati tribuit, quod nimirum Rufinus »simplicitati illuderet Romani episcopi, qui de suo ingenio ceteros estimabat.« Eo autem facilius Rufinus sibi ac sociis litteras a Siricio impetrauit humanitatis ac beneuolentie plenas, quod ille uirtutis ac scientie fama clarus, necdum male audiisset. Qua in re si culpandus Siricius, quanto magis culpandi essent cum Augustinus, tum alii, qui Pelagio iam heresis suspecto similes non denegarunt epistolas, quibus ille ad depellendum a se hereseos crimen Diospolitano in concilio abusus est! Nempe in sinistram suspicionem non facile abit Christiana  simplicitas; nec male de quoquam iudicare amat, presertim de illo, de quo nil se menti offert, unde non recte de illo sentiat. Interdum etiam nonnichil dissimulandum censet, ut errantem preuenientibus demulcens officiis, eum ad ueritatem allicere queat.


XIII.

18. Legatio ferens Romam decretum ordinationis Ioannis C. P.---Anno 398 Febrarii 28 die, Constantinopolit. Ecclesie episcopus ordinatus est Ioannes: exindeque decreta est legatio, que ordinationem eius Rome nuntiaret. Quapropter ad Siricii tempora referri potest hec legatio, maxime si is papa uitam ad mensem Nouembrem anni 398 produxit. Neque enim ueri est simile Ioannem ad alterum annum distulisse,  quo Romanum pontificem de ordinatione sua certiorem faceret. Celebris huius legationis meminere Palladius dial. de uita Chrysost. cap. 4, pag. 39, et cap. 6, pag. 50 et 51; Theodoretus lib. u hist. eccl. c. 23, et Sozomenus lib. uIII, c. 3. Et hi quidem quamuis nonnulla confundant, presertim Theodoretus, in hoc tamen consentiunt inter se, quod Acacium Bere episcopum legationis huius principem exstitisse tradant. De illo nominatim Palladius pag. 39 ita loquitur: »Quis magis canus aut quis uisu modestior Acacio Berensi. . . cuius uel nares ipse canos habebant pilos longissimos, cum Romam uenit ferens ordinationis Ioannis episcopi decretum?«

19. Eadem Flauianum Antioch. Romano pontifici  reconciliat.---Neque ideo tantum electus est Acacius, ut ordinationis Ioannis decretum ferret, sed etiam ut Flauianum episcopum Antiochenum Romano pontifici reconciliaret. Quam ob causam a Ioanne ipso rogatus Theophilus Alexandrinus, Isidorum uenerandum ecclesie Alexandrine presbyterum, ab Athanasio quondam ordinatum, legationi huic adiunxit. Rem Sozomenus sic narrat: »Ioannes in ipso episcopatus sui exordio, cum Occidentales et Aegyptii sacerdotes Paulini gratia ab Orientalibus episcopis adhuc dissiderent, Theophilum rogauit, ut suam ipsi operam commodaret, et Romanum episcopum Flauiano reconciliaret. Quod cum placuisset, electi sunt ad id negotium Acacius episcopus Bere et Isidorus, is cuius gratia Theophilus Ioannis ordinationi  aduersatus fuerat.« De Isidoro eodem Palladius in dialogo cum Theodoro Romane ecclesie diacono colloquens ait: »Tu uero et ipse nosti hominem, quando cum Acacio ueniens Flauiani cum Theophilo communionem attulit uiginti annos abruptam beati Euagrii causa.« Neque hic tacendum, quod de legatione illa Theodoretus habet. »Flauianus,« inquit, »egregios quosdam episcopos Romam misit una cum aliquot presbyteris ac diaconis Antiochensis ecclesie. Horum omnium princeps erat Acacius Bere urbis Syrie episcopus . . . Hic una cum reliquis Romam ueniens diuturnam simultatem, que septemdecim annos durauerat, sedauit, pacemque inter ecclesias composuit.« Addit quidem statim Theodoretus, »Preerat tunc temporis ecclesie Romane Innocentius.«  uerum, uti ualesius obseruat, a Flauiani ordinatione, que anno 381 contigit, ceperat hec simultas. Unde sequitur ut si post septemdecim annos sedata est legationis predicte beneficio, ipsa legatio anno 398, adeoque antequam Innocentius ecclesie Romane preesset, illiganda sit. Quare confundere uidetur Theodoretus aliud, quod sub Innocentio gestum est. Nam pax illa ecclesie Antiochene que anno 398 initium accepit, Innocentio pontifice perfecta atque cumulata fuit, cum post mortem Flauiani, eiusque successoris Porphyrii, Alexander etiam Eustathianos, qui hactenus cum ceteris conuenire renuerant, sibi sociauit. Hinc liquet id, quod Capuana synodus decreuerat, quodque nominatim Ambrosius a Theophilo exegerat, esse impletum,  cum ipsius opera, etsi forsitan nullo iudiciali examine antecedente, ita composita est pax Antiochene ecclesie, ut eam ratam habere Romanus pontifex non dubitarit.


XIu.

20. Romani antistitis pacifice littere ad Flauianum Antioch.---»uel igitur Siricio, uel eius successori Anastasio attribuende sunt pacifice ad Flauianum Antiochenum littere, quas Bonifacius I epist. 15, n. 6, notat his uerbis: »Cum Antiochena ecclesia per multum temporis laboraret, ita ut fierent illinc propter hoc ipsum sepe discursus, primo sub Meletio, postea sub Flauiano, apostolicam sedem manifestum est esse consultam: ad cuius auctoritatem, post multa  que ab ecclesia nostra gesta sunt, nemini dubium est Flauianum communionis gratiam recepisse; qua in perpetuum caruerat, nisi Hinc super hoc scripta manassent.« Tum Romanum antistitem, uti  predixerat Ambrosius fore, imitati plures Occidentales, Antiochene ecclesie legatis similes litteras tradiderunt, quas Sozomenus lib. 8, c. 3, generatim indicare satis habet, dicens Acacium Roma in Syriam reuersum Aegyptiorum Occidentaliumque pacificas litteras Flauiano retulisse.



2. Decreta nonnulla Siricio pape in libro pontificali attributa excutiuntur.

1. Siricii constitutum contra omnes hereses.---Quamuis libri pontificalis cum in multis, tum in iis que a Romanis pontificibus constituta esse tradit, leuis ac  sublesta sit auctoritas; que tamen Siricio ascribit, silentio preterire non licet, maxime cum nec ab etate nec a consuetudine illius omnino abhorreant. Primo quidem de illo in hoc libro legimus: »Constitutum fecit de omni Ecclesia et contra omnes hereses, et dispersit per uniuersum mundum ac per omnes prouincias, ut in omni archiuo ecclesie conseruaretur ob oppugnationem contra omnes hereses.« Sed his uerbis designari tantum uidetur superior epistola 5, quam ideo a scriptore minus accurato contra omnes hereses dictam suspicamur, quia in eius clausula legerit: »Hec itaque, fratres, si plena uigilantia fuerint ab omnibus obseruata, cessabit ambitio, dissensio conquiescet, Hereses et schismata non emergent, locum non accipiet diabolus seuiendi.«

 2. Fermentum ab episcopo presbyteris missum.--- His addit idem liber: »Hic constituit, ut nullus presbyter Missas celebraret per omnem hebdomadam, nisi consecratum episcopi loci designati susciperet declaratum, quod nominatur fermentum.« uerum is ipse liber usus huius institutionem Melchiadi attribuit, eumdemque nunc ad Siricium referens, non una ratione contra ueritatem accuratam peccare conuincitur, quemadmodum supra, pag. 339 et 340, obseruauimus. Que autem ibi annotauimus, predictum usum Siricio recentiorem non esse persuadent.

3. Manichei in exsilium pulsi.---Istud alterum, quod ibidem subiicitur, »Hic inuenit Manicheos, quos in exsilio deportauit,« si subaudiatur »Theodosii auctoritate,«  nichil habet quod cum historica ueritate pugnet, Theodosius quippe anno 389, Iunii 17 die, aduersus hereticos illos constituit, »ut ex omni quidem orbe terrarum, sed maxime de hac Urbe pellantur.« 

4. Manichei ne cum fidelibus communionem percipiant. Iidem conuersi in monasteriis probentur in exitu uite uiaticum percepturi---Ad idem tempus reuocare licet, quod in eodem libro exinde memoratur: »Et hoc constituit, ut non participarent  cum fidelibus communionem: quia ore polluto non liceret sanctum corpus dominicum uexare. Hic quoque constituit, ut si quis conuersus de Manicheis rediret ad Ecclesiam, nullatenus communicaret, nisi tantum  relegationi monasterii diebus uite teneretur obnoxius, ut ieiuniis et orationibus maceratus, probatus sub omni examinatione usque ad ultimum diem transitus sui, humanitate Ecclesie uiaticum eis largiretur.« Ubi duo sunt notanda: primum, hereticorum in monasteria, ut conuersionis eorum sinceritas ibi probetur, relegatio; alterum, sacre communionis ad exitum uite dilatio. Hoc autem postremum Siricio usitatum fuisse prima eius epistola cap. 3, 5 et 6, fidem facit. An uero primum pariter in eius etatem conueniat, seu an Siricii euo hereticos in monasteria relegari usu uenerit, aliis indagandum permitto.

5. Denique postremum hoc decretum, quod idem liber Siricio ascribit, »Hic constituit, hereticos sub manus impositione recipi et reconciliari presente  cuncta Ecclesia,« ad illud attinere uidetur, quod is papa epistola 1, cap. 1, de Arianis, an rebaptizandi sint consultus, respondet: »Quos nos cum Nouatianis aliisque hereticis, sicut est in synodo constitutum, per inuocationem solam septiformis Spiritus, episcopalis manus impositione Catholicorum conuentui sociamus.«



3. Alia decreta eidem pape perperam ascripta.

1. In quodam codice ab annis circiter 700 exarato qui quondam Herouallii, post Petiti, ac demum clarissimi huius uiri testamento bibliothece nostre Germanensi relictus est, sub 92 titulis plura continentur capitula, e uariis conciliis Romanorumque pontificum epistolis haud summa semper fide excerpta. Inter hec quedam admiscentur ueluti Siricii  pape in epistola ad Genesium.

Nominatim uero sub titulo 54 legimus: »In epistola Siricii pape ad Genesium episcopum cap. XII. Si sanus uir leprosam duxerit uxorem, aut postmodum ei superuenerit lepra; separentur, ne concepti filii lepra maculentur. Fas namque est ut mundus ad mundam iungatur.«

Item sub titulo 18: »In epistola Siricii pape ad Genesium episcopum Her.  XIII. Presbyter, qui dicit se nescire si episcopus fuit qui eum ordinauit, et aliquanto tempore Missas fecit, et postea dimisso officio uxorem duxit, hunc pseudo-presbyterum quis ambigat esse detestabilem? Pro quo omni modo abiiciendus est, et in monasterio ad penitentiam omni tempore uite sue retrudendus.«

 Et sub titulo 23: »In epistola sancti Siricii pape HR  XIu. Presbyter qui in uino baptizat proxima  necessitate, ut eger non periclitetur, pro tali re nulla ei culpa ascribatur. Si uero aqua aderat, et necessitas talis non urgebat, hic communione priuetur et penitentie submittatur: infans uero ille si in sancta Trinitate baptizatus est, in eo baptismo permaneat.«

»HR.  Xu. Si infantem in periculo constitutum proxima necessitate cum uase aut cum manibus atque in nomine sancte Trinitatis baptizauerit, firmiter permanebit, presertim cum necessitas hoc exposcit.

 »De presbytero, qui ignorat orationem dominicam HR.  XuI. Presbyter qui orationem dominicam non tenet, nec symbolum, neque psalmos, si episcopus fuit qui eum benedixit, hic primum omnium dignitatem, quam illicite presumpsit, amittat, et sub districta penitentia omni tempore uite sue in Monasterio degat. Infantes uero, quos in sancta Trinitate baptizauit, baptizati permaneant.

»HR.  XuII. Qui uero ita baptizant, ut dicant, In nomine Patris mergo, in nomine Filii mergo, et Spiritus sancti mergo; ii qui ita sunt baptizati, ac si rustice, tamen in nomine sancte Trinitatis baptizati sunt.«

7. Eadem decreta in aliis duobus exemplaribus, Pitheano uidelicet ac Turonensi, eadem ratione  reperiri Ioannes Harduinus in questione de baptismo in uino pag. 35 notat. Nihil autem aliud sunt, nisi que Iacobus Sirmondus to. II Concil. Gall. pag. 16, ex codice S. Marie Laudunensis edidit Stephani II pape responsa IX, X, XI, XII, XIII et XIu, ab eo, qui illa excerpsit, summa licentia uel truncata, uel mutata. Ad Siricium autem ut referrentur in predicta imperiti collectoris compilatione, occasionem haud dubie dedit quod apud Sirmondum, secundum Laudunensem codicem, proxime illa precedit Stephani II responsum uIII his uerbis expressum: »De muliere, que post mortem uiri sui uelata fuerit aliquantum temporis, et postea uirum accipit, in epistola Siricii pape ad episcopum Himerium Tarraconensem directa, cap. 5, ita continetur: De his uero qui acta  penitentia tamquam canes ac sues ad uomitus pristinos et uolutabra redeuntes, et militie cingulum, etc.,« usque ad hec, »Quam formam et circa mulieres, que se post penitentiam talibus pollutionibus deuinxerunt, seruandam esse censemus.« Tum proxime subiicitur: »Qua de re iuxta huius uenerabilis sententiam, eamdem mulierem, que tali nefario coniugio, abiecto monastico habitu, copulata est, et in id quod Deo promisit non perdurauit, decernimus in monasterium sine mora mittendam, ut illic in sua penitentia uitam finiat.« Que quidem uerba statim excipiunt ista, »Si sanus uir leprosam duxerit uxorem,« et cetera que superius retulimus. Nempe cum responsa sua Stephanus auctoritate aliqua fulcire soleat, ac primum Leonis pape, quintum  et sextum Innocentii, septimum Chalcedonensis concilii, octauum Siricii, decimum quintum Antiochene synodi, decimum sextum Carthaginensis, decimum septimum Neocesariensis, ac decimum nonum rursum Leonis pape testimoniis muniat, existimauit imprudens compilator, ea capitula que nullo auctore citato proferuntur, ex eius ipsius sententia esse expressa, cuius testimonium proxime laudatum fuerat, adeoque ad eumdem Siricium, ex cuius sententia et uerbis nominatim citatis responsum uIII concinnatur, responsa IX, X, XI, XII, XIII et XIu, que subsequuntur nullo auctore munita, prorsus pertinere. Nec mouere nos debet, quod non ea ex epistola ad Himerium, sed ex epistola ad Genesium  laudet. Ex corruptione enim uocis Himerium, librarius indiligens conficere facile potuit Genesium, maxime cum pluribus in mss. litterarum r et s eadem sit forma. Unde mirum non est nerium atque nesium confundi. Librarius igitur pro i ac primo apice littere m legens e, et omissa, ut sepe fit littera H, Ienesium, indeque Genesium habuit.

8. An uero responsa illa Stephano II congruant, expendere non est huius loci. Tantum obseruamus, Siricii sententiam »de iis qui acta penitentia militie  cingulum et ludicra et noua coniugia, et illicitos denuo appetiere concubitus,« ad mulierem »que post mortem uiri sui uelata fuerit aliquantum temporis, et postea uirum accepit,« ideo accommodari, quia quod Siricius de uiris pronuntiat, hoc etiam de mulieribus, que similiter peccant, intelligi uult dictum. Delicti tamen speciem, de qua Siricius sententiam dicit, ab ea que Stephano II proposita fuerat, negandum non est discrepare.





S. SIRICII PAPAE EPISTOLAE ET DECRETA.





EPISTOLA [a 2Kb] I. SIRICII PAPAE AD HIMERIUM EPISCOPUM TARRACONENSEM.


I. De Arianis  non rebaptizandis.---II. Ut preter Pascha et Pentecosten  baptisma non celebretur. ---III. De apostatis . ---Iu. Quod non liceat alterius sponsam in matrimonium sortiri.---u. De his qui  penitentiam minime seruauerunt.--- uI. De monachis et uirginibus propositum non seruantibus. ---uII. De clericis  incontinentibus.---uIII. Quales debeant ad clericatus officium peruenire.---IX. De clericorum conuersatione .---X. De  grandeuis .---XI. Quod clericus qui secundam uxorem duxerit, deponatur . ---XII. Que femine cum clericis habitare debeant.---XIII. De monachorum promotione .---XIu. Quod penitens non fiat clericus . ---Xu. Ut si per ignorantiam uel penitens, uel digamus, aut uidue maritus clerici facti fuerint, non promoreantur .

SIRICIUS [b 1Kb] HIMERIO Tarraconensi episcopo [c 1Kb] .

1. Siricius ordinationem suam, ut aportuit, significat. Eius cura et quod ei a Petro subsidium. Directa ad decessorem nostrum sancte recordationis Damasum fraternitatis tue relatio me iam in sede ipsius constitutum, quia sic Dominus ordinauit, inuenit. Quam cum in conuentu fratrum sollicitius legeremus tanta inuenimus, que reprehensione et correctione sint digna, quanta optaremus laudanda cognoscere.  Et quia necesse nos erat, in eius labores curasque succedere, cui per Dei gratiam successimus in honorem; facto, ut oportebat, primitus mee prouectionis indicio, ad singula, prout Dominus aspirare dignatus est, consultationi tue responsum competens non negamus: quia [d 1Kb] officii nostri consideratione, non est nobis dissimulare, non est tacere libertas quibus maior cunctis Christiane religionis zelus  incumbit. Portamus onera omnium qui grauantur: quin immo hec portat in nobis beatus apostolus Petrus, qui nos in omnibus, ut confidimus, administrationis sue protegit et tuetur heredes.

CAP. I.---2. Liberii decreta. Hereticos in Ecclesiam recipiendi modus. Prima itaque pagine tue fronte signasti, baptizatos ab impiis Arianis plurimos ad fidem catholicam festinare, et quosdam de fratribus nostris eosdem denuo baptizare [a 1Kb] uelle: quod non licet, cum hoc fieri et Apostolus uetet , et canones contradicant, et post cassatum Ariminense concilium, missa ad prouincias a uenerande memorie predecessore meo Liberio generalia decreta prohibeant, quos nos cum Nouatianis aliisque hereticis, sicut est in synodo constitutum, per inuocationem  solam septiformis Spiritus, episcopalis [b 38Kb] manus impositione, Catholicorum conuentui sociamus,  quod etiam totus Oriens Occidensque custodit: a quo tramite uos quoque posthac minime conuenit deuiare, si non uultis a nostro collegio synodali sententia separari.

CAP. II.---3. Baptismi percipiendi tempora ac ritus. Quibusnam baptismus statim conferendus. Sequitur [c 1Kb] deinde baptizandorum, prout unicuique libitum fuerit, improbabilis et emendanda confusio, que a nostris consacerdotibus, quod commoti dicimus , non ratione auctoritatis alicuius, sed sola temeritate presumitur, ut passim ac libere Natalitiis [d 1Kb] Christi, seu Apparitionis, necnon et Apostolorum seu Martyrum festiuitatibus innumere, ut asseris, plebes baptismi mysterium consequantur; cum hoc sibi priuilegium et apud nos, et  apud omnes ecclesias, dominicum specialiter [e 6Kb] cum Pentecoste sua Pascha defendat; quibus solis per  annum diebus, ad fidem confluentibus generalia baptismatis tradi conuenit sacramenta, his dumtaxat electis, qui ante quadraginta uel eo amplius dies nomen dederint, et exorcismis, quotidianisque orationibus atque ieiuniis fuerint expiati; quatenus Apostolica illa impleatur preceptio , ut expurgato fermento ueteri, noua incipiat esse consparsio. Sicut [a 1Kb] sacram ergo paschalem reuerentiam in nullo dicimus esse minuendam; ita infantibus qui necdum loqui poterunt per etatem, uel his quibus in qualibet necessitate opus fuerit sacri unda baptismatis, omni uolumus celeritate succurri; ne ad nostrarum perniciem tendat animarum, si negato desiderantibus fonte salutari, exiens unusquisque de seculo et regnum perdat et uitam. Quicumque etiam  discrimen naufragii, hostilitatis incursum, obsidionis ambiguum, uel cuiuslibet corporalis [b 1Kb] egritudinis desperationem inciderint, et sibi unico credulitatis auxilio poposcerint subueniri, eodem quo poscunt momento temporis, expetite regenerationis premia consequantur. Hactenus erratum in hac parte sufficiat: nunc prefatam regulam omnes teneant sacerdotes,  qui nolunt ab apostolice petre, super quam Christus uniuersalem construxit Ecclesiam, soliditate diuelli .

CAP. III.---4. Apostate a corpore Christi abscidendi, sed penitentibus non neganda in fine uite uenia. Adiectum est etiam, quosdam Christianos ad apostasiam, quod dici nefas est, transeuntes, et idolorum cultu ac sacrificiorum contaminatione profanatos. Quos a Christi corpore et sanguine, [c 2Kb] quo dudum redempti fuerant renascendo, iubemus abscidi. Et si resipiscentes forte aliquando fuerint ad lamenta conuersi, his, quam diu uiuunt, agenda penitentia est, et in ultimo fine suo reconciliationis gratia tribuenda: quia, docente Domino, nolumus mortem peccatoris [d 1Kb] , tantum ut conuertatur, et uiuat .

CAP. Iu.---5. Nemini licet alterius sponsam uxorem ducere. De coniugali autem [e 3Kb] uelatione requisisti, si desponsatam alii puellam, alter in matrimonium possit accipere . Hoc ne fiat, modis omnibus inhibemus: quia illa benedictio, quam nupture sacerdos imponit, apud fideles cuiusdam sacrilegii  instar est, si ulla transgressione uioletur.

CAP. u.---6. Penitentium leges. De his uero non incongrue dilectio tua apostolicam sedem credidit consulendam , qui acta penitentia, tamquam canes ac sues ad [a 2Kb] uomitus pristinos et uolutabra redeuntes, et militie cingulum, et ludicras uoluptates, et noua coniugia, et inhibitos denuo appetiuere concubitus, quorum professam incontinentiam generati post absolutionem filii prodiderunt. De quibus, quia iam suffugium non habent penitendi, id duximus decernendum, ut sola intra ecclesiam fidelibus oratione iungantur, sacre mysteriorum celebritati, quamuis non mereantur, intersint; a Dominice autem mense conuiuio segregentur; ut hac saltem [b 1Kb] districtione correpti, et ipsi  in se sua errata castigent, et aliis exemplum tribuant, quatenus ab obscenis cupiditatibus retrahantur. Quos tamen, quoniam carnali fragilitate ceciderunt, uiatico munere, cum ad Dominum ceperint proficisci, per communionis gratiam uolumus subleuari. Quam formam et circa mulieres, que se post penitentiam talibus pollutionibus deuinxerunt seruandam esse censemus .

CAP. uI.---7. Qui plectendi monachi aut moniales castitatis propositum temerantes. [c 1Kb] Preterea monachorum quosdam atque monacharum, abiecto proposito sanctitatis, in tantam protestaris demersos esse lasciuiam, ut prius clanculo, uelut sub monasteriorum pretextu, illicita ac sacrilega se contagione  miscuerint: postea uero in abruptum conscientie desperatione perducti, de illicitis complexibus libere filios procreauerint; quod et publice leges, et ecclesiastica iura condemnant. Ilas ergo impudicas detestabilesque personas a monasteriorum cetu ecclesiarumque conuentibus eliminandas esse mandamus: quatenus retruse in suis ergastulis, tantum facinus continua lamentatione deflentes, purificatorio possint penitudinis igne decoquere, ut eis uel ad mortem saltem, solius misericordie intuitu, per communionis gratiam possit indulgentia subuenire.

CAP. uII.--- 8. Clericorum incontinentia. ueniamus nunc ad sacratissimos ordines clericorum, quos in uenerande religionis iniuriam ita per uestras prouincias calcatos [d 1Kb] atque confusos, caritate tua insinuante, reperimus, ut Ieremie nobis uoce dicendum sit: Quis dabit capiti meo aquam, aut oculis meis fontem lacrymarum? et flebo populum hunc die ac nocte . Si ergo beatus Propheta ad lugenda populi peccata non sibi ait lacrymas posse sufficere; quanto nos possumus dolore percelli, cum eorum, qui in nostro sunt corpore, compellimur facinora deplorare! precipue quibus secundum beatum Paulum, instantia quotidiana et sollicitudo omnium ecclesiarum indesinenter incumbit. Quis enim infirmatur, et non infirmor? Quis scandalizatur, et  ego non uror ? Plurimos enim  sacerdotes Christi atque leuitas, post longa consecrationis sue tempora, tam de coniugibus propriis, quam etiam de turpi coitu sobolem didicimus procreasse, et crimen suum hac [e 1Kb] prescriptione defendere, quia in ueteri Testamento sacerdotibus ac ministris generandi facultas legitur attributa.

9. ueteris Testamenti auctoritas frustra pretenditur. Dicat mihi nunc, quisquis ille est sectator libidinum, preceptorque uitiorum: Si estimat, quia in lege Moysi passim sacris ordinibus a Domino laxata sunt frena luxurie, cur eos, quibus committebantur sancta sanctorum premonet dicens: Sancti estote, quia et ego sanctus sum Dominus Deus uester  ? cur etiam procul a suis domibus, anno uicis sue, in templo habitare iussi sunt sacerdotes? hac uidelicet ratione, ne uel cum uxoribus possent carnale exercere commercium, ut conscientie integritate fulgentes, acceptabile Deo munus offerrent. Quibus expleto deseruitionis sue tempore, uxorius usus solius successionis causa fuerat relaxatus; quia non ex alia, nisi ex tribu Leui, quisquam ad Dei ministerium fuerat preceptus admitti.

10. Sacerdotes et diaconi insolubili continentie lege  constringuntur. Unde et Dominus iehsu cum nos suo illustrasset aduentu, in Euangelio protestatur, quia Legem uenerit implere, non soluere. Et ideo [a 1Kb] Ecclesie, cuius sponsus est, formam castitatis uoluit splendore radiare , ut in die iudicii, cum rursus aduenerit, sine macula et ruga eam possit, sicut per Apostolum suum instituit, reperire . Quarum sanctionum omnes sacerdotes atque leuite insolubili lege constringimur, ut a die ordinationis nostre, sobrietati ac pudicitie et corda nostra mancipemus et [b 6Kb] corpora, dummodo per omnia Deo nostro in his, que quotidie offerimus, sacrificiis placeamus. Qui autem in carne sunt, dicente electionis uase, Deo placere non possunt. uos autem iam non estis in carne, sed in spiritu, si tamen  spiritus Dei habitat in uobis . Et ubi poterit, nisi in corporibus, sicut legimus, sanctis, Dei spiritus habitare?

 11. Lapsis ex ignorantia seruatur honor, secus aliis. Et quia aliquanti , de quibus loquimur, ut tua sanctitas retulit, ignoratione lapsos esse se deflent: his hac conditione misericordiam dicimus non negandam, ut sine ullo honoris augmento, in hoc quo detecti sunt, quam diu uixerint, [c 1Kb] officio perseuerent, si tamen posthac continentes se studuerint exhibere. li uero, qui illiciti priuilegii excusatione nituntur, ut sibi asserant ueteri hoc lege concessum; nouerint se ab omni ecclesiastico honore, quo indigne usi sunt, apostolice sedis auctoritate deiectos, nec umquam posse ueneranda attrectare mysteria; quibus se ipsi, dum obscenis cupiditatibus inhiant, priuauerunt. Et quia exempla presentia cauere nos premonent in futurum:  quilibet episcopus, presbyter, atque diaconus, quod non optamus, deinceps fuerit talis inuentus, iam nunc sibi omnem per nos indulgentie aditum  intelligat obseratum: quia ferro necesse est excidantur uulnera, que fomentorum non senserint medicinam.

CAP. uIII.---12. Digamus sacerdos aut diaconus non ordinetur. Didicimus etiam, [a 1Kb] licenter ac libere inexplorate uite homines, quibus etiam fuerint numerosa coniugia, ad prefatas dignitates, prout cuique libuerit, aspirare. Quod non tantum illis qui [b 1Kb] ad hec immoderata ambitione perueniunt, quantum metropolitanis specialiter pontificibus imputamus, qui dum [c 1Kb] inhibitis ausibus conniuent, Dei nostri, quantum in se est, precepta contemnunt. Et ut taceamus quod altius suspicamur, ubi illud est, quod Deus noster data per Moysen lege constituit, dicens, Sacerdotes mei semel nubant ? et  alio loco: Sacerdos uxorem uirginem accipiat, non uiduam, non repudiatam, non meretricem ? Quod secutus Apostolus ex persecutore predicator, unius uxoris uirum  tam sacerdotem  quam diaconum fieri debere mandauit. Que omnia ita a uestrarum regionum despiciuntur episcopis, quasi in contrarium magis fuerint constituta. Et quia non est nobis de huiusmodi usurpationibus negligendum, ne nos indignantis Domini uox iusta corripiat, qua dicit: uidebas furem, et currebas cum eo, et ponebas tuam cum adulteris portionem : quid ab uniuersis posthac ecclesiis sequendum sit, quid uitandum, generali pronuntiatione decernimus.

CAP. IX.---13. Ordinandorum etas. [d 1Kb] Quicumque itaque se Ecclesie uouit obsequiis a sua infantia, ante pubertatis annos baptizari, et lectorum debet ministerio sociari . Qui [e 3Kb] accessu adolescentie usque ad tricesimum  etatis annum, si probabiliter uixerit, una tantum, et ea, quam uirginem communi per sacerdotem benedictione perceperit, uxore contentus, [f 4Kb] acolythus et subdiaconus esse debebit; postque ad diaconii gradum,  si se ipse primitus continentia preeunte dignum probarit, accedat. Ubi si ultra quinque annos laudabiliter ministrarit, congrue presbyterium consequatur. Exinde, post decennium, episcopalem cathedram poterit adipisci, si tamen per hec tempora integritas uite ac fidei eius fuerit approbata.

CAP. X.---14. Qui uero iam etate grandeuus, melioris propositi [a 1Kb] conuersione prouocatus, ex laico ad sacram militiam peruenire festinat, desiderii sui fructum non aliter obtinebit, nisi eo quo baptizatur tempore, statim lectorum aut exorcistarum numero societur, si tamen eum unam habuisse uel habere, et hanc uirginem accepisse, constet uxorem. Qui dum initiatus fuerit, expleto biennio, per quinquennium aliud acolythus et subdiaconus fiat, et sic ad diaconium, si per hec tempora dignus iudicatus fuerit,  prouehatur. Exinde iam accessu temporum, presbyterium uel episcopatum, si eum cleri ac plebis [b 31Kb] edecumarit electio, non immerito sortietur.

CAP. XI.---15. Quisquis sane clericus  aut uiduam, aut certe secundam coniugem duxerit, omni ecclesiastice dignitatis priuilegio mox nudetur, laica tantum sibi communione concessa; quam ita demum poterit possidere, si nichil postea, propter quod hanc perdat, admittat.

CAP. XII.---16. Feminas uero  non alias esse patimur in domibus clericorum, nisi eas tantum, quas propter solas necessitudinum causas habitare cum iisdem synodus Nicena permisit .

CAP. XIII.---17. Monachos quoque  quos tamen morum grauitas et uite ac fidei institutio sancta commendat, clericorum officiis aggregari et optamus et uolumus; ita ut qui  intra tricesimum etatis annum [c 1Kb] sunt, in minoribus per gradus singulos, crescente tempore, promoueantur ordinibus: et sic ad diaconatus uel presbyterii insignia, mature etatis consecratione, perueniant. Nec [d 1Kb] saltu ad episcopatus culmen ascendant, nisi  in his eadem, que singulis dignitatibus superius prefiximus, tempora fuerint custodita.

CAP. XIu.---18. Clerico nulli conceditur penitentiam agere. [a 3Kb] Illud quoque nos par fuit prouidere, ut sicut penitentiam agere cuiquam non conceditur clericorum, ita et post penitudinem ac reconciliationem nulli umquam laico liceat honorem clericatus adipisci: quia quamuis sint omnium peccatorum contagione mundati, nulla tamen debent gerendorum sacramentorum instrumenta suscipere, qui dudum fuerint uasa uitiorum.

CAP. Xu.---19. Et quia his omnibus, que in reprehensionem ueniunt, sola excusatio ignorationis obtenditur, cui nos interim, solius pietatis intuitu, necesse est clementer ignoscere: quicumque penitens , quicumque bigamus, quicumque  uidue maritus, ad sacram militiam indebite et incompetenter irrepsit, hac sibi conditione a nobis ueniam intelligat relaxatam, ut in magno debeat computare beneficio, si adempta sibi omni spe [b 2Kb] prouectionis, in hoc in quo inuenietur ordine, perpetua stabilitate permaneat: scituri posthac omnium prouinciarum summi antistites, quod si ultra ad sacros ordines quemquam de talibus crediderint assumendum, et de suo, et de eorum statu quos contra canones et interdicta nostra prouexerint, congruam  ab apostolica sede promendam esse sententiam [c 1Kb] .

20. Ut Himerius hec statuta ecclesiis aliis nota faciat. Explicuimus, ut arbitror, frater carissime, uniuersa que digesta sunt in querelam: et ad singulas causas, de quibus per filium nostrum Bassianum presbyterum ad Romanam Ecclesiam, utpote ad caput tui corporis, retulisti, sufficientia quantum opinor responsa reddidimus. Nunc fraternitatis tue animum ad seruandos canones et tenenda decretalia constituta magis ac magis incitamus, ut hec que ad tua rescripsimus consulta, in omnium cepiscoporum nostrorum perferri facias notionem, et non solum eorum qui in tua sunt diecesi constituti: sed etiam ad uniuersos Carthaginenses ac Beticos, Lusitanos atque [d 1Kb] Gallicios, uel eos, qui uicinis tibi collimitant hinc inde prouinciis, hec, que a nobis  sunt salubri ordinatione disposita, sub litterarum tuarum prosecutione mittantur. Et quamquam statuta sedis apostolice uel canonum uenerabilia definita, nulli sacerdotum Domini ignorare sit liberum: utilius tamen, et pro antiquitate sacerdotii tui, dilectioni tue esse admodum poterit gloriosum, si ea, que ad te speciali nomine generaliter scripta sunt, per unanimitatis tue sollicitudinem, in uniuersorum fratrum nostrorum notitiam perferantur: quatenus et que a nobis non inconsulte, sed prouide sub nimia  cantela et deliberatione sunt salubriter constituta, intemerata permaneant, et omnibus in posterum excusationibus aditus, qui iam nulli apud nos patere poterit, obstruntur. Data [a 2Kb] tertio Idus Februarias, Arcadio et Bautone consulibus.



APPENDIX.


Ex peruetusto codice Corbeiensi.

Et quia quotiens de religione agitur, episcopos conuenit iudicare; si quando inter duas ecclesias fuerit orta contentio, usque ad synodum uel ante metropolim causa ecclesiastica deducatur. Nihil liceat ante principem ulla ratione suspendi: sed quod agitur inter episcopos, episcoporum sententia terminetur. Si quando euenerit, ut in ecclesia inueniatur simplex successor episcopus, ita ut ea, que ab anteriore episcopo conquisita sunt uel conlata, per teporem simplicitatis auferantur, et perdat ecclesia  per simplicitatem pontificis, quod inquisierat per prudentiam decessoris; cum inter ecclesiam et ecclesiam huiusmodi fuerit orta contentio, quandoque prudentior successerit, suggerendi illi aditus non negetur: quia, iuxta statuta canonum, ecclesia ecclesie preiudicium nullo tempore facit; nec potest caritas diuidi, que et unita est, et toto orbe diffusa.


Idem capitulum interpolatum, quale exstat tum in ms. 424 Germanensi cap. 21, tum in Colbertino 1868, Siricio ascriptum.

Si quando inter duas ecclesias fuerit orta contentio, usque ad synodum uel ante metropolim causa ecclesiastica dedicatur. Nulli liceat ante principem ulla ratione suspendi: sed quod agitur inter episcopos, episcoporum sententia terminetur [ [b 1Kb] Ut ueneratio sacerdotibus debetur innoxiis, ita et pena moderata inquietis atque deiectis. Quemadmodum enim Deo seruientes et diuini sacerdotii integritate  lucentes non solum uitam suam proprium prestant ornamentum, sed etiam subiecte plebi atque obedienti exemplum; ita ii, quorum indigniora sunt sub integritatis professione peccata, si exclusi degradatique ab episcopis comprobentur], nullatenus ab aliis episcopis recipiantur. Si quando sic euenerit, ut in ecclesia inueniatur simplex successor episcopus:  ita ut in ea, que ab anteriore episcopo ecclesie conquesita sunt uel conlata, per teporem simplicis auferantur, et perdat ecclesia per simplicitatem pontificis, quod acquisierat per prudentiam decessoris; cum inter ecclesiam et ecclesiam huiusmodi fuerit orta contentio, quandoque prudentior successerit, suggerendi illi aditus non negetur: quia, iuxta statuta canonum, ecclesia ecclesie preiudicium nullo tempore facit; nec potest caritas diuidi, que unita est, et toto orbe diffusa.


Idem paucis ac summatim expressum prout in alia uetusta canonum [c 1Kb] collectione citatur. IN EPISTOLA SIRICI PAPAE.

Si per simplicem episcopum res ecclesie amisse fuerint, successori eius suggerendi aditus non negetur, et, iuxta sententiam canonum, ecclesie preiudicium nullo tempore fiat: quia una est in toto orbe diffusa.





EPISTOLA II. uALENTINIANI IMPERATORIS AD PINIANUM, Qua Siricii Romani antistitis electionem approbat. 


 .





EPISTOLA III. MAXIMI IMPERATORIS AD SIRICIUM PAPAM. 

Maximus catholice fidei curam pollicetur. Spondet et Agricii, quem Siricius ad presbyterii gradum indebite prouectum scripserat, causam in synodo examinandam esse. Suum denuo profitetur pro catholica fide studium, ac mittit gesta quibus recens prodita sunt Manicheorum seu Priscillianistarum scelera.





EPISTOLA Iu [d 2Kb] . SIRICII PAPAE AD ANYSIUM THESSALONICENSEM EPISCOPUM. Ut nullus in Illyrico episcopum sine Anysii consensu ordinet.


Dilectissimo fratri ANYSIO SIRICIUS.

Etiam dudum, frater carissime, per Candidianum  episcopum, qui nos precessit ad Dominum, huiusmodi litteras dederamus, ut nulla licentia esset sine consensu tuo in Illyrico episcopos ordinare [a 1Kb] presumere: que utrum ad te peruenerint, scire non potui. Multa enim gesta sunt illic per contentionem ab episcopis in ordinationibus faciendis, quod tua melius caritas nouit. Et ideo sollicite agere te oportet, ne, ut factum est, certatim in una ecclesia dum ordinare presumunt indignos, ueluti tres [b 1Kb] episcopos fecisse uideantur. Ad omnem enim huiusmodi audaciam comprimendam uigilare debet instantia tua, Spiritu in te sancto feruente: ut uel ipse, si potes, uel quos iudicaueris episcopos idoneos cum litteris dirigas dato consensu, qui possit in eius locum qui defunctus uel depositus fuerit, catholicum episcopum,  et uita et moribus probatum, secundum Nicene synodi statuta, uel ecclesie Romane [c 1Kb] clericum de clero meritum ordinare.





MONITUM IN EPISTOLAM SEQUENTEM.

I. Epistola sequens Siricio ab aliis adiudicata, ab aliis abiudicata, quibusdam dubia.---Longum esset uarias eruditorum de hac epistola sententias, et argumenta quibus suam quisque tuetur, referre. Sed et de his prorsus tacere mihi non licet. Blondellus in Pseudo-Isidoro pag. 550, quedam de illius ueritate dubitandi semina primus, quod sciam, iecit. Fatetur quidem Ferrandum diaconum in Breuiatione canonum art. 6, 130, 138 et 174 epistole huius meminisse, eumque, utpote qui ad annum Domini 547 uixerit, idoneum esse ad conciliandam illi auctoritatem: duo tamen aduersus eam opponit, primum, quod nulla eius exstet in ueteri Romane ecclesie  codice memoria; alterum, quod tota propemodum ad uerbum descripta sit in epistola Innocentii ad uictricium: tunc hec lectorum iudicio permittit. Papebrocius consularem notam addititiam censet. Pascuasius Quesnellus dissertatione 15, in Leonis opera pluribus contendit, et hanc epistolam, et concilium Africanum in quo dicitur lecta, merum esse impostoris figmentum. Scripti utriusque ueritatem Emanuel a Schelstrate eccles. Afric. dissert. 3, cap. 12, defendit. Sebastianus le Nain Tillem. tom. X, p. 793, ubi ea que ipsum moueant proposuit, pro insita sibi modestia, eruditorum iudicio cuncta permittit, malens Baluzii exemplo in suspenso ea relinquere, quam quidquam temere definire. Postmodum tamen Steph. Baluzius, ad calcem editionis lib. de Concord. sacerd. et imp. anno 1704 recuse, pag. 1339, adiecta singulari aduersus Quesnellum dissertatione de concilio Teleptensi, se hac in re minime dubium aut incertum ostendit, sed epistole nostre ueritatem acriter tuetur.

 II. Asseritur Ferrandi auctoritate.---In hac dissertatione primum coniecturis, quibus Quesnellus Ferrandi opusculum interpolationis suspectum haberi uult, confutatis, affirmare non dubitat, »uix ullam esse ueterum Scriptorum lucubrationem adeo sanam,  adeo integram, et in quam minus grassate sint manus non dicam impostorum, sed imperitorum librariorum,« adeoque »puram esse ab iis maculis quibus illam aspergere conatus est Quesnellus.« Tum his addit, etiam si quedam in ea Ferrandi collectione menda, quedam obscura certo probarentur, minime inde consequi, ut quoties occurrit epistole Siricii mentio, illinc protinus expungenda esset; alioqui de auctoritate omnium ferme ueterum Scriptorum actum iri, si semel licentia ista inualescat. Subinde uero Quesnellum indiligentie in eo maxime arguit, quod sub finem cap. 1, de Chiffletio ait, »Codicem Trecensem commemorat, qui Zellensem synodum appellat eamdem, quam alii Telensem: sed unicus est aduersus innumeros.« Non enim preter Trecense, innumera sunt Breuiationis Ferrandi exemplaria, sed unicum Corbeiense. Huius autem codicis etas, siquidem mille ac centum annos superat, edito Ferrandi operi non mediocrem prestat auctoritatem. Cum igitur, Quesnello ipso cap. 2, n. 1, fatente,  »de Telensis seu Zellensis concilii epistoleque ei annexe sinceritate secure pronuntiari posset, si de ipsius Breuiationis integritate constaret;« et concilium illud et epistolam in eo lectam sincera esse merito pronuntiat Baluzius, ubi Ferrandi Breuiationem ab omni deprauationis suspicione uindicauit.

III. Teleptensi in concilio fuisse recitatam.--- Alterum Quesnelli aduersus epistole huius ueritatem argumentum repetitur ex concilii, cui illa annexa est, nomine. »Constat enim,« inquit cap. 3, »ubique Telense scribi, nec librariorum errore ita scriptum. Liquet porro unicam esse Telensem ciuitatem, que in proconsulari iacet prouincia: Donatianum autem, Teleptensem in Bizacena episcopum, synodum in proconsulari habuisse, somnium est impostoris, cui nec discipline ecclesiastice nec Africanarum regionum notitie satis adfuit, ut scite fraudem texeret.« Hic mirari satis nequimus quantum cuique  imponat preconcepte uis opinionis. Ut enim mittamus ueterem codicem uaticanum, in quo predictum concilium Thelescense, duos Regios, quorum in uno Telenense, in altero Telinense nuncupatur; in ipso Thuano, nunc Colbertino not. 932 quem Quesnellus penes se habuit, quemque passim in suo Codice laudat, legere est in generali indice cap. 62: »Constituta Theleptensis concilii, id est in Africa, iuxta decretalem Siricii pape;« ac deinde in ipsius fronte concilii, »Incipit concilium Teleptense super Tractatoria sancti Cyricii pape urbis Rome per Africam . . . congregato concilio in ecclesia Apostolorum plebis Teleptensis.« uirum oculatum quo pacto fugere potuit trina illa Teleptensis uocabuli repetitio? an ista loca consulere omisit? Si autem uel codicem, qui penes ipsum erat, legere neglexit; que fides habenda pronuntianti, »Constat ubique Telense scribi, nec librariorum errore ita scriptum?« Preterea in altero ms. Colbertino not. 3368 duplex habetur eiusdem concilii exemplum: et in primo quidem Telense, in  altero autem Telenense nuncupatur, addito ad calcem, Expliciunt canones Thelenses. Donatianus uero in primo exemplo Teleptinensis, et in altero Telensis ciuitatis episcopus appellatur. Cum igitur Donatianum Teleptinensis seu Teleptensis ecclesie episcopum,  ac Bizacene prouincie primatem anno 417 fuisse in confesso sit, quod et illius subscriptio in concilio Mileuitano II ann. 416 habito probat, ac nichilominus Telensis ciuitatis episcopus manifesto librariorum lapsu scribatur; cur non item librariorum lapsu factum credamus, ut concilium, quod nonnullis in mss. Teleptense legimus, in aliis Telense scriberetur? Idem uero concilium a Ferrando Zellense, quia re ipsa Zelle habitum sit, ab aliis autem Teleptense, quia ad Teleptensem diecesim Zella pertineat, nuncupatum Baluzius opinatur »eo modo, quo Loaisa concilium Tarraconense uocauit illud, quod temporibus Sisebuti regis habitum fuit apud Egaram in prouincia Tarraconensi; Sirmondus uero Magalonense illud, quod conuenit apud Iuncarias in territorio Magalonensi.«

Iu. Alterius epistole Innocentii cum ea consensionem nichil eius ueritati officere.---Item obiectum aliud, ex summa epistole Siricii cum altera Innocentii ad uictricium consensione petitum, hac diluit Hincmari  Remensis to. II, p. 461, obseruatione: »Hic est enim mos apostolice sedis pontificibus, ut uerba decessorum suorum quasi propria in suis ponant epistolis.« Quam quidem obseruationem Hincmarus Laudunensis ibid., pag. 624 et 631, uerissimam esse confirmat. Quamquam non aliunde forsitan nitatur hec illorum obseruatio, nisi quod in epistolis ab Isidoro confictis eadem frequenter repetita deprehendantur. Saltem illud certum, quod adiungit Baluzius, ipsum Innocentium in epistola ad Exsuperium cap. 1 propria uerba epistole sue ad uictricium cap. 9 exscribere. Ex quo minus mirum uideri debet, si et decessoris scripta, que cum illius sede quodam modo propria ipsi euaserant, pariter exscribat. Immo mihi utramque epistolam conferenti persuasum est, Innocentii epistolam ex epistola Siricii, non hanc ex illa expressam esse. Idemque iis persuasum iri confido, qui que in epistola Siricii explicatione egeant, in Innocentii epistola ut plurimum  suppleri animaduerterint; adeo ut Siricius uerborum suorum auctor, Innocentius Siricii interpres plane appareat. ueri enim simile non est eum qui ex Innocentii uerbis epistolam componere, et Siricio affingere uoluisset, quedam illius uerba, que ad perspicuitatem sententie uidentur necessaria, fuisse omissurum. Ex his autem locis nonnulla nunc essent indicanda, nisi hoc notis commodius seruaretur. Ad Innocentium quod attinet, plures a Siricio iam prescriptas regulas epistole sue inserendo conuenienter uictricio satisfecit, nichil ab ipso nouum postulanti, sed regularum librum, quo »qualis seruetur in urbis Rome ecclesiis disciplina« edoceretur, expetenti.

u. Reiicitur que fingitur eius supponende causa.--- Neque hic locus ullus est uiri clarissimi suspicioni, qua censet aliquem Romane amplitudinis auctoritatisque prepostere studiosum, cum uideret Romanorum pontificum Zosimi, Bonifacii et Celestini  male cessisse operam, quam pro iure appellationum ad Apostolicam sedem in Africanas prouincias inuehendo posuerant, in animum induxisse suum, ut has Siricio litteras supponeret, celebremque fingeret Africe synodum eas recipientem, quo infausti exitus memoria oblitteraretur. Sane huiusmodi suspiciones ea leuantur atque remouentur facilitate, qua et iniiciuntur. Immo ab huius generis figmentis tum quisque Romani nominis studiosus deterreri debuisset, cum recens probasset Afrorum in iis excutiendis, que sibi conciliorum nomine obtrudebantur, diligentiam. Quis etiam tam hebes erat, ut rei tot gestis consignate, atque ipsius Africane ecclesie canonum Codici inserte memoriam oblitterari posse speraret? Sed et si cui tantum fuisset Romane amplitudinis studium, ut huius rei gratia nec falsa scripta comminisci uereretur, is dubio procul sedis illius ius apertioribus ac magnificentioribus uerbis, quam quibus Siricius num. 2 utitur, explicuisset.

 uI. Siricium uerbis monendi et rogandi ad ea que precepta essent persuadenda non absurde usum esse.--- At, inquit laudatus uir cap. 5, n. 7, »manifestam faciunt impostoris malitiam uel inscitiam uerba hec capitis 9, »Suademus ut sacerdotes et leuite cum uxoribus suis non ceant;« necnon ista, »Hortor, moneo, rogo, etc.« In his tamen uerbis nil simile nobis apparere ultro fatemur. Neque enim sic ea dici, ut obtendit uir eruditus, intelligimus, »quasi lege continentie non tenerentur sacerdotes et leuite;« sed ut ad eam legem seruandam qua tenebantur, hortando, monendo, rogando, suadendo inducerentur. An ad ea tantum, que ex animi libera uoluntate pendent, ac nulla precepti necessitate exiguntur, est hortandi, monendi, rogandi et suadendi locus? Ipse Siricius, ab ipso epistole sue proemio ea ad que subinde hortatur, non mera consilia esse indicat, sed precepta, et ea quidem, quibus eo magis quisque teneatur, quod non noua, sed uetera constituta sint. Quocirca iisdem expositis  subiicit: »Si quis sane inflatus mente carnis sue ab hac canonis ratione uoluerit euagari, sciat se a nostra communione seclusum, et gehenne penas habiturum.« Nemo certe ullum, ob consilia neglecta, aut a communione sua secludendum esse, aut gehenne penis obnoxium fore censuerit. Ad hec, uti iam Baluzius obseruauit, Innocentius epist. 3, ad Exsuperium, n. 3; Siricii de continentie lege uerba laudans, ea »beate recordationis uiri Siricii monita,« non precepta, nuncupat. Ipse quoque Siricius in epistola 4, n. 5, id, quod uelut »contra apostolica precepta,« factum uehementer improbat, ne deinceps fiat, uerbo admonendi prohibet in hunc modum, »Quod ne fiat ultra admoneo.« Et epist. 10, n. 6: »Hominibus coinquinatis et infidelibus . . . . mysterium Dei credere non oportere, ueneratione religionis ipsa suadente, moneo.«

uII. Afrorum erga sedem apostolicam obseruantia. ---Iam premiserat Quesnellus cap. 3, n. 3: »Certum  est per eam etatem, Africanos suarum ecclesiarum administrationem ex propriarum synodorum canonibus gessisse, nec leges ecclesiastice discipline a transmarinis regionibus sibi imponi passos esse.« uerum id, quod pro certo ponit, cum iis que sub Siricii successoribus Anastasio, Innocentio et Bonifacio gesta sunt, componere prorsus non ualeat, si hinc Siricii littere, quod Africano in concilio dicantur lecte, reiiciende sint. Nunc enim Africani, ut et Baluzius annotauit , litteras scribendas et legatum mittendum decernunt ad Anastasium apostolice sedis episcopum et uenerium sacerdotem Mediolanensem, eos oraturum; ut decretum temperent, quod tum obseruari Africanarum Ecclesiarum status non permittebat. Modo Anastasii eiusdem litteris in concilio suo recitatis, gratias agunt Deo, »quod illi optimo ac sancto autistiti suo tam piam curam pro membris Christi, quamuis in diuersitate terrarum, sed in una compage  constitutis, inspirare dignatus est « Ipsi etiam ad eumdem papam mittunt rursum litteras, quibus que de Donatistis recipiendis decreuerint, reuerenter exponunt. Subinde et Innocentii litteris, quibus cauebatur »ut episcopi ad transmarina pergere facile non deberent ,« sibi pariter prelectis, hoc ipsum sententiis suis confirmarunt. Demum edito Scripturarum canone sanciunt, »ut hoc etiam fratri et consacerdoti nostro Bonifacio uel aliis earum partium episcopis pro confirmando isto canone innoteseat .« Immo ipsummet Siricium ac Simplicianum de infantibus apud Donatistas baptizatis, an ex eis sacri altaris ministros promouere liceat, consulendos duxerunt . Cum igitur erga sedem apostolicam sic affecti essent Afri, eos anno 418 utiles ac sanis statutis refertas Siricii litteras in concilio suo recitari precepisse quis stupeat? Sed neque leges litteris illis proprie imponebantur, utpote quibus non  noua edebantur precepta, sed uetera firmabantur.

uIII. Epistolam sequentem ad Italos et propter Italos scriptam esse.---Pari facilitate diluuntur cetera, que aduersus epistole sequentis ueritatem obiiciuntur. Huius rei causa obseruasse maxime iuuerit, epistolam illam non propter Afros, sed propter eos qui ad Romanum concilium uocati uenire non potuerant fuisse scriptam, ac postmodum missam esse ad Afros eo fere modo, quo Damasi epistolam 3 propter episcopos Illyrici scriptam, subinde ad orientales missam, ipsisque inscriptam uidimus. Quemadmodum autem in epistole huius exemplo, quod Orientalibus traditum est, retenta sunt que solis Illyrici episcopis dici conueniebat, cuiusmodi est illud num. 2: »Unde aduertit sinceritas uestra . . . . hac fide nobiscum Orientales, qui se catholicos recognoscunt, Occidentalesque gloriari«: ita nec in exemplo Siricii, quod Italis scriptum, sed Afris transmissum, et ab eis in concilio suo recitatum est, mutata sunt que de solis Italis dicta fuerant. Hinc illud, »propter eos maxime, qui  in presenti, aut ualetudine aut fesse etatis causa, adesse minime potuerant,« quod Quesnellus de Afris interpretans omnino absurdum iudicat, Italis, de quibus unis dicitur, aptissime congruere deprehenditur. Ex eadem obseruatione pendet primi capituli seu decreti intelligentia, circa quam memoratus uir frustra laborauit. Istud sane si obseruasset, procul abfuisset ut cap. 4 diceret, »primum argumentum ex huius primi decreti insulsitate repeti,« utpote »quod quouis modo legeris, nec ad usum loquendi, nec ad grammatice leges, nec ad Africanam disciplinam et consuetudinem possis accommodare;« sed hoc ultro fassus esset adeo apte ad consuetudinem ac disciplinam Africanam accommodari, ut uel hinc de totius epistole atque Teleptensis concilii ueritate dubitare iam desineret.

IX. Tantum ad nos peruenit beneficio exempli quod Afris transmissum est.---Obseruandum est deinde, non aliunde ad nos epistolam istam, nisi gestorum  Teleptensis synodi beneficio peruenisse. Eam qualis in hoc concilio recitata est, exhibent diuerse, eeque perantique conciliorum ac pontificiarum epistolarum collectiones, quarum quatuor in bibliotheca Colbertina, due in Regia, una in nostra Germanensi, et alie alibi asseruantur. Sed nec ab eo abest codice, quem Codicis canonum ecclesie Romane nomine Quesnellus donauit. In eo quidem postremum obtinet locum; unde ille postmodum eam additam coniectat. Sed si semel admittatur illa ratio, pariter additi censendi erunt Constantinopolitani, Laodiceni, Antiochenique canones, qui proxime antecedunt; idemque de Damasi ad Paulinum epistola, que in eo codice dumtaxat cap. 55, post epistolas Simplicii, Felicis, Gelasii, etc., collocatur, iudicium erit. Ex gestis autem Teleptensis concilii qui primum hanc transcripsit epistolam, id unum curauit, ut unde illam acceperit, non lateret. Neque uitio ei uertendum, quod cetera pretermiserit eiusdem concilii gesta: sicut nec nos culpauerit quisquam, quod  Romanorum pontificum epistolas diuersis in conciliis recitatas, relictis synodalibus gestis, hic exhibeamus. Quemadmodum enim instituti nostri non est, ita nec fuit eorum qui antiquos canones et apostolice sedis decreta collegerunt, collectioni sue gesta synodalia adiungere. Unde ex eo, quod e synodis illis tantum epistolam exscripserint ibi recitatam, consequens non est ut nichil aliud in iis gestum fuerit; neque illud Quesnello colligendum fuit, »quod nullum maioris momenti negotium in illa synodo  tractandum erat, quam lectio epistole uel epistolarum Siricii.« Ipsa prefatio, que antiquis in libris huic Siricii epistole premittitur, indicat huius pape litteras nonnisi ex occasione, et postquam absoluta essent negotia, propter que conuenerat synodus, concilio ipso approbante fuisse recitatas. Eam hic Colbertino ex codice descriptam, aliorum exemplarium uarietatibus  ad marginem annotatis, omnium oculis subiicere opere pretium duxi. Sic porro in predicto codice habetur:

X. »Incipit concilium Teleptense super Tractoria  sancti Ciryci pape urbis Rome per Africam. Post consulatum gloriosissimi Honorii XI et Constantii II, uI kalendas Martias congregato concilio [in ecclesia Apostolorum] plebis Teleptensis , beatus pater prime sedis episcopus Donatianus ciuitatis Teleptensis cum resedisset, consedentibus secum Ianuario, Felice, Secundo, Cyrio, Secundiano, Geta , Eunomio, Maximiano, Donato, Cresconio, Iocundo, Soprato , Restituto, Iuliano, Maximino, Romano, Teriolo, Nilico, Maximo, Donatiano, Basilio, Papiniano, Ianuario, Porfyrio, item Porfyrio, Donato, Iuliano, Tuto, Fortunio , Quintiano, Capione et ceteris episcopis; necnon etiam uincentio, Fortunatiano legatis  prouincie Proconsularis ad Bizacenum concilium directis, et reliqua« , »uincentius et Fortunatianus dixerunt: Etiam cum Thusdrum  fuissemus, sicut mecum recolit memorialis auditio uestra, et epistolas sancte memorie Syricii sedis apostolice episcopi dederamus recitandas, ex quibus cum unam relegeret sanctimonium fratris nostri episcopi Latonii, utrasque nos nunc referre suggestio indicat: has recitari donate. Episcopi dixerunt: Recitentur epistole uenerabilis memorie sancti  Syricii, ut nouerimus quid earum textus contineat. Cumque traderentur, Priuatus notarius dixit: Exemplar tractatorie  episcopi urbis Rome. Dilectissimis fratribus, etc.« Hic forte quod dicitur consilium Telepte »in Ecclesia Apostolorum« celebratum, si  quis fictum esse suspicetur ad imitationem uerborum Siricii, »qui ad reliquias B. Petri« conuenisse se prefatur; eo iniquior uidebitur illa suspicio, quod in quauis orbis parte dicatas Apostolis Ecclesias haberi insolens non est.

XI. Teleptense concilium suppositionis suspectum immerito dici.---His probe consideratis, iudicet quisque merisne coniecturis ut supposititium reiicere liceat concilium Africanum in peruetustis exemplaribus, ac nominatim Corbeiensi, quod medio seculo uI recentius non est, asseruatum, et Ferrandi diaconi Afri, qui eodem seculo uI ineunte florebat, auctoritate fultum; concilium, inquam, in quo notantur dies et consules quibus habitum est, locus in quo celebratum, episcopus qui ei prefuit, et ceteri episcopi qui eidem interfuerunt: tametsi tot in notis nichil deprehendatur, quod non consentiat aut repugnet historice ueritati. Certe Donatianum anno 411 Teleptensis Ecclesie episcopum exstitisse ex Collatione Carthaginensi habemus. Eumdem saltem ab anno 416  Bizacene prouincie primatem fuisse testis est illius concilio Mileuitano II subnexa subscriptio, idque diserte firmat canonum Eccles. Afric. Codex c. 127. Eum quoque ad annum 418, quo Teleptense concilium consignatur, superstitem fuisse fidem facit generalis Africe synodus, prout apud Lab. to. II, pag. 1578, legitur, kalendis Maiis eiusdem anni 418 habita. Nec repugnat, prouincialem synodum aliquanto ante generalem uel propriorum negotiorum causa, uel ut res ad generalem deferendas preparet, celebrari. Preterea uincentium et Fortunatianum, qui Telepte interloquuntur ut Proconsularis prouincie legati, alias etiam eodem munere functos esse tum ex Mileuitano II concilio c. 27, tum ex Codice can. Afric. Eccl. cap. 97 et 127 discimus.

XII. Tractorie nomine quid intelligatur.---Tracturie seu tractorie, uel tractatorie uocabulum, quo donatur hec epistola, et in quo exprimendo eadem  apud Augustinum est ueterum codicum uarietas, ad ecclesiasticum usum a iure ciuili translatum fuit. In Codice Theod. lib. uIII, specialis est titulus 6, de tractoriis et statiuis, ubi tractoria id est quod epistola, qua castrensibus muniis absoluti domum dimittebantur, ut etiam liquet ex lib. uII, tit. 18, leg. 11. Alias diploma sonat, quo publice uel annone uel euectionis accipiende fit potestas. Eo Afri ad ecclesiasticas litteras enuntiandas uti solent. Hac uoce apud Augustinum epist. 43, n. 8 et 9, indicatur epistola, qua episcopi ad synodum uocabantur: at Serm. 2 in Psal. 36, n. 19 et 20, epistola synodica Maximianistarum per uniuersam Africam missa tum ab ipso Augustino tum a Maximianistis Tractatoria seu Tractoria nuncupatur. Eadem uoce Augustinus epist. 43, n. 8, litteras intelligit per totum orbem terrarum missas super eorum nomine qui uel fuerint conuicti, uel de obiectis criminibus respondere pertinaciter noluerint. Eodem intellectu Marius Mercator in Commonit. Tractoriam appellat Zosimi epistolam de  Pelagii et Celestii damnatione omnibus ecclesiis inscriptam.



EPISTOLA u. B. SIRICII PAPAE AD EPISCOPOS AFRICAE.

Siricius cum synodo ubi edisseruit quanta episcopis cura esse debeat de Ecclesie munditie, precepta uetera a nonnullis iam neglecta restaurare studens, statuit qualiter ordinandi episcopi, ne clericus uiduam ducat uxorem, nec ad clerum admittatur qui uiduam duxerit, aut qui post remissionem peccatorum cingulum militie secularis habuerit; ne ex aliena ecclesia clericum quis ordinet. Item de abiectis non suscipiendis. De recipiendis Nouatianis et Montensibus, qui ad Ecclesiam redeunt. De continentia sacerdotum ac leuitarum. Ut iudicium misericordie non desit.

Dilectissimis fratribus et cepiscopis per Africam, SIRICIUS [a 1Kb] .


1. Cum in unum plurimi fratres conuenissemus ad sancti apostoli Petri reliquias, per quem et apostolatus et episcopatus in Christo cepit exordium, [b 1Kb] placuitque propter emergentes plurimas causas, que  in aliquantis non erant cause, sed crimina, de cetero sollicitudo esset unicuique in Ecclesia curam huiusmodi habere, sicut apostolus predicat Paulus , talem Deo Ecclesiam exhibendam, non habentem maculam aut rugam, ne per alicuius morbide ouis afflatum, [c 1Kb] conscientia nostra contaminata uideretur. Qua de re, meliori consilio id sedit. Propter eos maxime, qui in presenti, [d 1Kb] ualetudine corporis aut fesse etatis causa, adesse minime potuerunt, quo [e 1Kb] perpetua istiusmodi forma seruetur, litteras tales dare placuit, non que noua precepta aliqua imperent, [f 1Kb] sed quibus ea, que per ignasiam desidiamque aliquorum neglecta sunt, obseruari cupiamus, que tamen apostolica [g 1Kb] et patrum constitutione sunt constituta, sicut scriptum est: State, et  tenete traditiones nostras siue per uerbum, siue per epistolam . Illud certe uestram debet mentem, dilectissimi fratres, uehementius excutere, ut ab omni labe seculi istius immunes ad Dei conspectum securique ueniamus. Non enim erimus immunes, [h 1Kb] quia presumus plebibus; cum scriptum sit, Cui multum creditum fuerit, plus ab eodem requiretur . Ergo quoniam non pro nobis tantum, sed pro populo credito cogimur prestare rationem, populum disciplina deifica [i 1Kb] humilem erudire debemus. Exstiterunt enim nonnulli, qui statuta maiorum [i 1Kb] non tenentes, castitatem Ecclesie presumptione sua uiolarunt, uoluntatem populi sequentes, Deique iudicium non timentes.

2. Ergo ne pari more silentio conniuere atque  adhibere consensum talibus uideamur, unde gehenne penas possimus incurrere, dicente Domino, Furem uidebas, et currebas cum eo, et cum adulteris portionem tuam ponebas : hec sunt, que deinceps [k 1Kb] intuitu diuini iudicii omnes catholicos episcopos expedit custodire.

 I. Primum, ut extra conscientiam sedis apostolice, hoc [a 22Kb] est primatis, nemo audeat ordinare. Integrum enim iudicium est, quod plurimorum sententia [b 1Kb] confirmatur.

II. Ne unus episcopus [c 3Kb] episcopum ordinare  presumat propter arrogantiam, ne furtiuum beneficium prestitum uideatur. Hoc enim in synodo Nicena  constitutum est et definitum.

III. Item, si quis post remissionem [d 2Kb] peccatorum,  cingulum militie secularis habuerit, ad clerum admitti non debet.

Iu. Ut mulierem, [a 9Kb] id est, uiduam clericus non ducat uxorem.

u. Ut is, qui laicus uiduam duxerit, non admittatur ad clerum.

uI. Ut de aliena Ecclesia ordinare clericum nullus usurpet .

uII. Ut abiectum clericum alia Ecclesia non admittat .

uIII. Ut uenientes a Nouatianis uel [b 11Kb] Montensibus,  per manus impositionem suscipiantur, [c 2Kb] preter eos quos rebaptizant.

3. Preterea quod dignum et pudicum et honestum est suademus [d 1Kb] , ut sacerdotes et leuite cum uxoribus suis non ceant ; quia [e 2Kb] in ministerio, ministerii quotidianis necessitatibus, occupantur. Ad Corinthios namque sic Paulus scribit, dicens: Abstinete [f 1Kb] uos, ut uacetis orationi . Si ergo laicis abstinentia imperatur, ut possint deprecantes audiri: quanto magis sacerdos utique omni momento paratus esse debet, munditie puritate securus, ne aut sacrificium [g 1Kb] offerat, aut baptizare cogatur? Qui si contaminatus fuerit  carnali concupiscentia, quid [a 1Kb] faciat? Excusabit? Quo pudore, qua mente usurpabit? Qua conscientia, quo merito hic exaudiri se credit, cum dictum sit: Omnia munda mundis, coinquinatis autem et infidelibus nichil mundum ? Qua de re hortor, moneo, rogo, tollatur hoc opprobrium, quod potest iure etiam gentilitas accusare. Forte [b 1Kb] hoc creditur; quia scriptum est, Unius uxoris uirum . Non [c 1Kb] permanentem in concupiscentia generandi dixit, sed propter continentiam futuram. Neque enim integros non admisit, qui ait: uellem autem omnes homines sic esse, sicuti et ego . Et apertius declarat dicens: Qui autem in carne sunt, Deo placere non possunt. uos autem iam non estis in carne, sed in spiritu .

 4. Hec itaque, fratres, si plena uigilantia fuerint ab omnibus obseruata, cessabit ambitio, dissensio conquiescet, hereses et schismata non emergent, locum non accipiet diabolus seuiendi, manebit unanimitas, iniquitas superata calcabitur, caritas spiritali feruore flagrabit, pax predicata labiis cum uoluntate concordabit: pax utique Dei nostri, quam Saluator ipse iam proximus passioni seruandam esse precepit , et hereditario nobis iure reliquit, dicens: Pacem meam do uobis, pacem meam relinquo uobis : et dictum Apostoli , ut unanimes, unum sentientes, permaneamus in Christo, nichil per contentionem  nobis, neque per inanem gloriam uindicantes, nec hominibus, sed Deo nostro saluatori placeamus. His preceptis omnibus si fideliter uoluerimus obedire,  custodiet Dominus corpora nostra et animas nostras in diem, qua redditurus est unicuique secundum opera sua . Si quis sane inflatus mente carnis sue, ab hac [d 1Kb] canonis ratione uoluerit euagari, sciat se a nostra communione seclusum, et gehenne penas habiturum.

5. Preterea misericordia cum iudicio esse debet. Talibus enim oportet labentibus manum porrigere, [e 1Kb] qui sic currentem non pertrahant in ruinam. Data Rome [f 3Kb] in concilio episcoporum 80 sub die 8 idus Ianuarias post consulatum Arcadii augusti et Bautonis u. c. cons.





MONITUM IN EPISTOLAM SEQUENTEM.


I. Quibus primario scripta sit.---Epistolam illam non modo collectionis Isidori, sed et alterius antiquioris, quam Hispanam uocamus, codices exhibent. Quod num. 2 legimus, »Etiam de longinquo ueniant ordinandi, ut digni possint et plebis et nostro iudicio comprobari,« indicio est, eam ad illos episcopos scriptam esse, quibus ordinare »extra conscientiam sedis apostolice« non licebat, hoc est ad eos, quibus superior epistola 5 primario scripta est. Neque tamen idcirco falsa, etsi non primaria est que nunc obtinet, illius inscriptio. Eo enim iure »orthodoxis per diuersas prouincias,« quo proxima »fratribus et cepiscopis per Africam« inscribi potuit. Nempe Siricius omnium ecclesiarum curam ad se pertinere pro certo habens, decessores  suos ac nominatim Liberium imitatus, a quo »ad prouincias generalia decreta missa« esse ipse epist. 1, n. 2, memorat, ubi alicuius Ecclesie causa dederat responsa, que ad aliarum utilitatem conferre posse arbitrabatur, hec ad illarum notitiam perferri curabat. Huius rei testis est ipsius epistola 1, in qua que ad Himerium rescripsit, »in omnium cepiscoporum perferri notionem« iubet. Quocirca neminem offendere debet, quod inscriptio pre se ferat »pape« nomen. Hoc enim non ab ipso Siricio, sed ab eo qui ad diuersas prouincias epistolam eius transmissam fuisse annotauit, inditum credere est.

II. Epistole huius cum superiore consensio. Ea ipsa uideri potest que Thusdri et Telepte recitata est. ---Optandum foret, ut ex prototypo, quod Italie episcopis inscriptum erat, non ex ectypo quod aliarum prouinciarum episcopis subinde traditum est, eam descriptam haberemus. uerum etiamsi supersunt loci, qui accuratiori aliquo exemplari, ex quo  castigari possent, indigere uideantur, nichil tamen est cur dubius censeri debeat Siricii fetus. Summa quippe est eius cum epistola superiore consensio. Idem est utriusque scopus, nimirum ut que apostolica patrum constitutione, presertim de ordinationibus, sancita sunt, obseruentur. In utraque non sententie solum, sed et locutiones eedem occurrunt, puta qua de re pro quare, ecclesiastici canonis dispositio, cingulus militie secularis. Ut in utriusque exordio diuini iudicii metus ac traditionum seruandarum studium, ita in utriusque fine christiane caritatis et concordie commendatio eadem ratione inculcantur. Forte etiam littere, que num. 3 ante multo fratrum consensu cucurrisse dicuntur, non alie sunt ab epistola superiori, quam ampla ex synodo, Nicenorum canonum uindice, conscriptam esse constat. Quod si ita est, nichil prope ambigendum uidetur, quin epistola, de qua disserimus, ea ipsa sit, quam in Thusdritano primum concilio, ac deinde in Teleptensi recitatam fuisse ex ipsius Teleptensis  concilii proemio audiuimus.

III. Quo tempore scripta sit.---Ad tempus quod attinet, istud Siricii de ambitiosis nonnullis, »qui, inquit, frequenter ingeruntur auribus meis ut episcopi esse possint,« et quorum causa »aliquoties certatum est,« ipsum tunc temporis in episcopalibus oneribus sustinendis non nouitium exstitisse indicat. uerum si epistola, quam Siricius initio num. 3, »ante cucurrisse« memorat, superior intelligenda est, cum eam simpliciter ante cucurrisse dicat, nec addat dudum aut aliam particulam que longius interuallum denotet, hec superiore censeri potest non multo recentior. Inde fieri facile potuit, ut due ille epistole, tamquam ad eosdem attinentes et proximis in conciliis edite, simul in Africam mitterentur, ibique primum Thusdri, tum Telepte legerentur. Neque coniecture huic repugnat diuersa litterarum illarum inscriptio: cum non ex eodem fonte, sed ex Africani concilii gestis sola superior,  hec autem aliunde ad nos peruenerit.



EPISTOLA uI, SIRICII PAPAE AD DIuERSOS EPISCOPOS.


I. Ut indignus nullus efficiatur episcopus.---II. Ut ignotis sacerdotium non detur.---III. Ut neophyti uel laici sacerdotes non fiant.

Siricius papa orthodoxis per diuersas prouincias.

CAP. I.---1. Siricio ecclesiarum omnium cura. Cogitantibus nobis metum diuini iudicii, fratres karissimi, et post hanc uitam unumquemque prout gesserit recepturum, quid ueniat in querelam tacere non licuit, sed nobis loqui necessitas imperauit, dicente propheta, Exalta ut tuba uocem tuam . Et cui omnium ecclesiarum cura est, si dissimulem, audiam Domino dicente: [a 1Kb] Reiicitis  mandatum Dei, ut traditiones uestras statuatis . Quid enim aliud est, reiicere mandatum Dei, quam priuato iudicio et humano consilio nouis rebus constituendis liberius delectari?

2. Maiorum statuta non patitur uiolari. Magna cura adhibenda in clericorum ordinationibus. Perlatum itaque est ad conscientiam apostolice sedis, contra ecclesiasticum canonem presumi, et [b 1Kb] que ita sunt a maioribus ordinata, ut ne uel leui susurro debeant uiolari, proprias quasdam nouas obseruationes inducere, et pretermisso fundamento, supra arenam uelle [c 1Kb] construere, dicente Domino: [d 1Kb] Non transferes terminos, quos constituerunt patres tui . Quod et Sanctus quoque Apostolus noui et ueteris Testamenti predicator monet, in quo locutus  est Christus: State, inquit, et tenete traditiones uestras, quas didicistis siue per uerbum, siue per epistolam . Qua de re uidet uestra sinceritas, in sacris ministeriis aut in ordinationibus uestris quantum sacerdotum magna cura et diligens sollicitudo debeat [e 1Kb] obseruare. Denique ad Timotheum loquitur: Manus cito nemini imposueris, neque communicaueris peccatis alienis . Quod propterea memoratur, ut examine habito, et probitate morum et ecclesiastico labore sit commendatior, qui uocatur in medium ut summum sacerdotium possit accipere, probatus iudicio, non fauore; susceptus ueritate, non gratia; [f 2Kb] apostolico ordine fultus, non precipiti uoluntate.

3. Ambitiosis non cedit Siricius. De quo, karissimi [g 2Kb]  mihi, ante uestram sinceritatem huiusmodi littere  cucurrerunt multo fratrum et consacerdotum consensu, ut hac uestra subscriptione firmata ecclesiastici canonis dispositio que apud Niceam tractata est, confirmata suo merito fundatissima permaneret: ut tales uidelicet ad ecclesiasticum ordinem permitterentur accedere, quales apostolica auctoritas iubet, non quales dico, uel eos qui cingulo militie secularis astricti olim gloriati sunt. Qui postea quam pompa seculari exsultauerunt, aut negotiis reipublice optauerunt militare, aut curam mundi tractare, adhibita sibi quorumdam manu, et proximorum fauore stipati, hi frequenter ingeruntur auribus meis, ut episcopi esse possint, qui per traditionem et Euangelicam disciplinam esse non possunt. Quantis hoc aliquoties certatum est uiribus? Sed nichil  tale potuit [a 1Kb] elici, que ratio non compellit. Etiam de longinquo [b 1Kb] ueniant ordinandi, ut digni possint et plebis et nostro iudicio comprobari.

CAP. II.---4. Monachi uagi ab episcopis, ut sumptibus parcant, ordinantur. Quantum illicitum sit illud [c 1Kb] , estimari non potest, ut transeuntes , quorum nec uitam possumus scire nec baptismum, quorum fidem incognitam habemus nec probatam, nolint sumptibus adiuuare, sed statim aut diaconos facere, aut presbyteros ordinare festinent, aut, quod est grauius, episcopos constituere non formident. Charius apud illos dari sumptum [d 1Kb] est transeunti, quam sacerdotium. Non retenti, inde in superbiam exaltantur,  inde insuper ad perfidiam cito corruunt; quia fidem ueram in ecclesiasticis toto orbe peregrini discere non asseruntur.

CAP. III.---5. Ne legis loco ducatur quod semel ac secundo necessitas extorsit. Certe etiam illud non fuit pretermittendum, ut quod semel aut secundo necessitas hereticorum intulit contra apostolica precepta uelut lege licitum [e 1Kb] cepisse presumi, neophytum  uel laicum, qui nullo ecclesiastico functus fuerit officio, inconsiderate uel presbyterum uel diaconum ordinare: quasi meliores Apostolis sint, quorum audeant mutare preceptum. Et [f 1Kb] qui non didicit, iam docere compellitur. Ita nullus reperitur idoneus clericorum? Nec inter diaconos, nec inter alios clericos inuenitur, qui sacerdotio dignus  habeatur; sed ad condemnationem [g 1Kb] Ecclesie laicus postulatur? Quod ne fiat ultra, admoneo. Predico, ut unam fidem habentes, unum etiam in traditione sentire debeamus, probantes nos unanimes atque concordes, pacifici in Christo et in obseruationibus apostolicis habere caritatem. Medio itaque Patre, et unigenito Filio eius, et Spiritu sancto, et unius diuinitatis Trinitate, conuenio, ut in his fides catholica et disciplina nostra permaneat. Nec quisquam putet, tamquam ordinationes terrenas fieri, cum celeste sit sacerdotium, ut fidelibus gloria maneat [h 1Kb] dignitatis eiusdem, et ante tribunal Christi ex hinc non habeat quod accuset.





MONITUM IN EPISTOLAM SEQUENTEM.


I. Epistolam hanc recognouimus ad uetera exemplaria diuersarum collectionum, Codicis uidelicet a Quesnello uulgati, collectionis alterius non minus antique in Colbertina bibliotheca asseruate, necnon Hispane et Isidoriane. In nullo autem titulum offendimus, quem ei Quesnellus indidit in hunc modum: Siricii pape ad omnes episcopos Italie super damnationem Iouiniani et reliquorum hereticorum uirginitati derogantium. Isidorus Hispalensis episcopus lib. de Script. eccl. c. 3, mentionem eius faciens, ad diuersos episcopos missam tradit; eique concinunt omnes nostri mss. in quibus per diuersos episcopos missa prenotatur. Titulus, quem exhibemus, ex mss. collectionis Hispane descriptus fuit. Eumdem seruauit Isidorus Mercator; sed ei de suo addidit salutationem huiusmodi, Siricius papa orthodoxis episcopis per diuersas prouincias salutem. Salutationis huius loco apud Crab. ac deinceps in aliis editionibus substitutum legimus, Siricius ecclesie Mediolanensi.  uerum noua illa inscriptio nulla, opinor, alia ratione nititur, nisi quod epistolam hanc Mediolanum missam esse, ad eamque Ambrosium cum sociis rescripsisse constat. Mabillonius autem itin. Ital. pag. 69, ubi epistolam hanc in Romano uallicellane bibliothece codice non episcopo Mediolanensi, sed uniuersis episcopis inscribi monet, hoc tantum notare uoluit, eam non ecclesie Mediolanensi, ut in editis circumfertur, sed diuersis episcopis inscribi. Neque enim is codex a nostris dissidet, qui diuersos episcopos, non uniuersos, magno consensu exhibent. Iis, qui bibliothecam peregrinam obiter lustrant, ac deinde domum reuersi que in ea deprehenderint obseruatu digna memoriter notant, condonandi sunt huiusmodi lapsus. Epistolam istam indicare uidentur Hieronymus et Augustinus: Hieronymus quidem, cum initio libri aduersus uigilantium docet, Iouinianum »Romane ecclesie auctoritate« fuisse damnatum; atque in exordio lib. III  aduersus Pelag. repetit, Iouiniani placita »olim Rome, ac dudum in Africa condemnata« esse: Augustinus uero lib. II Retr. c. 12, ubi cum Iouiniani heresim in urbe Roma multum ualuisse premisisset, subiecit: »Huic monstro sancta Ecclesia, que ibi est, fidelissime ac fortissime restitit.« Ideo quippe Siricius epistolam istam scripsisse se testificatur, ut ea, que Rome in Iouiniani condemnatione gesta erant, ab episcopis non ignorarentur.

II. Tempus, quo scripta est, ex sequenti expiscari licet. In hac enin Iouinianum ac socios Roma pulsos, Mediolanum ad Theodosium imperatorem confugisse non obscure innuitur. Atqui Theodosius, cum Maximum debellasset, quod anno 388 alii Augusto mense, alii Septembri contigisse uolunt, Mediolanum primum accessisse dicitur: eumque inde anno 389 idibus Iuniis Romam uenisse, et cum ibi  triumphum egisset, kalendis Septembris Mediolanum rediisse historica monimenta fidem faciunt. Ex quo consequens est, ut hec epistola, si ante Theodosii triumphum collocetur, anno 388 labente non sit anterior; si post differtur, anni 389 exitum haud multo interuallo antecedere censenda sit.



EPISTOLA uII, SIRICII PAPAE AD DIuERSOS EPISCOPOS MISSA ADuERSUS IOuINIANUM HAERETICUM EIUSQUE SOCIOS AB ECCLESIAE UNITATE REMOuENDOS.

Iouiniani ac sociorum peruersam doctrinam publice prodit, eiusque precipuos auctores nominatim damnatos denuntiat.

Iouiniani que doctrina diabolo auctore.---1. Optarem semper, fratres karissimi, dilectionis et pacis uestre sinceritati gaudia nuntiare, ita ut uicissim discurrentibus litteris, sospitatis uestre [a 1Kb] iuuarentur  indicio. [b 1Kb] At uero quia non patitur nos quiete ab incursione sua uacare hostis antiquus ab initio mendax, inimicus ueritatis, emulus hominis, quem ut deciperet, se ante decepit; pudicitie aduersarius, luxurie magister, crudelitatibus pascitur; abstinentia [c 1Kb] puniendus, odit ieiunia, ministris suis predicantibus [d 1Kb] dum dicit esse superflua, spem non habens de futuris, Apostoli sententia repercussus, dicentis: Manducemus et bibamus; cras enim moriemur .

2. Quam perniciosa dum latebat.---O infelix audacia! o desperate mentis astutia! Iam incognitus sermo hereticorum intra Ecclesiam cancri more serpebat: ut occupans pectus, totum hominem precipitaret in mortem. Et nisi Dominus Sabaoth laqueum,  quem [e 1Kb] parauerat, dirupisset, scena tanti mali et hypocrisis publicata multorum simplicium corda traxerat in ruinam: quia facile ad deteriorem partem mens humana transducitur, [f 1Kb] uolens per spatiosa uolitare, quam arcte uie iter cum labore transire.

3. Qui detecta et damnata. Nuptiis intersunt sacerdotes.---Qua de re necessarium satis fuit, dilectissimi mihi, que hic gesta sunt, ad uestram conscientiam cognoscenda mandare: ne [g 1Kb] ignorantia cuiuspiam sacerdotis, pessimorum hominum Ecclesiam irrumpentium, sub religioso nomine, contagio uiolaret: sicut scriptum est Domino dicente: Multi uenient ad uos in uestimentis ouium, intus autem  sunt lupi rapaces; a fructibus eorum cognoscetis eos . [a 2Kb] Hi sunt uidelicet, qui subtiliter Christianos sese iactant: ut sub uelamento pii nominis gradientes, domum orationis ingressi, sermonem serpentine disputationis effundant; ut sagittent in obscuro rectos corde , [b 1Kb] atque a ueritate catholica auertendo, ad sue doctrine rabiem diabolico more transducant, atque ouium [c 1Kb] simplicitatem defraudent. Et quidem multarum heresum malignitatem [d 1Kb] ab apostolis nunc usque didicimus, et experti probauimus: sed numquam tales canes Ecclesie mysterium latratibus fatigauerunt, quales [e 1Kb] nunc subito hostes fidei erumpentes, doctrina perfidie pullulata, cuius sint discipuli, uerborum  fructibus prodiderunt. Namque cum alii heretici singula sibi genera questionum male intelligendo proposuerint conuellere atque concerpere de diuinis institutionibus; isti non habentes uestem nuptialem , sauciantes Catholicos, noui ac ueteris Testamenti, ut dixi, continentiam peruertentes, et spiritu diabolico [f 2Kb] interpretantes, illecebroso atque ficto sermone aliquantos [g 1Kb] Christianos ceperunt iam uastare, atque sue dementie sociare, [h 1Kb] intra se continentes nequitie sue uirus. [i 2Kb] uerum electi blasphemias suas conscriptione temeraria publice prodiderunt, et desperate mentis furore conciti, passim [i 1Kb] in fauorem gentilium publicarunt. [k 2Kb] Sed a fidelissimis Christianis, uiris genere  optimis, religione preclaris, ad meam humilitatem subito scriptura horrifica uidetur esse delata: ut sacerdotali iudicio detecta diuine legi contraria, spiritali sententia deleretur. Nos sane [a 1Kb] nuptiarum uota non aspernantes accipimus, quibus [b 1Kb] uelamine intersumus: sed uirgines, quas nuptie creant, Deo deuotas maiore honorificentia muneramus. Facto igitur presbyterio, constitit doctrine nostre, id est [c 2Kb] Christiane legi, esse contrariam.

4. Heresis noue incentores damnantur. Unde Apostoli secuti preceptum , [d 1Kb] quia aliter quam quod accepimus annuntiabant, omnium nostrum tam presbyterorum et diaconorum, quam etiam totius cleri, [e 1Kb] unam scitote fuisse sententiam, ut Iouinianus, [f 1Kb] Auxentius, Genialis, Germinator, Felix, [g 1Kb] Plotinus,  Martianus, Ianuarius et Ingeniosus, qui [h 1Kb] incentores noue heresis et blasphemie inuenti sunt, diuina sententia et nostro iudicio in perpetuum damnati extra Ecclesiam remanerent. Quod custodituram sanctitatem uestram non ambigens, hec scripta direxi per fratres et [i 2Kb] compresbyteros meos Crescentem,  Leopardam et Alexandrum, qui religiosum officium fidei possint spiritu adimplere feruenti.





EPISTOLA uIII [i 1Kb] , SEU RESCRIPTUM AMBROSII, ALIORUMQUE EPISCOPORUM AD SIRICIUM PAPAM DE CAUSA SUPRADICTA. 





MONITUM IN EPISTOLAM SEQUENTEM.

I. Quid querendum.---Circa hanc epistolam non  una exsistit questio. Nam et de auctore eius inter eruditos non conuenit. Neque maior est illorum de Bonoso, cuius occasione scripta est, consensio. Quis enim illius error, seu crimen, que sedes, an etiam ipse fuerit qui ab antiquis Bonosiacorum dux dictus est, ambigunt. Ad hec illustranda primum tempus quo ipsa scripta est epistola nosse iuuerit.

 II. Quo tempore sit scripta.---Temporis, quo scripta est, ipsa non obscuram pre se fert notam. In ea quippe Capuanum concilium ut proxime habitum memoratur. Atqui hanc synodum post Theodosii in urbem Constantinopolim reditum, hoc est post uI kalendas Decembris anni 391, et ante ualentiniani necem, id est ante idus Maias anni 392 celebratam esse, in nouissima Ambrosii editione, ubi epistole 56 ordo asseritur, probatum est. Ex quo sequitur, ut et hec epistola anno 392 ante mensem Maium scripta merito censeatur: maxime cum ee que in Italia ualentiniani interitum consecute sunt turbe, ut scrius differatur non sinunt.

III. Falso tribuitur Damaso.---Hinc defendi nequit sententia Nicolai Cusani lib. II de Concordia cath. c. 18, Iac. Almaini lib. de Auctorit. Ecclesie, Caietani lib. de Comparat. auctorit. pape et concil., ac Roberti Coci lib. III, c. 14, qui epistolam hanc Damaso ascribunt. Is enim papa iam ab anno 384 uiuere desierat, adeo ut successor eius Siricius anno  385 ineunte ad Himerii consulta responderit. Neque uero ullius codicis epistolam istam Damaso tribuentis auctoritate in eam abierunt opinionem, sed ordine decepti quo inter Ambrosianas epistolas collocatam cernebant. Quam enim epistole Ambrosii nunc 17, in qua Damasi ut adhuc superstitis fit mentio, proxime anteponi animaduertebant, hanc ad Damasi successorem pertinere ne suspicati sunt quidem. Quanto ipsis probabilior uisa esset hec sententia, si apud Marium Mercatorem edit. Baluz. pag. 165, Bonosum »a Damaso predamnatum« legissent! uerum nec ille alio intellectu Bonosum a Damaso predamnatum dixit, quam quo Socinum dicere nobis licet a Niceno concilio et ab ipso Damaso predamnatum. Respicit quippe M. Mercator ad fidei confessionem, quam Damasus ad Paulinum misit, nominatimque ad illud: »Anathematizamus Photinum, qui Hebionis heresim instaurans Dominum Iesum Christum tantum ex Maria confitetur.« Nam et  ipse Bonosus eumdem errorem instaurare uulgabatur.

Iu. Neque est Ambrosii.---Epistolam eamdem Ambrosio attribuunt non modo antique eius editiones, uerum etiam Colbertinus. Carolilocensis aliique nonnulli codices scripti. Sed nec illius esse Baronius ad annum 389 hinc probat, quod in ea num. 2 Bonosus »fratrem nostrum Ambrosium« consuluisse narratur. Obseruarunt quidem fratres nostri, qui Ambrosii adornarunt editionem, hec ab eo non proprio, sed alicuius synodi, cui prefuisset, nomine dici potuisse; simulque monuerunt maximam opelle huius cum indubitatis Ambrosii scriptis, puta lib. de Instit. uirg. c. 5, et epist. 63, ad uercell., n. 109, esse affinitatem. Sed si hac in epistola Ambrosius synodi nomine loquitur, synodi etiam huius nomine, non Ambrosii debuit inscribi, adeoque inscriptionis codicum illorum, quam falsam esse liquet, sublesta est auctoritas. Quapropter memorati fratres illam etsi inter Ambrosianas epistolas, anepigraphen tamen et altero charactere ediderunt.

 u. Siricio recte est restituta.---Iustellus notis in canonem 48 Cod. eccl. Afr. illam Siricio adiudicandam censet, eique suffragantur uiri superius num. 3 memorati Cusanus, etc., quatenus eamdem Romani alicuius pontificis esse pro certo habent. Si enim illam Siricii temporibus scriptam esse premonstratum eis fuisset, statim in eamdem opinionem concedere non dubitassent. Huic pape tandem a Luca Holstenio in collectione Rom. bipart. restituta est: eamque restitutionem probat ac laudat Launoius to. I, epist. ad Sambenuium, ubi et multa de hac epistola edisserit. Suum quoque locum ei Labbeus inter epistolas Siricii exinde reddidit. Holstenius quidem, ante fato functus quam opus ipsius e prelo exiret, quo in codice epistolam istam saniori cum titulo nactus esset annotare non ualuit: sed nullus est ambigendi locus, quin titulum illum, quem aptissimum esse nemo inficiatur, non confinxerit  de suo, sed e ueteris alicuius exemplaris fide expresserit. Nihil enim erat cause cur inter epistolas Romanorum pontificum, quas uel nouas uel meliores primum edidit, hanc de integro uulgaret, nisi ipsi nouus titulus, ueteris alicuius codicis auctoritate fultus, hanc ueluti meliorem et quodam modo nouam iure censeri persuasisset. Neganda tamen non est eius cum laudatis Ambrosii scriptis, presertim a num. 3 consensio. Sed fieri potuit, ut uel Ambrosius Siricio hac in re operam suam commodarit, uel Siricius Ambrosii argumentis, aduersus delatum Bonosi errorem Capuana in synodo aut alibi prolatis, sibi utendum duxerit.

uI. De Bonoso diuerse opiniones.---Bonosus ille cui prefuerit Ecclesie, Baronius ad annum 389, Petauius to. Iu Eccles. Dogm. lib. XIu, aliique sibi ignotum esse confitentur. Sirmondus notis in Auitum Naissitane in Dacia sedis eum antistitem exstitisse coniectat. Coniectura illius haud dubie nititur Innocentii ad Marcianum Naissitanum episcopum  epistola 16, propter quam et Holstenius in annot. geogr. de patriarch. Rom. pag. 122 et 123, opinionem eamdem tuetur. At Ioan. Garnerius suis in Marium Mercatorem commentariis, ipsius Mercatoris auctoritate nixus, Bonosum Sardicensi metropoli prepositum fuisse affirmat. Hinc Tillemontius to. X, pag. 755, Bonosum aut in Macedonia aut in finitima prouincia episcopum fuisse ultro fassus, querendum proponit, num distinguendi sint Bonosi duo, Naissitanus unus, de quo Siricius et Innocentius loquantur, alter Sardicensis, quem Marius Mercator aliique scriptores Bonosiacorum ducem faciunt. Ipse quidem pro sua modestia testatur, sese hanc distinctionem asserere primum non audere, neque tamen silet nichil aduertere se quod ei repugnet.

uII. An Bonosi duo distinguendi. Eidem distinctioni rursum fauet, ubi obseruat Siricium atque Innocentium de Bonoso aliquo loqui, quem canonicis criminibus potius, quam ulla heresi insimulatum  innuant; nominatimque Innocentium a clericis ab illo ordinatis nullam fidei professionem exegisse. Sed hec uiro diligentie laude prestanti excidisse miramur. Nam et Siricius Bonosum, de quo ipsi sermo est, »de Marie filiis iure reprehensum« docet, notatque eum hoc astruentem, »nichil aliud nisi perfidiam Iudeorum astruere, qui dicunt eum  non potuisse nasci ex uirgine;« et Innocentius epist. 16, ad Marcian., de clericis a Bonoso ordinatis constitutum scribit, ut si »damnato eius errore, uellent Ecclesie copulari, libenter reciperentur, ne forte qui essent digni recuperande salutis, in eodem errore deperirent.« Cum igitur Bonosum, de quo Siricius atque Innocentius loquuntur erroris labe contaminatum fuisse constet: restat querendum, an error, de quo eum Siricius accusatum notat, alius fuerit ab eo, quem alii Bonosiacorum duci attribuunt. At uero in hoc consentiunt ceteri, quod Bonosiacorum dux Hebionis, Pauli Samosateni ac Photini heresim instaurarit.  Hec quippe de illo sunt Marii Mercatoris uerba: »Hebionem philosophum secutus Marcellus Galata est, Photinus quoque, et ultimis temporibus Bonosus qui a Damaso urbis Rome episcopo predamnatus est.« Eam ob causam a Gelasio papa epist. 33, n. 4, Photinus et Bonosus, qui simili errore defecerunt, condemnantur. Ita et Arelatensis II concilii Patres can. 16, de Photiniacis et Paulianistis prelocuti, »Bonosiacos  ex eodem errore uenientes« censere se can. 17 declarant. Non alia de his sententia fuit Gennadii, qui lib. de uiris illustr. c. 14 librum memorat Audentii maxime intentum »contra Photinianos, qui nunc Bonosiaci uocantur.« Similia de iis et lib. de Dogm. Eccl. c. 22, al. 52, habet. Bonosiacos quoque Gregorius Magnus lib. XI, epist. 67, ad Quiricum, inter eos recenset, qui a Trinitatis fide aberrant: quatenus uidelicet, ut Auitus uiennensis episcopus epist. 3, pag. 29, apertius explicat,  »Christo diuinitatis honorem adimunt.« Unde et Augustinus de horum hereticorum duce loqui iure uidetur, cum Elpidio Christi diuinitatem neganti, ipsumque ad Bonosum, ut qui ad eamdem sententiam persuadendam potens esset, mittenti epist. 242 rescribit: »Libentissime amplector beneuolentiam tuam, quod me Bonoso et Iasoni, ut scribis, doctissimis uiris, etiam trans mare mittere dignatus es ad reportandos ex eorum disputationibus uberes fructus.« Inde etiam colligere licet, tunc superstitem fuisse heresiarcham illum, cum hec Augustinus scriberet. Certe ex uariis illis testimoniis Bonosum aliquem exstitisse constat, qui Bonosiacorum secte nomen dedit; atque hos cum Hebionitis ac Paulianistis recensitos, nouosque Photinianos ideo dictos esse, quia pariter cum illis Christo diuinitatem adimebant. Atqui is error non alius est a perfidia Iudeorum, quam Bonoso Siricius attribuit. Neque igitur Bonosiacorum dux alius uideri debet a Bonoso, quem idem papa reprehendit. Quocirca et  Ambrosius lib. de Instit. uirg. perpetuam Marie uirginitatem aduersus obiecta Bonosi, quem non appellat, sed satis aperte designat, a capite 5 ad 9 astruens, cap. 10, 11 ac medio 12, equalitatem Trinitatis et deitatem Filii impugnantes confutat, ac tandem ipsa capitis 12 postrema parte ad asserendam Marie integritatem redit: nec quidquam addit, unde non eosdem hereticos a se confutari indicet. Procliuis sane is erat lapsus, ut qui semel filios e Maria procreatos diuulgarat, eo progrederetur, ut et Christum non aliter natum, adeoque »hominem communem ex Maria et Ioseph natum« cum Hebione et Iudeis predicaret.

uIII. Bonosus Sardicensis episcopus censendus. Iam uero si Bonosus unus est, cur hunc Sardicensis potius, quam Naissitane ecclesie episcopum non existimemus; cum Marii Mercatoris, qui temporibus illius uixit, adsit diserta auctoritas Sardicensem eum appellantis, nec testimonio tam aperto tamque, graui  quidquam opponi ualeat, nisi mera coniectura, inde ducta, quod Bonosus Naissitanos clericos ordinasse dicatur, et aliene Ecclesie clericos ordinare canones prohibeant? Sed eo leuior est illa coniectura, quod Bonosus, quo plures sibi sociaret, teste Innocentio epist. 17, n. 12, »passim et sine ulla discussione ordinationes illicitas faciebat.« Postulassent etiam canones, ut si Bonosus Naissitanus episcopus exstitisset, causa eius ad Sardicensem presulem, ut metropolitanum ipsius, non ad uicinos episcopos, deferretur. Ita enim summi pontifices causas, que forte in ecclesiis Dacie Mediterranee, Dacie Ripensis, Mesie, etc., oborirentur, Thessalonicensi episcopo uice sua cognoscendas commiserunt, ut id I saluo earum primatu« fieri uellent, ut Innocentius epist. 13, ad Rufum, n. 3, conceptis uerbis testatur. Sardicensis autem episcopi, qui Dacie prouincie  metropolita seu primas erat, causa a Thessalonicenci episcopo, qui »inter ipsos primates primus,« ut Innocentius loco citato loquitur, fuerat constitutus, cognosci debuit. Hoc igitur Anysii ius integrum seruauit Capuana synodus, cum Bonosi causam ad eum detulit. Simul et eadem synodus canonibus, qui episcoporum iudices non e remota prouincia, sed e uicina eligi uolunt, nominatimque 14 Antiocheno et 7 Sardicensi gessit morem, cum »precipue Macedones« Anysio iudices adiungi uoluit.

IX. Anysii aduersus Bonosiacos iudicium.---Anysii quodnam fuerit iudicium ex Innocentii epistolis 16 et 17 comperimus. Nempe ita damnauit Bonosum, ut ii qui ab illo fuerant ordinati, si »damnato eius errore uellent Ecclesie copulari, libenter reciperentur.« Quo ex iudicio recte obseruauit concilium Arelatense II, can. 17, manifestum esse Bonosiacos »in Trinitate baptizari.« Quapropter idem concilium licet Photiniacos siue Paulianistas et Bonosiacos« ex eodem errore uenientes« agnoscat, tamen  Photiniacos seu Paulianistas »baptizari oportere;« Bonosiacos uero, »si interrogati fidem nostram ex toto corde confessi fuerint, cum chrismate et manus impositione in Ecclesia recipiendos« decreuit. Tam solemni autem iudicio non stans Bonosus, nouos clericos undecumque ordinare, immo quosdam iam in Ecclesia catholica ordinatos iterata ordinatione contaminare non destitit; que nouarum perturbationum, et epistolarum 16 et 17 Innocentii, ut ibi uisuri sumus, causa et occasio fuit. In his forte prolixiores uidebimur: sed opere pretium duximus rem ab eruditis nondum satis extricatam explicare, unde et predictis Innocentii epistolis lux affulgeat.





EPISTOLA IX, SIRICII PAPAE AD ANYSIUM THESSALONICENSEM ALIOSQUE ILLYRICI EPISCOPOS. *

Siricius de Bonoso sententiam rogatus, non uult dicere:  sed quos Capuana synodus ei iudices delegerat, munere suo defungi iubet. Illum interim ob errorem de Marie filiis merito reprehensum atque horrori fuisse confirmat.

Dilectissimis [a 2Kb] fratribus ANYSIO et ceteris episcopis per [b 1Kb] Illyricum constitutis, SIRICIUS.

1. Bonoso et eius accusatoribus iudices dati.---Accepi [c 1Kb] litteras uestras de Bonoso episcopo, quibus uel pro ueritate, uel pro modestia, nostram sententiam sciscitari uoluistis. Sed cum huiusmodi fuerit concilii Capuensis iudicium, ut finitimi Bonoso atque eius accusatoribus iudices tribuerentur, et precipue Macedones, qui cum episcopo Thessalonicensi de eius factis uel [d 2Kb] cognoscerent: aduertimus quod  nobis iudicandi forma competere non posset. Nam si integra esset hodie synodus, recte de iis, que comprehendit uestrorum scriptorum series, decerneremus. uestrum est igitur, qui hoc recepistis iudicium, sententiam ferre de omnibus, nec refugiendi uel elabendi uel accusatoribus uel accusato copiam dare. uicem enim synodi recepistis, quos ad examinandum synodus elegit.

2. Bonosus interdictam sibi ecclesiam irrumpere cogitans, ab Ambrosio dissuadetur.---Denique cum Bonosus episcopus post iudicium uestrum misisset ad fratrem nostrum Ambrosium, qui eius sententiam consuleret, [a 1Kb] interdictam sibi ecclesiam irrumpere atque ingredi; responsum est ei, quod nichil temerandum foret, sed omnia modeste, patienter, ordine  gerenda, neque contra sententiam uestram tentandum aliquid; ut quod uideretur uobis iustitie conuenire, statueretis, quibus hanc synodus dederat auctoritatem. Ideo primum est, ut ii iudicent, quibus iudicandi facultas est data: uos enim totius, ut scripsimus, synodi uice decernitis; nos quasi ex synodi auctoritate iudicare non conuenit.

3. Bonosi error de filiis Marie. Iudeis fauet.--- Sane non possumus negare de Marie filiis iure reprehensum, meritoque uestram sanctitatem abhorruisse, quod ex eodem utero uirginali, ex quo secundum carnem Christus natus est, alius partus effusus sit. Neque enim elegisset Dominus iehsu nasci per uirginem, si eam iudicasset tam incontinentem fore, ut illud genitale Dominici corporis, illam aulam  Regis eterni, concubitus humani [b 1Kb] semine coinquinaret. Qui enim hoc astruit, nichil aliud nisi perfidiam Iudeorum astruit, qui dicunt eum non potuisse nasci ex uirgine. Nam si hanc accipiant a sacerdotibus auctoritatem, ut uideatur Maria partus fudisse plurimos, maiore studio ueritatem fidei expugnare contendent.

4. Refutatur.---Et ubi est illud quod scriptum est, dicente Domino ad matrem de Ioanne Euangelista, Mulier, ecce filius tuus: et rursus ad Ioannem de Maria, Ecce mater tua ? Quid sibi istud uult, quod cum in cruce Dominus positus  peccatum mundi tolleret, pronuntiauit etiam de integritate materna? Aut quid aliud dicitur, nisi ut claudat sua ora perfidia, et obmutescat, ne matrem Domini aliquo audeat temerare conuicio? Testis est ergo idem arbiter, idem materni pudoris assertor, quod desponsata fuerit uiro tantummodo Ioseph, nulla tamen coniugalis coitus consuetudine tori iura cognouerit . Neque enim eam suscepturam ex Ioseph filios a uiri consortio separare uoluisset. Sed si hoc parum est, addidit testimonium Euangelista, dicens quod suscepit eam discipulus [c 1Kb] in sua . Numquid ergo diuortium fecit? numquid a uiro abduxit atque abstulit? Ergo qui hoc legit in Euangelio, quomodo quasi naufragus titubat et fluctuat? Hoc ergo testamentum filii est de  matris integritate, hec Marie locuples integri pudoris hereditas, hic totius finis consummationis. Denique hoc dixit, et emisit spiritum consummans omne mysterium bono fine pietatis.

5. Ecclesie regimen commissum.---Legimus etiam et omnia percurrimus uel de eo, quod fratri nostro et cepiscopo Basso in consortium regende Ecclesie [d 1Kb] datus est Senecio, uel de ceteris unde uestre normam exspectamus sententie.





MONITUM IN SEQUENTES CANONES.

I. Unde et a quo prodierint.---E codice Fossatensi, qui nunc in Colbertina bibliotheca asseruatur, necnon ex antiqua codicis Pitheani collectione primum Iacobi Sirmondi opera editi sunt sequentes canones. Eos ille, quia quo tempore conditi fuerint, deprehendere certo non ualuit, ad calcem to. I  Conciliorum Gallie reiiciendos duxit. Ubi uero eorum antiquitatem probauit his uerbis, »Antiquissimos prorsus esse tum exemplarium uetustas docet, tum ipsa maxime, que priscis Ecclesie seculis congruunt, decretorum argumenta confirmant;« ipse demum suam de illorum auctore coniecturam sic proponit: »Et decretorum autem et scriptionis forma non abhorret ab epistolis Innocentii pape. Quare non inanis fortasse opinio fuerit, si quis horum auctorem illum fuisse coniiciat.« Hanc tanti uiri coniecturam secutus Labbeus, canones eosdem Innocentii epistolis primus subiecit. Ita etiam nobis, cum eos omnino preterire minime liceat, nullus prima fronte commodior uisus erat locus, quo illos exhibere ualeremus.

II. Eorum auctorem Leone antiquiorem esse.---Sane  manifestum est decreta seu responsa esse sedis apostolice, que prius a Gallis episcopis consulta fuerit; eoque pacto ad nostrum institutum pertinere. Deinde nec illud incertum. Romanum illum pontificem, a quo prodierunt, Leone esse antiquiorem. Tunc enim, ut ex numero 5 liquet, conditi sunt hi canones, cum Romana Ecclesia solos e clericis episcopos, presbyteros atque diaconos continentie lege constringeret. Atqui Leonis temporibus, Leone ipso teste epist. 14, ad Anastasium, n. 7, »ne subdiaconis quidem connubium carnale conceditur.« Immo iste papa loco citato sic loquitur, ut continentie subdiaconorum legem non ipse primus ferre, sed ab aliis latam et usu iam receptam firmare intelligatur. Et quidem in Codice can. Eccl. Afri. c. 4, Faustinus Potentine Ecclesie episcopus, ac primum Bonifacii I deindeque Celestini legatus, Africano in concilio dixisse memoratur: »Placet ut episcopus, presbyter et diaconus, uel qui sacramenta contrectant, pudicitie custodes ab uxoribus se abstineant,«  Quibus uerbis si adiungamus ista eiusdem Codicis cap. 25: »Placuit quod et in diuersis conciliis firmatum est, ut subdiaconi, qui sacra mysteria contrectant, et diaconi et presbyteri, sed et episcopi, secundum priora statuta, ab uxoribus se contineant;« etiam subdiaconos continentie lege obligandos esse Faustinus ex Romane Ecclesie prescripto ac more censuisse uidebitur. Dissimulandum tamen non est, in canone 3 Carthaginensis u concilii, unde proxima uerba in Codicem predictum translata sunt, nullam subdiaconorum fieri mentionem, sed simpliciter haberi: »Placuit episcopos et presbyteros et diaconos, secundum propria  statuta etiam ab uxoribus se continere.« Ut ut est, saltem indubitatum manet, Leonis euo minime concessum esse subdiaconis carnale coniugium. Ipsis etiam Gallis eam legem, qua presbyteris, diaconis ac subdiaconis uxores ducendi licentia negatur, seculo u ac deinceps probatam atque usu receptam fuisse, fidem faciunt concilium ueneticum  anno 465 habitum can. II, Agathense can. 39, Aurelianense III can. 2, Aurelianense u can. 4, Turonense II can. 10, et Antisiodorense can. 20.

III. Canones illos uel Innocentio uel Siricio ascribi posse.---Iam uero si subnexos canones ad ea summorum pontificum, qui Leonem precesserunt, scripta seu decreta exigamus; eos in nullos magis, quam aut in Innocentium, aut etiam in Siricium conuenire deprehendemus. Certe et in his canonibus n. 5, et in Innocentii epistola 2, n. 12, eadem de lege continentie sacerdotibus atque diaconis prescripta traduntur. Idem etiam de uirginibus uelatis aut non uelatis que a proposito exciderint, et in his canonibus n. 3 et 4, et in mox dicta epistola n. 15 et 16 precipitur. Item quomodo horum canonum auctor sacerdotio indignos iudicat, uel »qui militauerit iam fidelis militie seculari,« uel »qui ius seculi exercuerunt;« ita Innocentius epist. 3, n. 8 et 10, ad clericatus honorem admittendos negat, »qui  post acceptam baptismi gratiam in forensi exercitatione uersati sunt,« aut »qui post baptismum militauerit.« Rursum et quod in eadem epistola n. 6 aduersus nonnullos edicitur, qui episcopos alienis in Ecclesiis ordinandi potestatem usurpauerant, cum iis que infra n. 18 reprehenduntur apprime consentit. At hec argumenta Innocentio non ita peculiaria sunt, ut et in Siricium non minus apte conueniant. Si quid etiam ex loco, quem hi canones in archetypo obtinent, conficere licet; cum Telense seu Teleptense concilium, hoc est epistolam Siricii eo in concilio lectam proxime excipiant, nonnichil inde momenti accedit, quo eos uel Siricio uel Innocentio ascribamus.

Iu. Siricio tribuendos esse.---Utri uero eorum attribuendi essent, primum eruditorum iudicio permiseramus, immo quia Sirmondi Labbeique sententia in gratiam Innocentii preluserat, eos ad  calcem scriptorum huius pontificis, donec certius quid affulgeret, non prenotato eius nomine, reiiciendos duxeramus. uerum ubi ad singulorum examen uenimus, tam multa reperimus que Siricio specialiter congruant, ut illi hos negari non posse prorsus nobis persuasum fuerit. Primo quidem his canonibus traditionum commendatio, quemadmodum in epistola 6 Siricii, premittitur, et aduersus eos, qui nouas inducunt obseruationes, idem Matthei u, 9, locus utrobique adhibetur. Deinde ut in epistola u, n. I, rursum Siricius traditiones commendans, se non noua precepta imponere, sed que apostolica et patrum constitutione sunt constituta firmare profitetur; ita illic singulis propositionibus non constitutiones noue, sed antique traditiones reddende dicuntur. Tertio locutiones in his canonibus identidem deprehenduntur Siricio peculiares, ut qua de re pro quare; karissimi cum adiuncto mihi pro simplici uoce karissimi; remissio peccatorum pro baptismo. Preterea Siricius ad seruandas traditiones  monendo et rogando potius quam precipiendo inducere solet. »Quod ne fiat ultra,« inquit epist. 6, n. 5, »admoneo.« Et epist. 5, n. 3: »Coinquinatis autem et infidelibus nichil mundum. Qua de re hortor, moneo, rogo, tollatur hoc opprobrium.« Huic autem mori concinit quod in his canonibus n. 6 audimus: »Quamobrem, mihi karissimi, huiusmodi hominibus coinquinatis et infidelibus mysterium Dei credere non oportere, ueneratione religionis ipsa suadente, moneo.« Quis etiam in his canonibus n. 9, ista edicit: »Catholicorum episcoporum unam confessionem esse debere apostolica disciplina composuit . Si ergo una fides est, manere debet et una traditio, si una traditio est, una debet disciplina per omnes ecclesias custodiri?« Nonne ipse uidetur esse Siricius, qui eadem pressius epist. 6, n. 5, perstringit in hunc modum: »Predico ut unam fidem habentes, unum etiam in traditione sentire debeamus?« Longius esset omnia,  in quibus hi canones atque alie Siricii epistole consentiunt, hic subiicere. Pauca ista premonstrasse satis erit, quo quisque facilius ad deprehendenda cetera animum aduertat. Que autem hi canones exhibent Siricio Innocentioque uel in uerbis uel in sententiis communia, illa eo potiori iure ad Siricium referuntur, quod is Innocentium precessit, atque hunc papam ab illo constat multa esse mutuatum.

u. An his canonibus definiatur questio, quam Innocentius ait nondum a maioribus definitam.---Mouere illud potest, quomodo Innocentio epist. 6, c. 3, questione proposita super his, qui post baptismum administrauerunt, et aut tormenta sola exercuerunt, aut etiam capitalem protulere sententiam, respondere licuerit, De his nichil legimus a maioribus definitum, si Siricio hos attribuamus canones, in quibus similis questio n. 13 definita uideatur. Si tamen propius res dispiciatur, in utraque questione non leuis est dissimilitudo. Nam de iis qui administrauerunt, in epistola quidem Innocentii utrum ad communionem, in his autem  canonibus an etiam ad episcopalem dignitatem admittendi sint, rogatur. In iisdem etiam illos nonnisi acta penitentia altaribus sociandos docemur, non ideo nominatim quia iudiciale munus exercuerint, sed quia ludis ac spectaculis superstitiosis interfuerint aut etiam prefuerint. Sed et ex diuersa respondendi ratione utriusque scripti non unum auctorem esse facile arguitur. Nam Innocentius definire nichil audet: in his autem canonibus nil relinquitur indefinitum.

uI. Qua cautione castigati sint.---Quare licet imperita scribentis manus conscriptionis huius faciem non parum fedauerit, non ita deformauit tamen, ut agnosci penitus non ualeat. Castigatiores codices, quibus emacularetur, Sirmondus desiderauit; sed horum ope destitutus abstinere nequiit manus, quominus nonnulla de suo sanare niteretur. uerum non in omnibus felix fuit conatus illius. Quapropter ad  archetypi fidem redire coacti, que potior lectio uisa sit, suis in locis indicare satis habuimus. Neque tantum menda offendimus non pauca, sed et quedam loco mota suspicamur, maxime uero id quod n. 14, de eo, qui auunculi sui uxorem duxerit, queritur.

uII. Notanda est rerum in Arelatensi II synodo tractatarum cum decretis in hac epistola expositis consensio. Canon illius 6 est de eo qui sine conscientia metropolitani constitutus fuerit episcopus; 7, de iis qui se abscidunt; 8, de eo qui excommunicatum alterius siue clericum siue secularem recipere post interdictum presumunt; 52, de puellis que se uouere Deo, si ad terrenas nuptias sponte transierunt.





EPISTOLA X [a 1Kb] , SEU CANONES SYNODI ROMANORUM AD GALLOS EPISCOPOS. *

I. De uirgine que iam in Christo uelata est, similiter et que nondum uelata est.---II. De eo quod  sacerdotes bonorum operum plebibus forma fiant, et de castitate et continentia sacerdotum, et eo qui seculo militauerit.---III. De consuetudine Ecclesie Romane in clerum; et de eo quod catholicorum episcoporum una confessio et una disciplina esse debet.---Iu. De sacramento baptismatis, et oleo exorcisato, et eo qui sororem uxoris sue duxerit uxorem.---u. De iis qui seculi adepti sunt potestatem. De eo qui auunculi sui duxerit uxorem. De ordinatione clericorum. Et de clericis alienis.---uI. Similiter de episcopo transgrediente proprios terminos. De laicis excommunicatis, et ab alio episcopo clericis factis.

1. ueritatis scientiam querendam; precibus ad eam perueniri. Dominus inter cetera salutaria mandata,  quibus discipulos suos apostolos ad spem uite hortatur et commonet, sicut et nos euangelica uerba docuerunt, hoc etiam mandat, ut solliciti ad ueritatis scientiam peruenire laboremus. Et primo cognoscamus, incognita non inani profectu, sed labore et sollicitudine, et que nota necdum sunt, precibus inuestiganda. Notiora, [b 1Kb] que uero difficilia sunt, instanter querenda precepit: que clausa sunt, fidei uirtute pulsando, precibus petere sibi debere reserari. Sic enim scriptum est: Petite, et dabitur uobis; querite, et inuenietis; pulsate, et aperietur uobis . Nemo certe qui non petit accipit, et qui non querit inuenit; et qui non pulsauerit, eidem poterit aperiri. Qua de re quoniam quod ex fide petitur,  prestatur; et quod erat obscurum, manifestum in sensum dum inuestigatur acquiritur ; et quod erat clausum nobis, frequentius pulsando, id est rogando, reuelatur [c 1Kb] . Omnis enim qui petit, accipit, et qui querit inuenit, et pulsanti aperietur : unde eadem repetere mihi quidem non est molestum, uobis enim necessarium est.

2. Traditionum mutatione in heresim incurri. Questionibus propositis redduntur traditiones. Scimus, fratres karissimi, multos episcopos per diuersas ecclesias ad famam pessimam nominis sui humana presumptione patrum traditionem mutare properasse, atque per hanc causam in heresis tenebras cecidisse, dum gloriam hominum delectantur potius, quam Dei premia habere, perquirere. Nunc igitur,  quia non explorandi causa, sed fidei confirmande gratia, sanctitudo uestra ex sedis apostolice auctoritate sciscitari dignata est seu legis scientiam seu traditiones, uolens a nobis manifestari liberius questionum propositarum expositionem, quam sincere queritis et desideranter: [d 1Kb] audite, quantum replebit diuina dignatio, licet mediocri sermone, ualido tamen sensu eloquar obtinenda, ad emendandas omnes quippe diuersitates, quas  discordare arrogantia sola presumpsit, Scriptura diuina dicente: Reiecistis mandatum Dei, ut traditiones uestras statuatis . Si ergo integra cupitis fide ueras obseruationes agnoscere, dignamini que dico libenter aduertere. Primo in loco pudoris mihi et pudicitie causa proponitur. Deinde congeste  quam multe questiones edentur. Singulis itaque propositionibus suo ordine reddende sunt traditiones.

CAP. 1.---3. De uirgine uelata que propositum mutarit, quid iudicatum. Queritur de uirginibus uelatis et mutato proposito, quid exinde iudicatum sit.

Si uirgo uelata iam Christo, que integritatem publico testimonio professa, a sacerdote prece fusa benedictionis uelamen accepit, siue incestum commiserit [e 1Kb] furtim, seu uolens crimen protegere, adultero mariti nomen imposuit, tollens membra Christi, faciens membra meretricis ; ut que sponsa Christi fuerat, coniux hominis diceretur: in huiusmodi muliere quot sunt cause, tot reatus;  integritatis propositum mutatum, uelamen amissum, fides prima deprauata, atque in irritum deuocata. Quali hic et quanta satisfactione opus est! quam magna penitentia eius que interitum carnis [a 1Kb] incurrit! Non est parua culpa reliquisse Deum, et iuisse post hominem. Unde annis quam plurimis deflendum ei est, quo digne fructu penitentie facto possit aliquando ad ueniam peruenire, si tamen penitens [b 1Kb] penitenda faciat.

4. Quid de puella nondum uelata, que a proposito item exciderit. Item puella que nondum uelata est, sed proposuerat sic manere, licet non sit in Christo uelata, tamen quia proposuit, et in coniugio uelata non est, furtiue nuptie appellantur, ex eo quod matrimonii celestis [c 1Kb] preceptum non seruauerit,  amore properante ad libidinis cecitatem. Et [d 2Kb] his penitentie agende tempus constituendum est: quoniam seu rapta, seu uolens, ad uirum ire peruerso ordine consensit, nec propinquorum, nec sacerdotum testimonio conrogato tales ad uelamen solemnitatis ordinem casto pudore tenuerunt; sed contra ueteris Testamenti preceptum fecerunt. [e 2Kb] Quos lex lapidari precepit , et nunc cessante illa uindicta, spiritaliter feriuntur: ut Ecclesiam tamquam mortui introire non possint. Habent tamen penitentie agende locum, cito non habent ueniam; quoniam si secundum legem proclamasset puella, et diu contestata [f 1Kb] se continuisset, utique  fuisset immunis a culpa. Utrisque ergo expedit sub eadem temporis constitutione a communione suspendi, dignam agere penitentiam, fletu, humilitate, ieiunio, misericordia redimere crimen admissum.

CAP. II.---5. Episcopos, presbyteros ac diaconos continentie lege obstringi. Et iam quidem frequenter [g 1Kb] de talibus sermo noster per plures manauit ecclesias, maxime de sacerdotibus, quorum meritum exigit, ut bonorum operum suorum sint plebibus forma. Sed quantum intelligo, cum Scriptura dicat: Loquere ad aures audientium, [h 1Kb] instruendo aures infundemus. Dum sepe eadem repetunt, que neglectui habentur a singulis, uere hoc illud est quod dictum est [i 1Kb] ad adulterum sexum: Semper discentes, et numquam ad scientiam ueritatis peruenientes .  Quando enim non seruatur quod admonetur utiliter, apostolica mandata quasi ignota contemnuntur: iudicium tamen de his que commiserunt non potest [i 1Kb] immutari. Id de sacerdotibus. Primo in loco statutum est de episcopis, presbyteris, et diaconibus, quos sacrificiis diuinis necesse est interesse, per quorum manus et gratia baptismatis traditur, et corpus Christi conficitur; quos non solum nos, sed et Scriptura diuina compellit esse castissimos, et patres quoque iusserunt continentiam corporalem seruare debere; qua de re non pretereamus, sed dicamus et causam. Quo enim pudore [k 1Kb] uidue aut uirgini ausus est episcopus uel presbyter integritatem uel continentiam  predicare, uel suadere castum cubile seruare, si ipse seculo magis institit filios generare, quam Deo? Adam, qui preceptum non seruauit, eiectus foras paradisum, caruit regno ; et preuaricatorem putas posse ad regna celestia peruenire? Ob quam rem Paulus dicit: uos iam non estis in carne, sed in spiritu ; et item: Et qui habent uxores, ita sint quasi non habeant ? An qui populum  hortatur, et leuitis et sacerdotibus blandiens, licentiam preberet opus exhibere carnale, idem ipse dicens: Et carnis curam ne feceritis in concupiscentiis ; et alibi: uellem autem omnes sic esse sicut me ipsum ? Qui militat Christo, qui in sede residet magistri, qui militie disciplinam non potest custodire?

 6. Idolorum cultores demoniis litaturi, continentiam sibi imperabant. De his itaque tribus gradibus, quos legimus in Scripturis, a ministris Dei munditia precepta est obseruari, quibus necessitas semper in promptu est. Aut enim baptisma tradendum est, aut offerenda sunt sacrificia . Numquid immundus ausus erit contaminare quod sanctum est, quando que sancta sunt, sanctis sancta sunt? Denique illi, qui in templo sacrificia offerebant, ut mundi essent, toto anno [a 2Kb] in templo, solo obseruationis merito, permanebant, domus suas penitus nescientes. Certe idololatre, ut impietates exerceant, et demonibus immolent, imperant sibi continentiam muliebrem, et  ab escis quoque se purgari uolunt: et me interrogas, si sacerdos Dei ueri, spiritalia oblaturus sacrificia, purgatus perpetuo debeat esse, an totus in carne carnis curam debeat facere? Si commixtio pollutio est, utique sacerdos stare debet ad officium celeste preparatus, qui pro alienis peccatis est postulaturus; ne ipse inueniatur indignus. Nam si ad laicos dicitur: Abstinete uos ad tempus, ut uacetis orationi , et illi creature utique [b 1Kb] generatione deseruiunt; sacerdotes tale possunt habere nomen, meritum habere non possunt. Quod si ita est, et permanet presumptio, oportet [c 1Kb] iam episcoporum uel presbyterorum aut diaconorum disci ne cum publicanorum uita sociari. Quamobrem, mihi [d 2Kb] karissimi, huiusmodi hominibus coinquinatis et infidelibus,  in quibus sanctitudo corporis per illuuiem et incontinentiam uidetur esse polluta, mysterium Dei credere non oportere, ueneratione religionis ipsa suadente, moneo. Hos enim et ratio iusta secernit. Audiant certe: Quoniam caro et sanguis regnum Dei non possidebunt, neque corruptio incorruptelam . Et audet presbyter aut diaconus animalium more subiacere [e 1Kb] contendere?

7. Eum qui fidelis militat seculo, ab iniustitia non esse immunem. Item de eo, qui militauerit iam fidelis militie seculari, notitia est quod utatur publica libertate. Quis enim potest illum custodire? quis negare uel spectaculis interfuisse, uel pecunie utilitate impulsum a uiolentia et iniustitia immunem esse [f 1Kb] non potuisse?

CAP. III.--- S. Qui baptizatus in fornicationem lapsus sit ad clerum non admittendum esse. Romana Ecclesia hoc specialiter custodit; ut si  quis paruulus baptizatus integritatem corporis seruauerit, admitti potest ad clerum: uel si quis maior fuerit baptizatus, et manserit pudicus, unius uxoris uir, potest clericus fieri, si nullis aliis criminum uinculis alligetur. Ceterum qui corruperit carnalibus uitiis aque sacramenta, post fornicationem etiamsi ducat uxorem, quomodo poterit ad dimittenda peccata ministerio assistere, qui prioris uite repetierit cecitatem? Quomodo illud intelligitur: Neque fornicarii, neque idololatre et ceteri tales, regnum Dei possidebunt , si nichil inter bonum et malum, inter iustum et impium, inter luxuriosum et pudicum,  inter obseruantem legem et publicanum [a 1Kb] intersit? Fient tales ministri uel sacerdotes, non Christi, sed potius antichristi. Et ubi est illud, quod sanctus apostolus Paulus, qui formam tulit episcopi, qualis esset ordinandus, ante precepit dicens: Irreprehensibilem, sobrium et pudicum, etc. . Quomodo hic irreprehensibilis est, qui baptismi sacramentum non potuit custodire? O noua presumptio! Huic sacerdotium creditum, cui penitentia sola debetur, ut sordidata longa satisfactione uenie beneficia possit abluere.

9. Ut una fides et una traditio sit. Catholicorum episcoporum unam confessionem esse debere apostolica  disciplina composuit . Si ergo una fides est, manere debet et una traditio. Si una traditio est, una debet disciplina per omnes ecclesias custodiri. Diuersis in regionibus quidem Ecclesie sunt condite: sed per omnem mundum unitate fidei catholice una est appellata. Nam et sic legimus: Una est columba mea, una est perfecta mea, una est [b 1Kb] genitrici sue . Non ergo nunc de baptismi ratione, sed de tradentium persona rescribo.

CAP. Iu.---10. Extra Pascha presbyteris licet baptismum conferre. Diaconis non concessa eadem licentia. Pasche tempore presbyter et diaconus per parecias dare [c 1Kb] remissionem peccatorum, et ministerium implere consueuerunt, etiam presente episcopo  in fontem quoque ipsi descendunt; illi in officio sunt, sed illius [d 2Kb] nomini facti summa conceditur. Reliquis uero temporibus, ubi egritudinis necessitas consequi unumquemque compellit, specialiter presbytero licentia est per salutaris aque gratiam dare indulgentiam peccatorum, quoniam et munus ipsi licet causa mundationis offerre, diaconis uero nulla licentia inuenitur esse concessa: sed quod semel forte contigit usurpare, per necessitatem dicuntur excusari, nec postea in securitate [e 1Kb] commissuri.

11. Olei exorcisati num iterari debeat inunctio. De oleo sane exorcisato [f 2Kb] capiendusne breuis numerus dierum, multus in hoc proficit sermo. Fide enim  quis sua plena purgatur. Si enim chrisma infusum capiti gratiam suam toto  corpori impertit, nichilominus et tertio scrutinio scrutatus si oleo fuerit [a 3Kb] contactus, non sepe, sed semel, uirtute sua Deus operatur in tempore.

12. Sororem uxoris sue non licere ducere uxorem. De eo, qui sororem uxoris sue duxerit uxorem, in lege ueteris Testamenti scriptum est, ad suscitandum semen defuncti fratris oportere ducere uxorem, ita tamen, si liberos ex [b 1Kb] eadem minime reliquisset . Inde est enim quod Ioannes Baptista contradixit Herodi, quoniam non licebat ei accipere uxorem, quia de fratre reliquerat filios . Tamen propter uirilem generationem Legis constitutio imperabat hoc fieri a uiro: de feminis nusquam est lectum, sed forte presumptum.  Nam Lex dicit: Maledictus qui cum uxoris sue sorore dormierit . Numquid qui duas habuit uxores Iacob uno in tempore sorores causa mysterii, et concubinas, et omnes qui nati sunt, patriarche sunt appellati, nunc iam [c 1Kb] Christianus habere non permittitur? Numquid qui uxores et concubinas habuerunt? Sed nunc hoc non patitur fieri Testamentum, ubi amplius de integritate tractatur, et castitas Christo docente laudatur, cum dicit: Non  omnes capiunt uerbum Dei, sed quibus [d 1Kb] datur .

CAP. u.---13. Eos qui ius seculi exercuerunt ad altaris ministerium admittendos non esse. Simoniaca labes et gratia popularis in electionibus cauende. Eos preterea, qui secularem adepti potestatem, [e 1Kb] ius seculi exercuerunt, immunes a peccato esse non posse manifestum est. Dum enim et gladius exseritur, aut iudicium confertur iniustum, aut tormenta exercentur pro necessitate causarum, aut parandis exhibent uoluptatibus curam, aut preparatis intersunt, in his se, quibus renuntiauerunt, denuo sociantes, disciplinam obseruationis traditam mutauerunt. Multum sibi prestant, si non episcopatum affectent; sed propter hec omnia agentes penitentiam, certo tempore impleto, mereantur altaribus  sociari. Nicenum concilium , diuino spiritu annuente, dum fidei confessio fuisset iure firmata, etiam apostolicas traditiones episcopi in unum congregati ad omnium notitiam peruenire uoluerunt, definientes  inter cetera, neque abscisum clericum fieri, quoniam abscisus et mollis non introibunt in sanctuarium Dei . Deinde  post baptismi gratiam, post  indulgentiam peccatorum, cum quis seculi militia fuerit [a 2Kb] gloriatus, uel illum qui purpura et fascibus fuerit delectatus, ad sacerdotium aliqua irruptione minime admitti iusserunt. Meritis enim et obseruationibus legis ad istiusmodi dignitatis culmen accedunt, non Simonis pecunia, uel gratia quis poterit peruenire, aut fauore populari. Non enim quid populus uelit, sed quid euangelica disciplina, perquiritur. Plebs tunc habet testimonium, quoties [b 3Kb] ad digni alicuius meritum, reprehendens auram fauoris, impertit.

14. Auunculi sui uxorem ducere non licere. Item de eo qui auunculi sui uxorem duxerit. Auunculi filiam ducere non licet: quoniam similis causa generando per gradus patris extranei separatur atque  purgatur: retro autem redire fas non est. Nam qui torum patris uel matris uiolare presumpserit, non hoc coniugium, sed fornicatio nominatur.

Quisque tamen contra canones apostolicos facere usurpauerit, priuandus est sacerdotio, si pertinax  fuerit: si uero correxerit, aboleatur quod presumptum est, ut possit reconciliatus nostrum habere consortium.

15. Ne laici ad episcopatum prouehantur. De ordinationibus maxime obseruandum est, ut semper clerici [c 1Kb] fiant episcopi. Sic enim scriptum est: Et hi primo probentur, et sic ministrent . Qui non probatur tempore precedenti in minori officio ministrasse, quomodo preponitur clero? Non est auditum, necdum tyronem militum imperium suscepisse. Is ergo debet fieri, quem etas, tempus, meritum commendat, et uita. Aut quare Apostolus neophytum prohibet , et cito manus alicui imponi non permittit ?

16. Ne migretur de ecclesia ad ecclesiam.---Item  de his qui de ecclesia ad ecclesiam transeunt iussi sunt haberi, quasi relicta uxore ad alienam accesserint; quod impunitum esse non possit. Talem episcopum, inuasorem pudoris alieni, episcopatu priuari [d 3Kb] iusserunt.

CAP. uI.--- 17. Ne clerici ab episcopo suo abiecti, ab aliis recipiantur aut promoueantur.---Item de clericis alienis ex synodo frequenter est pertractatum atque firmatum, et ratio iusta constringit, clericos abiectos de ecclesia ab episcopo suo, nec laicam communionem accipere posse in aliena ecclesia,  confirmatum manifestatumque est, quando etiam innocens, sine litteris episcopi sui, uel formata, in aliena ecclesia non potest ministrare . Si quis autem in iniuriam sacerdotis hoc facere presumpserit, et condemnatum clericum suscipere uel promouere uoluerit, sciat se communicasse peccatis alienis, et incurrisse sententiam Apostoli, qui ait, reos esse non solum qui faciunt contra legem, sed etiam qui  consentiunt facientibus . Unde dimittendum est conscientie illius, qui de suo clerico iudicauit, sciens quod de iudicio eius Deus sit iudicaturus in posterum. Audi Dominum dicentem, Que enim uultis ut faciant uobis homines, eadem et uos facite illis . Quid in iniuriam fratris et consacerdotis armaris? Cum enim reus non solum suscipitur clericus [a 1Kb] abiectus, sed etiam promouetur, iniustus iudicatur episcopus. Hoc quisque facit, sciat se a Catholicorum societate [b 1Kb] seclusum, et communionem sedis apostolice non habere iam posse.

18. In alieno territorio ordinationes celebrare non licere.---Illud preterea satis graue est, et contra episcopalem moderationem sedis apostolice, suos  fines excedere, ad alienam tendere regionem, festinare, ordinationes celebrare [c 1Kb] preceptis metropolitanum episcopum non permittere in sua diecesi una cum uicinis episcopis, sicut CCCXuIII episcopi confirmarunt, tres uel eo amplius sacerdotes episcopum ordinare debere, uel subrogare dignissimum . Si quis certe fines alterius  possessionis inuaserit, reus uiolentie iudicatur. Quid curritur? quid festinatur, ut regula ecclesiastica conculcetur? Leges humane tenentur: et diuina precepta contemnuntur. Presens gladius formidatur et temporalis pena: diuina uero uindicta, que habet flammas gehenne perpetuas, [d 1Kb] negligitur. uideritis que presumptio fecerit. Ex hoc si quis in aliena diecesi ausus fuerit ordinationem facere presumere, sciat se de statu suo posse periclitari, qui alienam ecclesiam inuadere presumpserit. Non [e 1Kb] est seculare aliquid, non sunt mundane promotiones. Audiamus Apostolum dicentem: Manus cito nemini imposueris, neque communicaueris peccatis alienis: te ipsum castum custodi . Si legantur scripta, et timor diuinus sit in nobis,  omnia scandala poterunt separari, et unanimitas per omnes fratres placida plenaque caritate consistere.

19. Ne laici ab episcopo suo excommunicati, ab alio in clerum prouehantur.---Preterea etiam laici dicuntur a communione cognita causa seclusi, et ab alio episcopo clerici facti: hoc iam super omne malum est. Unde aut conuenti corrigant qui talia ausi sunt facere, ita ut remoueantur quibus indigne ordo collatus est, aut ad nos nomina eorum deferantur, ut sciamus a quibus nos abstinere debeamus .

20. Sciat ergo uestra sinceritas, quod si hec omnia suo ordine ut certa sunt [f 1Kb] obseruentur, nec Deus offenditur, nec schismata generantur, nec hereses exsistunt: sed dicent Gentes, quoniam  uere Deus in nobis est Christus Dominus noster qui uiuit et regnat [g 1Kb] apud Patrem cum Spiritu sancto, in eterna secula seculorum. Amen.

Preterea due sunt Ambrosii episcopi Mediolanensis, scilicet 85 et 86, Siricio inscripte familiares epistole, ex quibus quanta illi presuli cum papa nostro amicitia intercesserit, posset comprobari, si  eum ad quem scribit, Siricium Romanum, non aliquem alium cognominem esse constaret. Quamquam cum hunc episcopum fuisse minime obscurum sit,  ex eo quod Ambrosius in priore epistola parentem illum appellat, is esse, qui Romane ecclesie preerat, haud improbabiliter credatur.



ADDENDA.





EPISTOLA SYNODICA [1Kb]



.
(Apud Galland. ex THEODORITI. Hist eccl. lib. u, cap. 9, Interprete HENRICO uALESIO
.


Statuta ecclesiarum suarum non sinere, ut longius ab iis absint, eamque ob causam, necnon ob prestituti temporis angustiam se ad synodum Romanam non uenisse. Ut ordinationes presulum a se factas uel admissas, etiam Occidentales calculo suo comprobent.


 , , , , , , , [b 11Kb] , .

, , , . , , . , ,  , . , , , , , . , , , , . , . , [d 9Kb] ,   , [a 9Kb] , . , .

, , , , . ,  , , , , , , . , , .

, , , , , ,  , , , . , . [b 11Kb] , ,  , ,  , , , , , , .

, , , , , , . , ,  , . , , , , , , , , , , , , . , ,  , , , . , , ,  , , .

, , , , , , , . , , , ,  , , , . , , , , . . ,  , , , .

, , , , , [a 9Kb] . , , , , .  , , , , .



Constantinopolitani concilii ad papam DAMASUM et Occidentales episcopos.
(Apud Galland. ex THEODORITI. Hist eccl. lib. u, cap. 9, Interprete HENRICO uALESIO
.


Statuta ecclesiarum suarum non sinere, ut longius ab iis absint, eamque ob causam, necnon ob prestituti temporis angustiam se ad synodum Romanam non uenisse. Ut ordinationes presulum a se factas uel admissas, etiam Occidentales calculo suo comprobent.


 Dominis karissimis ac religiosissimis fratribus et comministris, DAMASO, AMBROSIO, BRITTONI, uALERIANO, ASCHOLIO, ANEMIO, [a 1Kb] BASILIO, et reliquis sanctis episcopis, qui in magna urbe Roma collecti sunt, sancta synodus orthodoxorum episcoporum qui in magna urbe Constantinopoli conuenerunt, in Domino salutem.

I. Superfluum fortasse fuerit enarrare reuerentie uestre, ac uelut ignorantibus referre multitudinem malorum, que nobis [c 1Kb] ab Ariomanitarum potentia illata sunt. Neque enim putamus pietatem uestram tam parui facere res nostras, ut opus habeatis ea discere, quibus condolere uos oportuit. Nec tempestates, quibus uexati sumus, eiusmodi fuere, ut latere ob tenuitatem possent. Sed et recens persecutionum  tempus uigentem adhuc seruat memoriam non solum apud eos qui passi sunt, uerum etiam apud illos qui calamitates aliorum per caritatem suas esse ducunt. Heri enim, ut ita dicamus, ac nudiustertius alii exsilii uinculis liberati, non sine innumerabilibus erumnis, ad suas ecclesias redierunt. Aliorum, qui in exsiliis uitam finierunt, reportate sunt reliquie. Nonnulli etiam post reditum ab exsilio, cum hereticorum furorem adhuc feruentem ostendissent, acerbiora domi sustinuerunt, quam que apud exteros passi fuerant, lapidum iactu, beati Stephani  ad instar, ab illis obruti. Alii uariis cruciatibus lacerati, stigmata Christi ac uibices in corporibus suis adhuc circumferunt. Iam uero pecuniarum  damna, et [e 12Kb] mulctas ciuitatibus inflictas, et singulorum  proscriptiones, insidias, contumelias et carceres quis possit enumerare? Re enim uera omnes erumne aduersus nos multiplicate sunt super numerum; seu quod peccatorum nostrorum penas persoluimus, seu quod benignus Deus per hanc malorum multitudinem exercere nos uoluit. Pro his ergo gratias agimus Deo, qui tot ac tantis calamitatibus famulos suos erudiuit, et pro magnitudine miserationum suarum rursus eduxit nos in refrigerium.

II. Nobis uero ad reparationem ecclesiarum diuturno otio ac multo tempore et labore opus esset, ut corpus Ecclesie, tamquam ex diuturno morbo, sollicita curatione paulatim recreantes, ad pristinam pietatis sanitatem reuocaremus. Etsi enim persecutionum uiolentia penitus liberati uidemur, et ecclesias  diu ab hereticis possessas perfecte recuperasse; tamen molesti nobis sunt lupi, qui postquam ab ouilibus sunt depulsi, ouium greges in saltibus diripiunt, contrarios conuentus agere non trepidant, populorum concitant seditiones, et ad ecclesiarum perniciem moliri nichil detrectant. Proinde; sicut diximus, diuturno nobis opus esset tempore, quo possemus huic negotio uacare.

III. Sed quoniam fraternam erga nos caritatem ostendentes, ad synodum quam Dei uoluntate Rome congregatis, nos quoque uelut propria membra piissimi imperatoris litteris euocastis; ut quia tunc soli ad perferendas erumnas damnati sumus, nunc cum Imperatores in causa pietatis concordant, uos non sine nobis regnetis, sed et secundum apostolicam  uocem , nos uobiscum regnemus: nobis quidem in uotis erat, ut si fieri posset, uniuersi simul, relictis ecclesiis, desiderio seu potius necessitati obsequeremur. Quis enim det nobis pennas sicut columbe , et uolabimus et requiescemus apud uos? Sed quoniam ea res prorsus nudaret ecclesias, que nunc primum incipiunt renouari, et plerique id facere nullo modo possent ; quoniam hec ac multa insuper alia plures uenire prohibebant: id quod secundum fuit, tum ad res restituendas tum ad nostram erga uos caritatem declarandam, fecimus: reuerendissimos  et carissimos fratres et comministros nostros Cyriacum, Eusebium et Priscianum deprecati, ut proficiscendi ad uos laborem libenter susciperent. Per quos et uoluntatem nostram pacificam esse, atque ad unitatem spectare ostendimus; et nostrum pro sana fide zelum manifestum facimus.

Iu. Nos enim, siue persecutiones, siue imperiales minas, siue crudelitatem presidum, siue aliam quamcumque tentationem ab hereticis pertulimus, pro euangelica fide, que Nicee, in Bithynia a trecentis et octodecim patribus [a 13Kb] confirmata est, sustinuimus. Hanc enim et uobis, et nobis, et omnibus qui uere fidei sermonem non peruertunt, probari decet : quippe que antiquissima sit et baptismo consentanea, docens nos credere in nomen Patris et Filii et Spiritus sancti: unam scilicet deitatem, potentiam et substantiam Patris et Filii et Spiritus sancti credentes; equalem item dignitatem et ceternum regnum in tribus perfectis hypostasibus seu in tribus perfectis personis. Ita ut nec locum habeat Sabellii lues, qua hypostases confundantur, tollanturque proprietates; nec Eunomianorum et Arianorum et Pneumatomachorum obtineat blasphemia, que substantiam seu naturam ac diuinitatem discindit, et increate siue consubstantiali et ceterne Trinitati posteriorem quamdam creatam seu diuerse substantie naturam superinducit. Incarnationis quoque Domini doctrinam incorruptam seruamus, neque  anime, neque mentis expertem aut imperfectam carnis dispensationem admittentes; sed totum scientes, ante secula quidem perfectum Dei uerbum, in nouissimis autem diebus perfectum hominem propter nostram salutem factum esse. Et fidei quidem, que constanter a nobis predicatur, hec est ueluti summa. Qua de re si quid amplius desideratis, satis uobis fiet, si tomum [c 11Kb] Antiochie a synodo  que illic celebrata est conditum, necnon eum qui superiore anno Constantinopoli ab ecumenica synodo editus est, legere dignemini, quibus in tomis fidem nostram uberius exposuimus, et in hereses recens exortas anathematis sententiam protulimus.

u. De particulari autem ecclesiarum administratione, antiqua, ut probe nostis, obtinuit sanctio et sanctorum patrum Nicee congregatorum regula, ut in singulis prouinciis Episcopi illius prouincie, et si illis placuerit, una cum ipsis finitimi, ordinationes prout utile fuerit faciant. Ex quarum legum prescripto tum reliquas ecclesias a nobis administrari scitote, tum nobilissimarum ecclesiarum creatos esse sacerdotes. Unde etiam Constantinopolitane ecclesie recens, ut ita dicamus, fundate,  quam ex hereticorum blasphemia tamquam ex leonis faucibus, per misericordiam Dei nuper eripuimus, reuerendissimum ac religiosissimum Nectarium ordinauimus episcopum, in uniuersali concilio, communi omnium consensu, coram religiosissimo imperatore Theodosio, adstipulante omni clero et uniuersa ciuitate. Antiquissime uero uereque apostolice Antiochene in Syria ecclesie, in qua uenerandum Christianorum nomen primum auditum est , reuerendissimum et religiosissimum episcopum Flauianum tum illius prouincie tum Orientalis diecesis episcopi in unum congregati canonice ordinarunt, tota ecclesia consentiente et quasi uno ore uirum collaudante. Quam quidem legitimam ordinationem etiam synodus uniuersa suscepit.  Hierosolymitane autem ecclesie, que mater est omnium ecclesiarum, reuerendissimum ac religiosissimum Cyrillum episcopum indicamus, qui et canonice ab episcopis prouincie olim fuit ordinatus, et plurima uariis in locis contra Arianos certamina subiit.

uI. Quibus tamquam legitime et canonice constitutis uestram quoque reuerentiam gratulari hortamur, intercedente spiritali caritate; et Domini timore omnem quidem humanum affectum comprimente, ecclesiarum autem edificationem priuate erga singulos beneuolentie uel gratie preponente. Hac enim ratione ubi uerbum fidei communi consensu stabilitum, et Christiana caritas inter nos confirmata fuerit, desinemus id dicere quod ab Apostolis condemnatum est: Ego quidem sum Pauli,  ego uero Apollo, ego autem Cephe . Sed dum omnes uidebimur esse Christi, qui non est scissus in nobis, integrum sine ulla scissione. Deo iuuante, seruabimus corpus Ecclesie, et ad tribunal Domini cum fiducia stabimus.





DECRETORUM DAMASO I PAPAE ASCRIPTORUM CENSURA.

1. Que in Romana synodo Damasus constituisse obtenditur. ---In mox dicta Sarazanii collectione p. 21  exstat: uita B. Damasi ex cod. ms. archiuii canonicorum S. Petri exscripta, in qua de illo predicatur:

 »I. In diebus autem illis, conuocatis episcopis de diuersis mundi partibus, celebrauit concilium, in quo condemnauit Macedonium Spiritum sanctum negantem, et Eunomium et Donatum Ariane blasphemie sectatores; condemnauit etiam Apollinarem Laodicie Syrie episcopum, contra quem decreuit, ut »Si quis Filium Dei, qui sicut uere Deus, ita uere homo fuit, uel humanitatis aliquid uel deitatis minus diceret habuisse, alienus ab Ecclesia iudicaretur.« Quam sententiam confirmari precepit etiam in sancta secunda synodo, que precepto et auctoritate eius apud Constantinopolim celebrata est.

»II. Precepit preterea Damasus sacerdotibus, ut negarent sanctam communionem et ecclesiarum ingressum omnibus sacrilegis, qui bona ecclesiastica  inuaserunt, et ex eis maxime qui decimas non persoluerent.

»III. Eos etiam censuit de domo Dei eiiciendos, qui fenori et usuris inseruiunt, dicens inter raptorem et usurarium nullam esse distantiam.

»Iu. Similiter et eos qui in ecclesiis commorantes, uaniloquis et otiosis sermonibus uacant: aiebat enim: Si domus orationis est, sicut Dominus ait, nulli in ea licet, nisi orare, psallere, peccata confiteri, et ueniam implorare.

»u. Sed et illos anathematizandos censuit, qui diuine legis immemores, maleficiis et superstitionibus atque incantationibus uanis inseruiunt . . . . . Ideo, inquit, precipimus, ut quicumque diuinationes, uel auguria, siue sortes quas mentiuntur esse sanctorum,  obseruauerit, et magos uel incantatores audierit, inter Christianos nullatenus nominetur.

»uI. Eas quoque mulieres ab ecclesiis eiici uolumus, que demonum illusionibus et phantasmatibus seducte, credunt se nocturno silentio cum Herodiade et innumera multitudine mulierum equitare, etc.,« usque, »per deuia queque deducit,« ut apud Gratianum 26, quest. 5, c. 12, et apud Augustinum lib. de Spiritu et anima c. 28, paucis uerbis mutatis.

»uII. Renouatum quoque fuit in eodem concilio, quod in Niceno fuerat constitutum, ut si quis die Dominico super horam tertiam ausus fuerit canere Missam, et aliis diebus a media quarta hora usque in horam nonam, anathematizetur.

»uIII. Tunc quoque constituit S. Damasus, ut  psalmi die noctuque canerentur per omnes ecclesias. Qui et hoc precepit, ut in fine uniuscuiusque psalmi subiungeretur: Gloria Patri et Filio et Spiritui sancto: sicut erat in principio, et nunc, et semper, et in secula seculorum. Amen.«

Ea ipsa decreta Baronius ad annum 384, uelut sincera probat ac laudat. Unde et acta, ex quibus excerpta sunt, uidetur admittere. Sed ea, que in his actis decreta illa uel antecedunt uel subsequuntur, immo et que in ipsis enuntiantur decretis, omnem eis fidem abrogant.

2. Falsorum Damasi gestorum architectus imperitus. Meletium et Paulinum heresiarchas facit. Et ex iis quidem, que subsequuntur, id in medium proferre  sufficiat: »In eisdem enim  partibus, imperante ualente, de cuius tyrannide supra dictum est, heresiarche tres erant, Meletius, uitalis et Paulinus, qui scissam in tres partes Ecclesiam ad se rapere festinabant.« Quis hec audiens, imperitiam ferat horum actorum artificis, Paulinum heresiarcham insulse adeo appellantis; Paulinum, inquam, quem Damasus litteris suis tam modeste, tamque honorifice alloquitur , et de quo concilii Italie patres ad Theodosium imp. anno 381 scribunt , »Hunc in communione nostra mansisse consortia, que a maioribus inoffense ducta, testantur?« Quis uel patienter audiat Meletium eodem heresiarche nomine infamari, qui totius Orientis uenerationem sibi conciliauit, qui et  magnus et diuinus ab orthodoxis scriptoribus appellari meruit, quem mox citati concilii Italie patres fidei concinere se censere testificantur? Ne uitalis quidem, ualente imperante, heresiarcha: sed tantum post imperatoris huius necem eum Apollinarii heresiarche discipulum esse patefactum est. Ex uerbis autem Hieronymi in superiori epist. 11, n. 2: »In tres partes scissa ecclesia ad se rapere me festinat . . . Meletius, uitalis atque Paulinus tibi herere se dicunt,« perperam intellectis huiusmodi figmenta nata esse haud obscurum est. Exinde si eadem acta persequi placet, haud longius progrediendum erit, ut commenta similia deprehendantur. In primis aliquot offendere est fragmenta superiorum epistolarum 10 et 11, Hieronymi ad Damasum, iis deprauata interpolationibus,  quas in genuinis exemplaribus frustra quesieris. Tum expositis petitionibus, quas Hieronymus in epistolis illis explicuit, subiicitur, »Beatus uero Damasus his petitionibus congrue satisfecit,« quod sane aliunde non nouimus.

3. Plures eius fabule circa Ariminense concilium, Liberii exsilium, etc. Si uero ad ea, que memoratis decretis premittuntur, regrediamur, nec ibi minus aperte imperita impostoris fallacia se prodit. Nam Lucifer, Pancratius et Hilarius, quos a Liberio ad Constantium anno 354 missos, et anno 355 e concilio Mediolanensi relegatos esse constat, post concilium Ariminense, quod anno 359 habitum est, ad hunc imperatorem legati finguntur, ut eum super nequitiam in eodem concilio admissam commonerent. Deinde,  secundum eadem acta, Constantius Liberium »extra ciuitatem, quasi in exsilium deportari precepit: et habitauit extra, miliario tertio, in cemiterio quod dicitur Nella, uia Salaria« et »dum in exsilium duceretur Damasum in urbe uicarium dereliquit.« Quo tempore »actum est, ut omnes episcopi, quos imperitia seu metus in Ariminensi concilio fecerat deuiare, ad fidem catholicam eius  suasionibus remearent.« Et paucis interpositis subiicitur, »Eodem tempore, appropinquante solemnitate Paschali, qua in Christo renasci plurimi exoptabant, conuocauit Liberius omnes catholicos ecclesiastici gradus, sedensque in cemiterio supradicto  sic loqui exorsus est, etc.« Que omnia sincere rerum ueritati  quantum repugnent, nemo non uidet. Quippe Liberium Beroam in Thracia, ubi nulla ei clericos conuocandi potestas erat, relegatum fuisse ex Theodoreto ac Sozomeno compertum est. Ibi Liberius ipse iam fractus, et ad Arianorum uoluntatem inflexus, fidem sibi a Demophilo, qui Berensis episcopus erat, expositam suscepisse se testatur . Neque minus certum est, Liberium ante Ariminense concilium Romane Ecclesie non modo ereptum, sed et redditum fuisse. Unde Hilarius contra Constantium proxime post predictum concilium scribens n. 11, hunc imperatorem sic alloquitur: »uertisti deinde usque ad Romam bellum tuum: eripuisti illinc episcopum: et, o te miserum, qui nescio utrum maiore impietate relegaueris, quam remiseris.« Mera  igitur fabula est illa Damasi, dum Liberius exsularet, ad eos qui Arimini lapsi fuerant reuocandos collata opera. Idem de uicarii munere, quo simul functus ponitur, ac ceteris ibi enuntiatis sentiendum.

4. In decretis multiplex falsi suspicio. Exstat et in ceteris gestis, que ibi narrantur, similium farrago ineptiarum. Unde mirari satis nequimus quo pacto doctus Annalium parens tantam huiusmodi actis tribuerit auctoritatem, ut Romanam synodum aliunde ignotam, et que in ea iactitantur fuisse decreta, pro ueris susciperet, maxime cum nec in ipsis decretis ulla ueri sit similitudo.

5. Donatus fingitur Ariane blasphemie sectator. Primo quidem quis ille est Donatus Ariane blasphemie sectator, qui priori in decreto una cum Macedonio,  Eunomio et Apollinari condemnatus asseritur? Probabile est eum hic notari, qui nefandi in Africa schismatis auctor ac princeps fuit; eumque Ariane blasphemie sectatorem ideo nuncupari, quia Ariani anno 347 Philippopoli congregati, epistolam synodicam Sardicensis concilii nomine inscriptam ad ipsum miserint. Sed ille nec ad Damasi tempora peruenit, nec ut Ariane blasphemie sectator audiit. Tantum rumor percrebuerat, »Arianos, cum a communione catholica discrepassent, Donatistas in Africa sibi sociare tentasse,« ut Augustinus ab Alypio admonitus epist. olim 163, nunc 44, n. 6, scribit.

6. Fingitur Damasus precepisse ut decreta ipsius synodus 2 firmaret. In cassum hec dicitur illius precepto congregata. Deinde id quod adiicitur, »Quam  sententiam confirmari precepit etiam in sancta secunda synodo,« refellunt huius secunde synodi gesta et decreta, in quibus nulla Donati, nulla ullius qui Damasi uices gerat, aut qui eius nomine quidquam precipiat, mentio habetur. Hoc unum de concilio illo Damasus epistolis 8 et 9 Acholio ac sociis precipit, ut operam dent, quemadmodum in eo Constantinopoli episcopus inculpatus ordinetur. »Quia,« inquit, epist. 8, n. 3. »cognoui dispositum esse Constantinopoli concilium fieri debere, sinceritas uestra det operam, quemadmodum predicte ciuitatis episcopus eligatur, qui nullam habeat reprehensionem.« Ubi et illud notandum quod ait, »Cognoui dispositum esse Constantinopoli concilium fieri debere,« nec  dicit, »precepi Constantinopoli congregandum concilium.« Ex quo confutatur et istud, quo sancta secunda synodus precepto et auctoritate eius apud Constantinopolim celebrata« obtenditur, confirmaturque sententia Ant. Pagii ad annum 381, n. 7, aliorumque, qui hanc synodum a Damaso indictam negant.

7. Decreta pleraque disciplinam sapiunt u ac uI seculo usitatam. Cetera decreta eam ut plurimum sapiunt disciplinam, que in quinto ac posterioribus seculis uiguit. Nec suspicio deest, ea ex scriptis seu patrum, seu conciliorum Gallicanorum fuisse expressa. Et secundum quidem consentaneum est Agathensis concilii canoni 4, quo constituitur ut qui possessiones Ecclesie abstulerint, »quo usque reddant, ab ecclesiis  excludantur.« Cum eodem aliisque conferendi sunt qui apud Augustinum in appendice tomi u exstant Cesarii Arelatensis Sermones 276 et 277, de reddendis decimis; 278, de auguriis; 283 et 286, de uitandis in ecclesia sermonibus otiosis. In hoc nominatim Cesarius num. 6 sic suos alloquitur auditores: »uenientes ad ecclesiam hoc solum quod fieri expedit agite, id est, aut orate, aut psallite, ut et orando peccatorum ueniam accipere, et psallendo ad spiritalem possitis letitiam peruenire.« Cui loco affine est illud superioris decreti 4: »Si domus orationis est, sicut Dominus ait, nulli in ea licet nisi orare, psallere, peccata confiteri et ueniam implorare.«

8. Sortes sanctorum. Item decreto sequenti aduersus eos, qui diuinationes, auguria et sortes sanctorum  obseruant, ualde cognatum est quod Aurelianensis I concilii canone 30 precipitur, »Si quis clericus, monachus, secularis diuinationem uel auguria crediderit obseruanda, uel sortes, quas mentiuntur esse sanctorum, quibuscumque putauerint intimandas, ab Ecclesie communione pellantur.« Similia sanciunt et ueneticum can. 16, Agathense can. 42, et Antisiodorense can. 4. In hoc sortes sanctorum »de ligno aut de pane fieri,« in uenetico et Agathensi »quacumque Scripturarum inspectione,« indicatur. Quo spectat illud capitulum a Sirmondo to. II Concil. Gall. pag. 157, ad ann. 789, relatum: »Nullus in psalterio, uel in Euangelio, uel in aliis rebus sortiri presumat, nec diuinationes aliquas obseruare.« Inter statuta Bonifacii archiepiscopi Moguntini Spicil. to.  IX, pag. 66, capitulum 33 sic exprimitur. »Si quis presbyter aut clericus auguria uel diuinationes aut somnia, siue sortes seu phylacteria, id est Scripturas obseruauerit, sciat se canonum subiacere uindictis.« Ubi notatu dignum, quod sortes et phylacteria uelut synonyma habeantur. Is autem mos, quo e Scripturarum inspectione futurorum presagia capiebantur, quamuis a seculo uI ineunte ac deinceps toties prohibitus, diu tamen postea perseuerauit, et adhuc seculo XII ineunte frequens erat. Hinc prognosticum illud, cuius Guibertus abbas Nouig. lib. II de uita sua et lib. 3, c. 4, necnon Guillelmus Malmesb. lib. I de Pont. Angl. fol. 121, meminere, quo uidelicet, aperto codice sacro, futuros mores electi siue episcopi siue  abbatis coniiciebant. Quem morem antiquissimum esse probat noster Edmundus Martene to. II de Antiq. Eccl. rit. pag. 331.

9. Mulieres demonum illusionibus seducte.---Quod in decreto 6 de mulieribus demonum illusionibus seductis legimus, habemus et in appendice to. uI Augustini, lib. de Spiritu et Anima c. 28, ac uelut ex canone 1 Ancyrani concilii citatur a Burchardo lib. X, c. 1; Iuone p. 11, c. 30, et Gratiano 26, quest. 5, c. 12. Cui adiudicandum sit, non facile definiatur. Ad predictum de spiritu et anima librum quod attinet, cum is pene merus cento sit ex uariis excerptis undequaque lectis conflatus, totus ille de seductis mulierculis locus aliunde adscitus merito censeatur. Sed neque inter Anquirensis seu Ancyrani  concilii canones comparet. Restaret igitur ut illum prenominati canonum compilatores ex Romane synodi gestis in uita Damasi laudatis sumpsisse iudicarentur, nisi duo obstarent: primum, quod a nullo eorum aut Damaso aut Romane synodo attribuatur; alterum, quod apud illos plenior et integrior, in uita autem Damasi magis ieiunus ac manifeste decurtatus appareat: adeoque illic ex fonte purus, hic autem corruptus fluat. Breuius, sed huic omnino simile est decretum aliud, quod Burchardus lib. X, c. 29, et Iuo p. 11, c. 54, ex Agathensi concilio c. 4 citant, quamuis ab hoc concilio pariter absit: »Perquirendum est si aliqua femima sit, que per quedam maleficia et incantationes mentes hominum se immutare posse dicat, id est, ut de odio in  amorem, aut de amore in odium conuertat, aut bona hominum aut damnet aut subripiat: et si aliqua est, que se dicat cum demonum turba in similitudinem mulierum transformata certis noctibus equitare super quasdam bestias, et in eorum consortio annumeratam esse; hec talis omnimodis scopis correpta, ex parochia eiiciatur.«

10. De Missarum celebrandarum hora.---Decretum 7 de horis quibus Missas celebrare liceat, non minus uidetur fictitium, quam Nicenus canon, cuius renouatio in eo obtenditur. Inter ea, que Isidorus Mercator primis pontificibus affinxit, exstat istud Telesphori pape nomine: »Reliquis temporibus  Missarum celebrationes ante horam tertiam minime sunt celebrande;«  cuius falsitatem de ipso Telesphoro agentes pag. 59, probauimus.

11. An psalmorum alternis uicibus canendorum Damasus sit auctor.---Decretum 8, quo dicitur S. Damasus constituisse, »ut psalmi die noctuque canerentur per omnes ecclesias,« atque hoc, ut apud Anastasium additur, »presbyteris et episcopis uel monasteriis« precepisse, intelligi dupliciter potest: uel nimirum ut simpliciter canerentur, uel ut alternis uicibus. At uero hunc morem ut per ecclesias psalmi simpliciter canerentur, non a Damaso cepisse, sed ab Ecclesie initio semper obtinuisse antiquitatis periti sentiunt. Ut etiam hymni nonnulli alternis choris decantarentur, S. Ignatium Antiochenum  episcopum in ecclesia sua instituisse, atque hunc unum ab Antiochena ecclesia ad ceteras permanasse Socrates lib. uI, c. 8, auctor est. Hoc etiam Plinius epist. 102, ad Traianum sese a Christianis comperisse scribit, »quod essent soliti stato die ante lucem conuenire, carmenque Christo quasi Deo dicere secum inuicem.« Neque auctoritati huic detrahit quidquam, quod Tertullianus Apologet. cap. 2, istud inuicem pretermittit, ac dicere satis habet, Plinium ad Traianum scripsisse, »nichil aliud se de sacramentis eorum  comperisse, quam cetus antelucanos ad canendum Christo et Deo.« Ibi enim Tertulliano, Plinii non tam uerba quam sententiam referenti, licita fuit huiusmodi pretermissio. Ex mutua autem uerborum Plinii Tertullianique  collatione prope certa uidetur Lomberti coniectura, qua pro Christo et Deo, apud Tertullianum Christo ut Deo restituendum esse arbitratur. Quis enim non animaduertat, eum illud Plinii Christo quasi Deo exprimere uoluisse, adeoque ut pro quasi, non et, debuisse scribere? Certe in ueteribus libris et pro ut frequens legitur. Et id quidem hic obseruandum duxi, ut quod superius pag. 59 in eumdem Tertulliani locum ex relatione non satis accurata obiter annotatum fuerat, inde corrigatur. uerum ut ad id, unde digressi fueramus, regrediatur oratio, Plinius ibi, non secus atque Socrates supra, tantum hymnos quosdam, non generatim psalmos in Christianorum cetibus alternatim decantatos memorat. Plerique uero decretum allatum de psalmorum cantu  alternis uicibus celebrando interpretantur, nec aliunde permoti Damasum usus huius auctorem faciunt. Quod quidem ita persuasum habebat uetus scriptor a Mabillonio nostro pref. in II par. sec. Iu, Act. Bened. n. 210 Laudatus, ut in Chronologia Lirinensi de S. Agricolo, qui ex Lirinensi cenobio ad Auenionensis ecclesie cathedram raptus fuerat, eoque cantum alternum inducere uoluerat, istud tradiderit his uerbis: »uoluit etiam horas canonicas et diuina officia deinceps in eadem ecclesia eodem modo, quo solerent in monasteriis, alternis uidelicet cantibus recitari. Nondum enim in illis partibus inualuerat ille mos, quem aliquot ante annos Damasus pontifex maximus inuexerat.«

12. Moris huius auctor Ambrosius in Occidente.  Flauianus et Diodorus in Oriente.---Nihilo tamen minus Cardin. Bona de Diu. psalmod. c. 16, n. 1, erroris eos notat, qui Damasum cantus alterni in Occidente auctorem asserunt, cum quotquot in latina ecclesia de sacris ritibus scribunt, inducte huius consuetudinis gloriam Ambrosio tribuant, nitanturque testimonio Augustini, qui lib. IX Conf. c. 7 rem memorie mandauit in hunc modum: »Non longe ceperat Mediolanensis ecclesia genus hoc consolationis et exhortationis celebrare, magno studio fratrum concinentium uocibus et cordibus. Nimirum annus erat, aut non multo amplius, cum Iustina ualentiniani regis pueri mater hominem tuum Ambrosium persequeretur heresis sue causa, qua fuerat seducta  ab Arianis. Excubabat pia plebs in ecclesia, mori parata cum episcopo suo seruo tuo . . . . Tunc hymni et psalmi ut canerentur secundum morem Orientalium partium, ne populus meroris tedio contabesceret, institutum est, et ex illo in hodiernum retentum, multis iam ac pene omnibus gregibus tuis et per cetera orbis imitantibus.« In Oriente autem, Theodoreto lib. II Hist. eccl. c. 24 teste, Flauianus ac Diodorus, cum adhuc inter laicos uersarentur, »primi psallentium choros duas in partes diuiserunt, et Dauidicos hymnos alternis canere docuerunt: quod quidem tunc primum Antiochie fieri ceptum, inde ad reliquos peruasit, et ad ultimos usque terrarum fines perlatum est.«

13. Dici nequit eum a Damaso confirmatum esse.---  Pia ecclesiarum emulatione propagatus fuit.---Sic uero laudatus Cardinalis pium hunc morem ab Ambrosio primum in Occidentem affirmat inductum, ut postea et a Damaso papa pontificali auctoritate confirmatum existimet, atque hinc historicorum nonnullorum, qui Damasum eius auctorem credunt, errorem effluxisse opinetur. uerum nec errore uacat hec opinio. Si enim ab eo tantum tempore, quo Ambrosium Iustina persequebatur, quod anno 386 contigit, cepit hec consuetudo; quomodo illam potuit confirmare Damasus, quem anno 384 obiisse ac Siricium ab initio saltem anni 385 successorem habuisse, ipsius Siricii ad Himerium epistola fidem facit. Et uero cum Augustinus morem illum breui per totum pene orbem propagatum memoret, hanc tamen  Damasi confirmationem prorsus silet. Ac longe probabilius est, singulas ecclesias sancta quadam emulatione potius, quam ulla pontificali auctoritate, illum arripuisse. Certe in Auenionensi ecclesia cum S. Agricolus eius administrationem suscepit, nondum obtinuerat, ut supra uidimus. Idem dicendum et de Arelatensi, cum ei prefectus est Cesarius; qui cum tandem impetrasset, ut et illa consuetudo admitteretur, gaudium suum continere non ualens, illud singulari Sermone, qui nunc apud Augustinum 284 in appendice tomi u exstat, aperuit: »Plures enim erant anni, inquit, quod pro hac re estuabat animus meus, et tota cordis intentione desiderabat, ut illam psallendi consuetudinem uobis pius Dominus inspiraret . . . . Cum enim uos ego ita psallere desiderarem,  quomodo in aliis uicinis ciuitatibus psallebatur, taliter preparauit Deus animum uestrum, ut hoc etiam melius, adiuuante Domino, compleatis.« Sane si summi pontificis precessisset ea de re generale preceptum, tam celebres ecclesie, in Italie confinio posite, ei parere tam diu non distulissent; nec pretermisisset Cesarius apostolice sedis in Galliis uices gerens tam grauem commendare auctoritatem, ut quod tanto animi estu exoptabat, citius consequeretur. Neque tamen ait, »Cum enim uos ego ita psallere desiderarem,« quomodo sedis apostolice precepto iubebatur; sed hoc tantum, »quomodo in aliis uicinis ciuitatibus psallebatur.« In superiore autem loco ex chronologia Lirinensi notandum,  hec, »Nondum enim in illis partibus inualuerat ille mos, quem aliquot ante annos Damasus pontifex maximus inuexerat,« minime S. Agricoli uerba esse, sed chronographi.

14. An Damasus constituerit, ut GLORIA PATRI, etc., psalmis subiungeretur.---An saltem admittenda decreti ultimi postrema pars, qua Damasus constituisse dicitur, ut in fine cuiusque psalmi Gloria Patri, etc., adiungeretur? Cardinalis Bona de Diu. psalm. cap. 16, n. 2, fatetur, multos scriptores alioquin fide dignissimos hanc doxologie in fine psalmorum canende legem ad Damasum referre, eamque ab hoc papa Hieronymi persuasu et inductu latam arbitrari. uerum hos deceptos esse monet adulterina epistola, quam scilicet Hieronymo Isidorus Mercator supposuit, in  qua legere est: »Precatur ergo cliens tuus, ut uox ista psallentium in sede tua Romana diu noctuque canatur, et in fine psalmi cuiuslibet siue matutinis siue uespertinis horis coniungi precipiat apostolatus tui ordo Gloria Patri et Filio et Spiritui sancto; sicut erat, etc.« Sane anno 529, ut ex uasensis II concilii, quod hoc anno est celebratum, canone 5, colligitur, hic usus in Galliis nondum receptus erat, ut doxologie Gloria Patri uersus Sicut erat adiungeretur, quamuis aliis in regionibus iam obtinuisset. Sic enim loquitur concilium: »Quia non solum in sede apostolica, sed etiam per totum Orientem et totam Africam uel Italiam, propter hereticorum astutiam, qui Dei Filium non semper cum Patre fuisse, sed a tempore cepisse blasphemant, in omnibus clausulis, post  Gloria, Sicut erat in principio dicitur, etiam et nos in uniuersis ecclesiis nostris hoc ita dicendum esse decernimus.« Ibi quidem post uerba in omnibus clausulis non exprimitur uox psalmorum, sed hanc tamen subaudiri liquet ex his uigilii pape epist. I, ad Profuturum Bracarensem episcopum, num. 3: »Illud autem nouelli esse iudicamus erroris, quod cum in fine psalmorum ab omnibus Catholicis ex more dicatur Gloria Patri et Filio et Spiritui sancto, etc.« Si autem in accessione uersus Sicut erat Oriente toto posterior fuit Gallia, eum certe in usu canendi Gloria Patri longe precessit. Cassianus quippe in libro II de Instit. cenob., qui ante annum 416 adornatus creditur, cap. 8 scribit: »Illud etiam, quod in hac prouincia  uidimus,  ut uno cantante in clausula psalmi omnes stantes concinant cum clamore Gloria Patri et Filio et Spiritui sancto, nusquam per omnem Orientem audiuimus.« Que cum ita sint, fatendum doxologie Gloria Patri cum accessione uersus Sicut erat in fine cuiusque psalmi canende usum antiquum esse, cum hereseos Ariane compescende gratia excogitatus sit, ac paulatim per totam Ecclesiam fuisse receptum: sed nichil est cur Damaso tribuatur.

15. Damasi decretum circa ritum cantandi in Urbe alleluia.---Preter octo superiora decreta, que Damaso ascribuntur uelut in Romana synodo edita, aliud ei Gregorius I circa uocabuli Alleluia in Urbe cantandi ritum attribuit. Ex Sicilia nempe ueniens  nonnemo cum hoc papa expostularat, quod ecclesie Constantinopolitane seu Grecorum consuetudines per omnia sequeretur, nominatimque »quia alleluia dici ad Missas extra Pentecostes tempora fecisset.« Tum pius ac modestus pontifex etiam iniuste expostulantem non sine idonea satisfactione repulit; sed, sicut ipse mense Octobri Indict. 2, ad Ioannem episcopum Syracusanum scribit, »Ego, inquit, respondi, quia in nullo eorum  aliam ecclesiam secuti sumus;« ac deinde subiicit: »Nam ut alleluia hic  diceretur, de Ierosolymorum ecclesia ex beati Hieronymi traditione tempore beate memorie Damasi traditur tractum. Et ideo magis in hac re illam consuetudinem amputauimus.« Quo in loco quid sibi  uelit Gregorius, excutiendum: ut inde quid decreuerit ipse, quidue a Damaso decretum dicat, percipiatur.

16. uerborum Gregorii prima interpretatio exponitur.---Illum Cardinalis Bona de diu. psal. cap. 16 ita interpretatur, »ut cum tempore tantum Paschali alleluia cantaretur, tunc  sancitum sit, ut etiam extra illud frequentaretur.« Cardinalis huius interpretationi etiam Tillemontius to. uIII, pag. 420, accedit. Ex quo duo illi clarissimi uiri traditionem a Gregorio commendatam non admodum certam esse obseruant; cum, inquiunt, alleluia canendi mos Rome Damasi euo tam frequens esset, ut etiam in exsequiis, Hieronymo teste in epitaphio Fabiole, audiretur. Addit Tillemontius,  nec illud certum, an Hieronymus ante Damasi obitum Ierosolymam adierit. uerum etiamsi admitteretur eorum interpretatio, et Hieronymum antequam ad Damasum se conferret, Ierosolymam non adiisse concederetur, ex rationibus allatis nichil aduersus traditionem a Gregorio memoratam conficeretur. Primo enim ipsi de alleluia tantum intra Missas cantando, non de uocabulo eodem extra Missas et in exsequiis frequentando sermo est. Deinde post Damasi obitum, adeoque post inuectum nouum morem, exsequie Fabiole contigerunt. Denique cum Hieronymum, antequam Romam contenderet, in Syria degisse constet; eum etiam ibi Ierosolymorum consuetudines compertas habere potuisse indubitatum est.

 17. Altera ei anteferenda.---Sed uirorum laudatorum interpretationi Isidorus Mercator secutus est prorsus oppositam. Non enim ille, nisi ex citatorum Gregorii uerborum occasione, Hieronymum induxit ad Damasum ita scribentem: »In Ecclesia autem  a sancta Resurrectione usque ad sanctam Pentecosten finiatur inter dierum spatia quinquaginta.« Ex quo Gregorium sic ab eo intellectum esse euidens est, ut cum alleluia prius cantaretur extra Pentecosten, illud Damasus Hieronymi hortatu intra Pentecosten tantum dicendum esse decreuerit. Et is quidem uerborum Gregorii intellectus cum ipsius orationi, tum historice ueritati apprime congruit. Certum est enim Augustini euo quasdam  exstitisse ecclesias, in quibus alleluia Paschali tantum tempore cantabatur. Quocirca idem Doctor epist. olim 119, nunc 55, cap. 17, scribit: »Ut autem alleluia per illos solos dies quinquaginta in ecclesia cantetur, non usquequaque obseruatur; nam et aliis diebus uarie cantatur alibi et alibi.« Porro ex iis ecclesiis, que alleluia tantum intra tempus Paschale cantabant, unam fuisse Romanam ex Sozomeno haud temere colligitur . Errauit ille quidem cum scripsit, »Rome quotannis semel canitur alleluia primo die Paschalis festiuitatis,« et Nicephoro Callisti uerba eius exscribenti errandi auctor fuit : sed non alia uidetur erroris illius causa, nisi quod cum apud scriptores latinos Pascha uel de toto tempore Paschali,  uel de uno resurrectionis Domini die promiscue dicatur, alleluia Rome tantum in Pascha cantari audiens, de uno die interpretatus est, quod de toto tempore Paschali sibi dictum fuerat.

18. Neque minus apte coheret eadem interpretatio Gregorii orationi. Premittit quippe secum quemdam conquestum esse, »quia alleluia dici ad Missas extra Pentecostes tempora fecisset.« Unde consequens est, ut antea nonnisi intra Pentecostes tempora diceretur. Tum expostulanti quod Grecorum consuetudines in Romanam ecclesiam inuexisset, respondet, »In nullo eorum aliam ecclesiam secuti sumus.« Exindeque secundum mss. Regium et Colbertinum apposite subiicit: »Nam ut alleluia hic non diceretur  de Ierosolymorum  ecclesia ex beati Hieronymi traditione, tempore beate memorie Damasi pape, traditur tractum. Et ideo magis in hac re,« qua illud etiam extra Pentecostes tempora dici iussimus, »illam consuetudinem amputauimus, que hic a Grecis fuerat tradita.« Sane in hac tota oratione sic explicata nichil est, quod Gregorii scopo non aptissime congruat. Contra si cum uulgata lectione, Nam ut alleluia hic diceretur, suppleatur pariter extra Pentecostes tempora, non tantum obscura et omni intellectu destituta, sed etiam absurda euadit eiusdem pontificis oratio.

19. Quo pacto stare queat a Gregorio prolata traditio.---His positis, querendum iam restat, an id saltem ualeat stare, quod Gregorius uelut ab Hieronymo »ex traditione tractum« scribit. Nonne huiusmodi  traditioni aduersatur, quod idem Doctor initio libri contra uigilantium huius heretici dictum improbat, »numquam nisi in Pascha alleluia cantandum« affirmantis; aut quod in epitaphio Fabiole, totius urbis ad eius exsequias concursu memorato subiicit, »Sonabant psalmi, et aurata templorum reboans in sublime quatiebat alleluia?« Immo etiam non longe ante Gregorii tempora, saltem in Italie ecclesiis, alleluia extra Pentecosten cantari ac frequentari consueuisse argumento est ipsa Gregorio nota atque familiaris Benedictina Regula, cuius capite 15 precipitur: »Ut omni Dominica extra quadragesimam cantica Matutini, Prima, Tertia, Sexta, Nonaque cum alleluia dicantur;« ceteris autem diebus  »a Pentecoste usque ad caput quadragesime omnibus noctibus  cum sex posterioribus psalmis tantum ad Nocturnos dicatur.« Cum his tamen componi potest memorata traditio, si quod superius a nobis est obseruatum, admittatur, eam scilicet de alleluia ad Missas dicendo intelligendam esse: adeo ut quod Regula Benedictina loco citato de responsoriis constituit, »Responsoria uero numquam dicantur cum alleluia, nisi a Pascha usque ad Pentecosten,« hoc etiam Rome ante Gregorii tempora in Missis obtineret, ut numquam cum alleluia nisi a Pascha usque ad Pentecosten dicerentur. Gregorius autem consuetudinem, que ut ferebat fama, Rome a Damaso ceperat, abrogare, atque abrogatam ab hoc papa reuocare sibi licere existimauit.

 20. Quinque decreta Damaso attributa. In Crabbiana conciliorum editione ac deinde in ceteris alia quinque uulgata sunt Damasi nomine decreta e Gratiani et Iuonis compilationibus collecta, quorum primum a Gratiano 2, quest. 3, cap. 2, ita effertur: »Calumniator, si in accusatione defecerit, talionem accipiat.« Excerptum est autem ex Isidoriana epistola ad Stephanum episcopum Damasi nomine conficta, cap. 7, cuius ipsamet uerba ab eodem Gratiano Iu, quest. 3, c. 4, referuntur. Quod uero ibi precipitur, consentaneum est Cod. Th. lib. IX, tit. I, legi 14, et tit. 10, legi 3.

21. Alterum ita referunt: »Si quis episcopum aut presbyterum, aut diaconum falsis criminibus impetierit uel accusauerit, et probare non potuerit,  nec in fine dandam ei communionem censemus.« uerum hoc, quod a Gratiano II, quest. 3, c. 4, ut Damasi, ab Iuone autem part. uI, c. 240, post Burchardum lib. II, c. 195, ut Carthaginensis concilii can. 5, citatur, neutrius est, sed e Liberitani concilii can. 75.

22. Tertium, quod Gratianus X, quest. I, cap. 15, profert, est huiusmodi: »Hanc consuetudinem, que contra sanctam Ecclesiam catholicam augeri uidetur, omnino interdicimus, ut nullo modo umquam oblationes, que intra sanctam ecclesiam offeruntur, sub dominio laicorum detineantur: sed tantummodo sacerdotibus, qui quotidie Domino seruire uidentur, liceat comedere et bibere: quia in ueteri Testamento  prohibuit Dominus panes sanctos comedere filiis Isrel, nisi tantummodo Aaron et  filiis eius: qui panes longe erant ab istis panibus, qui nunc in sancta Ecclesia offeruntur; quia illi sub umbra Legis erant; qui uero modo, sub gratia sunt Spiritus sancti, toti mundo Euangelio coruscante, lucidiores esse uidentur. Qua fronte aut qua conscientia oblationes uultis accipere, qui uix ualetis pro uobis, nedum pro aliis, Deo preces offerre? Quia prauum est et contra Dominicum preceptum, et detrimentum anime sue infert, qui illud agere conatur, quod ei nulla ratione conceditur. Quia omnibus sanctis patribus nostrisque prioribus placuit, hanc sanctionem fieri, et nos similiter in iisdem persistere uolumus, ut nullus audeat irritum facere hoc, quod constitutum est, si in perpetua damnatione noluerit  persistere. Si quis uero contra hanc regulam nostram, et contra regulam sanctorum CCCXuIII patrum, qui in Niceno concilio hoc constituerunt, temerarius presumptor fuerit, et de cetero oblationes de sacris ecclesiis auferre molitus fuerit, sub anathematis uinculo sit colligatus et condemnatus. Responderunt omnes, fiat, fiat.«

23. Circa hoc decretum obseruo primum, nichil aliud uideri nisi commentum eius, qui epistolam composuit apud Hieronymum edit. nou. t. u, p. 420, ut Hieronymi ad Damasum de oblationibus altaris inscriptam, in qua is Doctor sic ad hunc papam scribere fingitur:

»Nouerit sancta auctoritas tua, papa uenerande, quia de questione, quam clientulo tuo proposuisti,  et congrua responsa per epistolam mandasti, hoc est de panibus a fidelibus in altari oblatis, quis illis iure uti debeat. Quantum a precipuis Ecclesie doctoribus inuestigare ualui, in paucis tibi rescribere curaui. Testes autem idonei, quos ad hanc rem corroborandam concitaui , hi sunt: Gregorius Nazianzenus mirabilis doctor, Cyrillus, Athanasius, Theophilus, Anatolius, Iohannes Chrysostomus, Eustachius, Eusebius chronographus et noster Hilarius: qui omnes uno ore eodemque consensu, ueluti uera sancti Spiritus organa, anathematis mucrone censent esse feriendos, qui in usus laicorum panes oblationum contulerint: quia omnino sacerdotibus solis debentur, nisi forte religionis gratia laici pro benedictione de manu sacerdotis  accipiant. Non solum autem de panibus in ecclesia hoc sanxerunt patres nostri, sed de omnibus que altari offeruntur, dicentes atque docentes magnum nefas esse, et per omnia diabolica temeritate hoc fieri ubicumque acciderit; et ualde esse intolerabile sancte Ecclesie, ut sine uindicta sanctorum canonum remaneat. Unde Chrysostomus in commentariis super Mattheum , ubi discipuli spicas uellebant sabbato, et Pharisei reprehendebant, sic ait: Si non licuit Dauid et uiris eius adhuc sub umbra legis comedere panes propositionis, quando ab Abimelech panes petiit fame stimulante; quomodo nunc Euangelio coruscante persuaderi debet laicis ut oblationem panum Deo oblatorum suis usibus rapiant? Dicit namque perinde Apostolus:  »Qui altari seruiunt, de altari participent .« Ergo quia sacerdotes pro omnibus orare solent quorum eleemosynas et oblationes accipiunt, qua fronte presumunt laici oblationes, quas Christiani pro peccatis suis offerunt, uel comedere, uel aliis concedere, cum ipsi non debeant pro populis orare? Ob hoc, papa gloriose, mittere oportet illos presumptores in excommunicationem perpetuam; ut ceteri metum habeant, et amplius hec in Ecclesia ne fiant.«

24. Utrumque opus impostoris esse.---Circa quam epistolam in Hieronymi nouissima editione notatum est, ab eius opifice »nomina congeri auctorum, e quibus tamen nichil adducit, quia nichil eorum legerat;  Chrysostomi nominatim commentarios citari, cum diuus Hieronymus Chrysostomum prorsus ignorarit.« Ignorauit certe commentarios eius in Mattheum, quamdiu Damasus uixit. Anno enim 384 uiuere desiit hic papa. Chrysostomus autem tantum anno 386 presbyter ordinatus concionari cepit. Sed et uerba uelut ex commentariis eius in Matth. XII, 1, hic citata, in illis frustra quesiuimus. Preterea si epistolam istam cum premisso decreto conferamus, unius eiusdemque artificis opus esse deprehendemus, modo consiliarii qui consulatur, modo iudicis qui sententiam dicat, personam ferentis. Et ex eodem quidem fonte cum Gregorius presbyter nomine Polycarpi notus, tum Gratianus utrumque excerpserunt. Impostorem quoque multa alia produnt. Nam cum anno  502 sub Symmacho papa coram concilio lecta esset scriptura regis Herulorum, qua regibus in facultates ecclesie quoddam ius attribuere tentabat, ut rei hactenus inaudite reclamauit uniuersum concilium, ac nominatim Eulalius episcopus dixit : »Laicis quamuis religiosis nulla de ecclesiasticis facultatibus aliqua disponendi legitur umquam attributa facultas.« Quapropter Damasi, ac longe magis Nicene synodi, temporibus nichil opus erat, ut ab ecclesiasticis oblationibus sibi uindicandis laici cercerentur. Ista praua consuetudo, quam in dies augeri et crescere impostor queritur, seculi potius IX, initia sapit. Quocirca episcopi anno 836 in Aquisgranensi II concilio congregati, id quod antea »contra eos, qui nullum esse discrimen  dicebant, si rebus Deo oblatis in suis necessitatibus uterentur,« ad Pippinum regem scripserant, tribus libris ad eumdem regem missis Scripturarum, patrum conciliorumque testimoniis confirmarunt.

25. Isidoro Mercatori haud temere tribui utrumque posse.---Utrumque igitur scriptum apte in illud conuenit tempus, quo Isidorus impostor uixit. Neutrum quidem exstat in ampla eius collectione: sed nichil uetat quominus post eius editionem ingenium mendaciis adeo fecundum nonnichil noui protulisse censeatur. Sane qui de uersu Gloria Patri in fine cuiusque psalmi adiungendo Hieronymi nomine ad Damasum scripsit, »Precatur ergo cliens tuus,« eodem nomine eumdem alloqui nunc uidetur in hunc modum, »Quia de questione quam proposuisti clientulo  tuo.« Qui utroque in scripto sanctionem recentem uelut antiquam sanctorum patrum regulam audire uult, nonne dignoscitur ipse esse, qui placita sua tamquam maiorum decreta uenditare solet, ac uetustiores Romanos pontifices inducere consueuit eorum uindices decretorum, que posteriores dumtaxat edixerunt? Ipsi demum peculiare est commenta sua Niceni consilii fictitia auctoritate commendare. Quod ut ei felicius cedat, ab ipso collectionis sue proemio id summo studio enititur, ut Niceni concilii longe plures canones, quam qui habentur olim fuisse persuadeat. Unde et identidem, sed maxime in pseudo-Iulii epistola, plurima huic concilio adscribere non timet decreta, que ab eo prorsus aliena  sunt. Cui igitur reddamus decretum contra eos, qui oblationes de sacris ecclesiis auferre moliuntur, quod nobis ut antiqua CCCXuIII patrum Nicenorum regula mendacissime iactitatur, nisi notissimo mendaciorum huiusmodi parenti?

26. De uiolatoribus canonum.---In editionibus conciliorum quartum hoc refertur decretum: »uiolatores canonum uoluntarii grauiter a sanctis patribus iudicantur, et a sancto Spiritu, cuius instinctu ac dono dictati sunt, damnantur: quoniam blasphemare in Spiritum sanctum non incongrue uidentur, etc.« Istud tamen ineditum non erat. A Gratiano enim 25, quest. I, c. 5, descriptum est ex ea epistola, quam Isidorus Mercator Damaso ut ad Aurelium Carthaginensem episcopum rescribenti suppositam collectioni  sue preposuit, quamque apud Labbeum, tom. II Concil. pag. 863 et alibi uulgatam uidere licet.

27. De metropolitanis, qui pallium expetere negligunt.---Postremum ita se habet: »Quoniam quidam metropolitanorum fidem suam, secundum priscam consuetudinem, sancte sedi apostolice exponere detrectantes, usum pallii neque expetunt, nec percipiunt; ac per hoc episcoporum consecratio uiduatis ecclesiis non sine periculo protelatur: placuit ut quisquis metropolitanus infra tres menses consecrationis sue ad fidem suam exponendam, palliumque suscipiendum ad apostolicam sedem non miserit, commissa sibi careat dignitate; sitque licentia metropolitanis aliis, post secundam et tertiam commonitionem, uiduatis ecclesiis, cum consilio Romani  pontificis, ordinando episcopos subuenire . Si uero consecrandi episcopi negligentia prouenerit, ut ultra tres menses ecclesia uiduata consistat; communione priuetur quo usque aut loco cedat, aut se consecrandum prebere non differat. Quod si ultra quinque menses per suam negligentiam retinuerit uiduatam ecclesiam; neque ibi, neque alibi consecrationis donum percipiat, immo metropolitani sui iudicio cedat .« Et istud quidem Damaso ab Anselmo lib. uI, c. 80; Burchardo lib. I, c. 25; Polycarpo lib. II, tit. 10, et Panormie auctore lib. III, c. 11, ascribitur. At Iuo par. III, c. 136, ac Gratianus dist. 100, c. 1, quibus et concinit Innocentius III, lib. I epist. 117, ad Bituricensem archiepiscopum, cuius  initium Ne si uniuersi, illud Pelagio attribuunt. Idem Innocentius, extra de translat. episc. c. 2, § 1, relatus, uelut ex Canone postrema eius uerba sic citat: »Neque illud, quod in Canone legitur de electo, ut si ultra sex  menses per suam negligentiam retinuerit ecclesiam uiduatam, nec ibi nec alibi donum consecrationis accipiat, immo metropolitani sui cedat iudicio, etc.«

28. uerum neque Damaso, neque Pelagio I aut II congruit, utpote quo asseritur ac uindicatur disciplina octauo tantum seculo inducta, uti colligere est ex concilio cui Bonifacius episcopus Moguntinus anno 742 prefuit, et de quo epist. 105 ipse scribit: »Decreuimus nostro synodali conuentu, et confessi  sumus fidem catholicam et unitatem et subiectionem Romane ecclesie fine tenus seruare, sancto Petro et uicariis eius uelle subiici, metropolitanos pallia ab illa sede querere.« Unde planum est metropolitanis, saltem in Gallia, necdum anno 742 ullam impositam fuisse legem, qua pallia querere ab apostolica sede cogerentur. Immo Francos decreto predicto non statim paruisse, ac metropolitanos, an ab apostolica sede pallia quererent, etiam postea deliberasse, cum ex epistola 5 Zaccarie pape ad Bonifacium, tum ex ea quam Bonifacius huic rescripsit, comperimus. Si autem medio seculo uIII nondum is plane obtinuerat mos, ut ab apostolica sede pallia metropolitani quererent; quis non hac etiam etate multo recentius censeat decretum, quod editum esse liquet,  cum iam longo usu receptum erat, ut metropolitani non solum ab apostolica sede expeterent pallium, uerum etiam quoad illud percepissent, officio suo fungi et episcopos ordinare non ualerent? Monuerunt  nouissimi editores Gratiani, pro eo quod in fronte memorati decreti obtinet, Pelagius papa, in duobus codicibus uaticanis haberi Ioannes uIII ex concilio III apud Rauennam. Nec quisquam inficias ierit, illud apte in tempora conuenire huius pape, quem item Gratianus dist. 100, c. 4, laudat ut Wiliberto Agrippinensi episcopo sic scribentem: »Optatum tibi pallium nunc conferre nequiuimus, quia fidei tue paginam minus quam oporteat continere reperimus.« Hic in transcursu obseruo, etiamsi Zacarie pape euo id moris nondum obtinuerat, ut omnes metropolitani pallium ab apostolice sede querere tenerentur, eos tamen quibus tum concedebatur, prius apostolice sedi fidem suam exponere consueuisse. Quocirca scribit idem papa epist. 4 ad Bonifacium:  »Qualiter enim mos pallii sit, uel quomodo fidem suam exponere debeant hi qui pallio uti conceduntur, eis direximus.«





DUO CARMINA A QUIBUSDAM INSUPER DAMASO PAPAE ASCRIPTA. *



EPITAPHIUM SISENNII PRESBYTERI.



Presbyter hic uoluit Sisinnus ponere membra,
Omnibus acceptus populis, dignusque sacerdos;
Qui sciret sancte seruare federa matris:
 Blandus amore Dei semper qui uiuere nosset,
Contentusque suo nesciret principis aulam.



AD QUEMDAM FRATREM CORRIPIENDUM [a 1Kb] .



Tityre, tu fido recubans sub tegmine Christi
 Diuinos apices [c 1Kb] sacro modularis in ore.
Non falsas fabulas [d 1Kb] studio meditaris inani:
Illis nam capitur felicis gloria uite,
Istis succedent pene sine fine perennes.
 Unde caue, frater, ne uanis ne te subdere curis,
Inferni rapiant miserum ne tartara tetri.
Quin potius sacras animo spirare memento
Scripturas, dapibus faciant que pectora castis.
Te Domini saluum conseruet gratia semper.





MONITUM IN SEQUENS KALENDARIUM.


 Hoc Kalendarium Sanctorum, quos olim Carthaginensis Ecclesia quotannis recolebat, Africanum dicere licet, omnium que hactenus typis uulgata sunt, ut quidem puto, antiquissimum et rarissimum. Repertum a nobis est felici casu in quodam ueterrimo codice celebris monasterii Cluniacensis, continente beati Hieronymi Commentatios in Isaiam, immo in codice, sed codicis ligneo operculo, tineis ac uermibus corroso, affixum. Opere pretium fuit uetustissimam et semesam membranam a ligno carrioso diuellere. Operculi pars antica Kalendarii principium, postica reliquum continebat. Scriptura Romana est, litteris maiusculis exarata, seculo septimo non interior.

Antiquus est Kalendarium cum in eo nulli sancti, nedum Fulgentius Episcopus, reperiantur iis posteriores, qui in uandalorum persecutione sub Hunnerico Rege passi sunt. Qui tunc in Africa annuo cultu honorabantur sancti, plerique erant populares: quidam tamen ex Italica et ex Hispania, preter Apostolicos uiros, nullum Deipare festum, de qua nullus apud Augustinum tractatus seu sermo. Annus a XIII Kal. Maii incipit, nempe post Pascha: desinit in XIII Kal. Martii. Nullum festum per totum Martium mensem, id  est per totam Quadragesimam. Hec uniuersim admonere uisum est. Titulus ueteris membrane hoc modo conceptus est. Hic continentur dies natalitiorum martyris, et depositiones episcoporum, quos Ecclesia Carthagenis anniuersaria celebrant.





KALENDARIUM ANTIQUISSIMUM ECCLESIAE CARTHAGINENSIS. 


 [* 1Kb] Hic continentur dies natalitiorum martyrum, et depositiones episcoporum, quos Ecclesia Carthagenis anniuersaria celebrant.
    XIII Kalend. Maias martyris Mappalici. [a 2Kb] 
    III Kal. Mai. martyris Pudentis. [b 1Kb] 
    II Kal. Mai. martyris Claud. [c 1Kb] 
    III Non. Mai. depositio Grati Episcopi. [d 1Kb] 
     II Non. Mai. Marini et Iacobi martyris. [e 1Kb] 
    Nonas Mai. depositio Genecli Episcopi. [f 1Kb] 
    u Idus Mai. sancti Maiuli. [g 1Kb] 
    III Idus Mai. martyris Secundiani. [h 1Kb] 
    II Idus Mai. sancte Felicis, Cecili et comitum. [i 1Kb] 
    XI Kal. Iunias sanctorum Casti et Emili. [i 1Kb] 
    X Kal. Iun. sanctorum Luci et Montani. [k 1Kb] 
     uIII Kal. Iun. sancti Flauiani et Septimie. [a 1Kb] 
    II Kal. Iun. sanctorum Timidensium. [b 1Kb] 
    III Non. Iun. sancti Perseueranti martyris. [c 1Kb] 
    Nonas Iun. Sancti Systi. [d 1Kb] 
    III Idus Iun. sancti Galloni. [e 1Kb] 
    XIII Kalend. Iulias sancti Geruasi et Protasi martyrum. [f 1Kb] 
    uIII Kalend. Iul. sancti Ioannis Baptiste. [g 1Kb] 
    Sancti . . et Rogati martyris. [h 1Kb] 
     . . . . . Iul. sancti E . . . . martyris. [i 1Kb] 
    . . . Iul. Sanctorum . . . . . Apostolorum. [i 1Kb] 
    . . . Iul . . . . . [k 1Kb] 
    Idus Iulias sancti Catulini martyris. [l 1Kb] 
    Xu . . . Kal. Augustas sanctorum Scilitanorum. [m 2Kb] 
    XIII Kal. Ag. depositio sancti Aurili episcopi. [n 1Kb] 
    XI Kal. Ag. sanctorum Maxulitanorum. [o 1Kb] 
    . . . . Kal. Ag. depositio sancti Capreoli episcopi. [p 1Kb] 
    III Kal. Ag. sanctarum Tuburbitanarum, et Septimie. [q 3Kb] 
     Kal. Ag. sanctorum Macchabeorum. [a 1Kb] 
    uIII Idus Ag. sancti Systi episcopi et martyris Rome. [b 1Kb] 
    Iu Idus Ag. sancti Laurenti. [c 1Kb] 
    II Idus Ag. de sanctos Marinus. [d 1Kb] 
    Idus Ag. sancti Hippolyti. [e 12Kb] 
    . . . Kal. Sep. sanctorum Masse Candide. [f 1Kb] 
     . . . Kal. Sept. sancti Quadrati. [g 2Kb] 
    . . . Kal. Sept. sancti Timothei. [h 1Kb] 
    . . . Kal. Sept. sancti Genesi mimi. [i 1Kb] 
    Iu Kal. Sept. depositio Restituti et Augustini episcopi. [i 1Kb] 
    III Kal. Sept. sancti Felicis, Eue et Regiole mart. [k 1Kb] 
     . . . Idus Sept. sancti Ampeli. [a 1Kb] 
    XuIII Kal. Octo. sancti Cypriani episcopi et martyris Carthag. [b 1Kb] 
    XuI Kal. Oct. sancte Eufimie. [c 1Kb] 
    . . . Kal. Oct. sancti Ianuarii martyris. [d 1Kb] 
    . . . Kal. Oct. sancti Sossi. [e 1Kb] 
    uI Id. Oct. sancti Quintasi. [f 1Kb] 
     III Id. Oct. sancti Luce euangeliste et martyris. [g 1Kb] 
    XuI Kal. Nou. sanctorum uolitanorum. [h 1Kb] 
    . . . Kal. Nou. sancti Leuci et uicturini martyr. [i 1Kb] 
    . . . Kal. Nou. sancte uicturie. [i 2Kb] 
    Iu Kal. Nou. sancti Feliciani et uagensium. [k 1Kb] 
    Kal. Nou. sancti Octaui. [l 1Kb] 
    . . . Id. Nou. sanctorum Capitanorum. [m 1Kb] 
     Idus sancti ualentini. [a 1Kb] 
    . . . Kal. Dec. sancti Clementis. [b 1Kb] 
    . . . Kal. Dec. sancti Chrysgoni martyris. [c 1Kb] 
    . . . Kal. Dec. sancti Andree apostoli et martyris. [d 1Kb] 
    Nonas Dec. sanctorum martyrum Bili, Felicis, Potamie, Crispine et comitum. [e 1Kb] 
    Iu Id. Dec. sancte Eulalie. [f 1Kb] 
    III Id. Dec. sanctorum martyrum Eronensium. [g 1Kb] 
    XuI Kal. Ian. sanctorum martyrum Felicis, Clementiane, Honorate et Massarie. [h 1Kb] 
    X . . . Kal. Ian. sancti Nemessiani. [i 1Kb] 
    uIII Kal. Ian. Domini nostri Iesu Christi, Filii  Dei. [i 1Kb] 
    uII Kal. Ian. sancti Stefani primi martyris. [k 1Kb] 
    uI Kal. Ian. sancti Ioannis Baptiste, et Iacobi Apostoli, quem Herodes occidit. [l 1Kb] 
    u. Kal. Ian. sanctorum Infantum, quos Herodes occidit. [m 1Kb] 
    Nonas Ian. depositio sancti Deogratias et Eugeni episcoporum. [n 1Kb] 
    uIII Id. Ian. sanctum Epefania. [o 1Kb] 
    uI Idus. Ian. depositio Quoduultdei episcopi. [p 1Kb] 
    III Idus Ian. sancti martyris Salui. [q 1Kb] 
    XIX Kal. Feb. sancti Felicis Nolensis. [r 1Kb] 
     XuI Kal. Feb. sanctorum Rubrensium. [a 1Kb] 
    XIu Kal. Feb. sanctorum Tertullensium et Ficariemsium. [b 1Kb] 
    XIII Kal. Feb. sancti martyris Siuastiani. [c 1Kb] 
    XII Kal. Feb. sancte martyris Agnes. [d 1Kb] 
    XI Kal. Feb. sancti martyris uincenti. [e 1Kb] 
    uIII Kal. Feb. sancti martyris Agelei. [f 1Kb] 
    Kalend. Feb. sanctorum Luciani et uincenti martyr. [g 1Kb] 
     Iu Non. Feb. sanctorum Carteriensium. [h 1Kb] 
    Nonas Feb. sancte martyris Agate. [i 1Kb] 
    u Idus Feb. sanctorum Filicis, uictoris, et Ianuarii. [i 1Kb] 
    XIu Kalendas Mart. sanctorum martyrum Macrobi, et Lucille, Nundinari, Ceciliane, et Petrensium. [k 1Kb] 







DE SANCTITATE SIRICII PAPAE DISSERTATIO.

Ad Eminentis. et Reuerendiss. Cardinalem Hieronymum Casanatam, cum quereretur in Sacrorum Rituum Congregatione, utrum eiusdem Pontificis missa et officium concedenda essent Canonicis Basilice S. Ioh. in Laterano; ubi de litteris Paschalibus S. Theophili Alexandrini.

Eminentis. et reuerendiss. Domine,

 Cardinalis Baronius, ad an. 397, uitio uertit Siricio, quod cum Rufinus Origenis Periarchon Rome Latine interpretatus, Origenianos errores plurimis instillasset, non statim Apostolica sententia erumpenti secte obuiam iuerit; addens ob id Siricium celerius, hoc est, anno sequenti 398, die 22 Februarii, Deo ultore, e uita sublatum: Pauendis, inquiens, demonstratum est exemplis, ut Pontifices illi, qui causam fidei paulo segnius tractauerunt ac remissius  curauerunt, a Christo, primario omnium Pastore, fuerint quam celeriter ex hac uita subducti. Adducit D. Hieronymum epist. 16, in epitaphio Marcelle, eamdem commendans, que unam se Origeniane heresi opposuit, cum hec simplicitati illuderet episcopi, nempe Siricii, qui abeunti etiam Rufino communicatorias litteras tamquam Catholice doctrine professori tradidit, teste eodem Hieronymo in apologia contra Rufinum. Hinc Siricii successorem Anastasium  Pontificem laudat, qui anno statim 399, una cum Theophilo patriarcha Alexandrino, Origenistas anathemate in synodo percusserit. Que quidem nichil illius sanctitati obstare posse paucis ostendam. Siricii pape doctrinam, pietatem, ac pro sibi commissa ecclesia seruanda curam, ac diligentiam synchroni eidem Patres ac successores Pontifices non semel commendarunt. Preter relata in editis Collectaneis pro cultu eidem restituendo testimonia, audiendus est S. Innocentius I in epistola ad Anysium Primatem Thessalonicensem ex pag. 45 Collectaneor. Holstenii: Cui, inquit, etiam anteriores tales ac tanti uiri predecessores mei episcopi, id est sancte memorie Damasus, Siricius, atque supra memoratus uir, nempe Anastasius, ita detulerunt, etc. Neque enim fas erat, ut ego contra tantorum bonorum uirorum iudicium uenire tentarem, etc. Ita S. Innocentius Siricium cum Damaso ac Anastasio pari laude ac preconio coniungit, ut haud licere uideatur, Siricium utroque inferiorem adstruere, unique illi iratum  numen fingere. Sanctus Leo magnus in epistola ad Anastasium pag. 145 cit. Collectan. Holstenii, deferre se scribit eidem primatum super omnes Illyrici ecclesias, beate recordationis Siricii exemplum secuti, etc. Itaque Siricii in Ecclesia regenda cura et laudatorem et imitatorem habuit magnum Leonem. In synodo Toletana I, que habita est anno 400, paulo post obitum Siricii, laudantur littere sancte memorie Ambrosii, itemque sancte memorie Siricius, cuius uigili studio res Catholica in Hispaniarum prouinciis sarta tecta seruata asseritur.

Nec Siricii fame nocet, quod Rufinus ac college Origeniste eiusdem simplicitati illusisse dicantur, quodue communicatorias litteras Rufino Roma discedenti tradiderit. Nam plerique heretici sub ouina pelle latentes lupi, non semel initio sanctis Pontificibus illuserunt. Praxeas initio S. Aniceto pape fucum fecit, teste Tertulliano cap. I contra Praxeam. Marcellus Ancyre episcopus, Sabelliana heresi infectus,  initio S. Iulio pape ac Synodo Sardicensi illusit, quem tamen Iulii successor Liberius damnauit. Sancti Basilii hac de fraude, qua Iulius papa deceptus fuit, testimonium mox adducam. Celestius Pelagiane hereseos antesignanus Zosimo pape eiusque synodo Urbane ambiguis uocibus ita illusit, ut Zosimus Africanos episcopos acriter increpuerit, quod illum uti hereticum condemnassent. Exstant Zosimi littere, de quibus sepe S. Augustinus, presertim lib. II ad Bonifacium cap. 3, et in libro de Peccato originali. Libeat hec indicasse. Hic S. Damasi Siricii decessoris exemplum paucis exponam, est enim Siricii facto tum proximum, tum etiam simillimum. uitalis sub Catholico pallio latens Apollinarista, a quibusdam Antiochene ecclesie superintrusus Antistes, Romam ad S. Damasum papam se contulit, ut Apostolice Sedis litteris munitus, Antiochiam securius repeteret. Obtulit Damaso fidei libellum, cuius uerba iuxta Catholicum sensum Damasus accipiens, eumdem Apostolice Sedis litteris  munitum in Orientem dimisit. Hoc Damasi heretici uafritie decepti iudicium adeo sanctissimos Orientis episcopos eidem iratos fecit, ut eorumdem fere princeps Basilius hec, epist. 10, ad S. Gregorium Nazianzenum, scripserit de episcopis Occidentalibus eorumque primo Damaso papa: Qui ueritatem neque norunt, neque discere sustinent; uerum falsis opinionibus prepediti, illa nunc faciunt, que prius in Marcello  patrarant. Ego sane ipse absque communi litterarum figura uolebam ad eorum antesignanum, nempe Damasum papam, scribere: de ecclesiasticis quidem nichil, nisi per enigmata, quoniam nec intelligunt nostratium ueritatem, neque uiam, qua possint addiscere, amplectuntur. Hec turbato stomacho iratoque stylo Basilius contra deceptum Damasum scripturiuit. At Gregorius Nazianzenus mitius de Damaso epist. 2, ad Cledonium,  scribens iudicauit. Ubi enim dixisset, uitalem equiuocis uocibus usum, addit quod: Damasus quoque ipse, cum postea rectius edoctus fuisset, simulque eos in pristinis expositionibus perstare audisset, eos ab ecclesia proscripsit, fideique libellum cum anathematismo deleuit. Tum etiam quod fraudem eam, in quam per simplicitatem inciderat, permoleste ferret, etc. Uti uitalis Apollinarista initio S. Damasi simplicitati illusit; ita Rufinus Origenista Siricii simplicitati pariter illusit.

Reponent Damasum, teste laudato Gregorio, ea simplicitate, qua uitalem crediderat Catholicum, ac litteris Apostolicis munitum dimiserat, permoleste tulisse; que de Siricio non leguntur. Hic tamen ab his quererem, cur Deus ab heretico deceptum Damasum non statim e uiuis sustulit, uti cum Siricio factum putant. Iulius papa post absolutum Marcellum Ancyre episcopum quinquennio superstes uixit, cum illum Liberius postea damnauerit. Ex ipsius Hieronymi uerbis, ex quibus Siricii reprehensio  concinnatur, eiusdem defensio elicitur. Hec ille in epist. 16 scribit in epitaphium Marcelle: Cernentes heretici de parua scintilla magna incendia concitari, ac suppositam dudum flammam iam ad culmina peruenisse, nec posse latere quod mullos deceperat, petunt et impetrant ecclesiasticas epistolas, ut communicantes discessisse uiderentur. Nec multum tempus in medio, succedit in Pontificatum uir insignis Anastasius. Itaque teste Hieronymo, Rufinus Roma discessit, ueritus non posse latere diutius Origeniani uoluminis errores, ac proinde a Siricio sibi timebat, quem si propitium sperasset, poterat tutus ceterorum clamores surdis auribus contemnere. Rufinus biennio Aquileie moratus est, S. Chromatii antistitis eius urbis familiaritate usus, quo etiam adhortante, an. 400 Eusebii historiam Latine interpretatus est; idemque Chromatius per litteras curauit, ut Rufinum cum Hieronymo conciliaret. Neque hec officia Chromatii sanctitati nocuere. Sane etiam uenerius episcopus  Mediolanensis pro Rufino ad Anastasium scripsisse non obscure colligitur ex epist. Pontificis ad Ioannem Hierosolymitanum. Preterea laudatus Hieronymus narrat, post Rufini discessionem haud multo tempore Siricium superstitem fuisse. Quare non segnities et socordia, sed mors celerior Origenistas anathemati per Siricium publicando subtraxit. Ex illis uerbis nec posse latere constat, eos errores nondum publicatos, sed tantum clanculum assertos. Quid mirum si Siricium latuerint?

Ceterum sinistrum de celeriori morte Siricii iudicium ob non statim damnatos Origenistas ad exactiorem chronologiam reuocatum, prorsus falsum apparebit. Exponam prius Baronii opinionem. Scribit Rufinum an. 397 ex Oriente in Italiam transmisisse cum Melania, quos haud credibile est seuiente hieme maria sulcasse, sed uere ineunte ac mari aperto. Demus circa Maium Romam aduenisse. Haud statim Rufinus manum interpretando Periarchon uolumini admouit, sed cum a Macario Rufini doctrinam  suspiciente rogatus fuit, teste eodem Rufino in priori inuectiua contra Hieronymum. Autographa uero Latina interpretatio in plura exemplaria haud tam cito distrahi potuit, ut uix circa estatem id contigerit. At Siricius dicitur Baronio mortuus anno statim sequenti 398, die 22 Februarii; anno autem 399 scribit damnatos Origenis errores in synodo Alexandrina a Theophilo, ac eodem anno a S. Anastasio Rome. Porro synodum Alexandrinam anno 399 peractam ita probat tom. u, pag. 85, edit. Rom. an. 1594: Hec quidem, inquiens, hoc anno facta esse inde colligimus, quod ante annum, quam prima Paschalis epistola a Theophilo scriberetur, generalem hanc ex synodo fuisse scriptum epistolam S. Hieronymus tradit scribens ad Pammachium et Marcellum nempe ep. 78. Idem uero inferius pag. 90 scribit Hieronymum memorare quinque epistolas Theophili ab se Latine interpretatas, nempe primam  synodicam anno 399 ex synodo contra Origenistas emissam. Postea addit: Secunda Paschalis dicta aduersus Origenem, et eius discipulos peculiariter scripta, que etiam desideratur, hecque illa est, de qua ipse Hieronymus in epistola ad Pammachium et Marcellam scribit, cum ait: Si quid autem hic minus aduersus Origenem dictum est, in preteriti anni epistola continetur. At Paschalem secundam epistolam dicit idem Baronius illam esse, que incipit: Solemnitatis Auguste, etc., que prima legitur in Cod. S. Hieronymi. Tertie Paschalis initium esse: Christum Dominum glorie, etc. Quartam uero ita exordiri: Nunc quoque Dei uiua sapientia, etc. Denique aduertit primam Paschalem, que modo non exstat, scriptam fuisse an. 400 pro anno sequenti 401. Secundam compositam an. 401 pro an. 402. Tertiam anno 402 pro anno 403. Denique quartam exaratam an. 403 pro anno 404. Etenim cum littere Paschales in festo Epiphanie Alexandrie publicarentur, denuntiando diem futuri eo anno Paschatis, etc., anno Iuliano  superiori componebantur. uerum constat tres tantum Theophili epistolas Paschales a D. Hieronymo interpretatas. Hoc antequam demonstrem, suppono hic sermonem esse de epistolis Paschalibus Theophili contra Origenistas, a S. Hieronymo Latinis auribus donatas. Nam Theophilus singulis annis sui episcopatus epistolas Paschales publicabat. Hinc in synodo Ephesina act. I legitur: Theophili sanctissimi episcopi Alexandrie ex quinta Paschali epistola, et postea, eiusdem ex sexta Paschali epistola. Quare hic tantum sermo est de epistolis Paschalibus, que exstant tom. IX operum S. Hieronymi, que sunt solummodo tres. Quarta tribus illis ex prauo illarum ordine inducitur.


Prima epistola Paschalis designat Pascha an. 402.

In laudato codice S. Hieronymi prior Paschalis incipit: Solemnitatis Auguste sermo diuinus, etc. Hec in quatuor partes diuiditur. In priori hortatur  fideles ad sanctius celebranda festa Paschalia. Dein secundo: Cessent Apollinaris discipuli, etc., contra Apollinarii errores inuehitur. Tertio: Sciant igitur se huius solemnitatis, etc. Origenis errores confutat, ubi uocat Origenem hydram omnium hereseon. Tandem: Denique ne occupati, etc., ad penitentiam hortatur. Hieronymus epist. 78, ad Pammachium et Marcellam, scribit: Alexandrinas opes primo uere transmitto, nempe laudatam Paschalem epistolam Theophili, quam, inquit, sciatis in quatuor partes diuisam. In primo hortatur credentes ad Dominicum Pascha celebrandum. In secundo et tertio loco Apollinarium et Origenem iugulat; in quarto id est extremo hereticos ad penitentiam cohortatur. Si quid autem hic minus aduersus Origenem dictum est, in preteriti anni epistola continetur. Recte quidem Baronius notauit hanc Paschalem priorem, que incipit: Solemnitatis Auguste, etc., missam fuisse a Hieronymo cum epistola 78, ad Pammachium. At uir alioquin doctissimus non aduertit cyclum Paschalem in  eiusdem epistole fine expositum. Etenim indicit Pascha eo anno celebrandum undecima die mensis Pharmuthi. Aegyptiorum menses quinque diebus precedebant menses Latinorum. S. Ambrosius in epistola ad episcopos per Aemiliam tom. Iu, pag. 306, ait: Primus enim mensis apud Aegyptios est Pharmuthi, et incipit uI kal. Aprilis, et finitur uII kal. Maii. Hinc docet Pascha eo anno, nempe Christi 387, celebrandum uII kal. maii, qui est dies trigesimus Pharmuthi mensis. Pluribus aliis exemplis id ostendit, uti etiam S. Proterius episcopus Alexandrinus ac martyr in epistola ad S. Leonem magnum. Itaque Pascha quod in hac epistola Theophili denuntiatur futurum undecima die mensis Pharmuthi, a Latinis peractum est die uI Aprilis, uti reapse contigit an. 402, cyclo Solis XIX, Lune Iu, lit. E. S. Augustinus epist. 236 scribit ad Xantippum Primatem Numidie: Cum centum dies essent ad Dominicum  Pasche, qui futurus est uIII Idus Aprilis, nempe 6 Aprilis anno 402, quo anno Xantippus erat Primas.


Secunda in codice Hieronymi Paschalis epistola indicat Pascha an. 401.

Que secunda sequitur in ordine Paschalium epistolarum Theophili, in codice S. Hieronymi incipit: Christum Iesum Dominum glorie, etc., in qua fusius Origenis errores a Theophilo confutantur. In eiusdem fine indicitur Pascha celebrandum die 19 mensis Pharmuthi; nempe apud Latinos die XIu Aprilis, qua sane die in ecclesia Romana celebratum est festum Paschale anno 401, cyclo Solis XuIII, Lune III, lit. F. Ex hisce Paschalibus characteribus, qui certissimi sunt annorum indices, patet hasce duas epistolas inuerso ordine a Collectoribus collocatas, cum secunda designans Pascha an. 401 prius scripta ac publicata fuerit a Theophilo, quam altera, que  denuntiat Pascha sequentis anni 402. Hinc cum Hieronymus mittens Paschalem, que incipit: Solemnitatis Auguste, etc., in qua indicitur Pascha anni 402, scribit epistola 78: Si quid autem hic minus aduersus Origenem dictum est, in preteriti anni epistola continetur, intelligit Paschalem anni preteriti 401, que incipit: Christum Iesum, etc., et perperam secunda in ordine legitur, que prima reapse exstitit. Hunc inuersum ordinem non obseruans Baronius, cum epistolam contra Origenem anni preteriti, quartam epistolam ab Hieronymo interpretatam, que etiam desideratur, ac tribus, que supersunt, priorem aliam obtrusit. Equidem S. Leo magnus in epist. 97, ad Leonem Augustum, cap. 8 ait: S. Theophili episcopi Alexandrini de epistola Paschali, quam per Aegyptum destinauit, ubi inserit prolixum testimonium ex Paschali an. 402. Et inferius: Item eiusdem in alia Paschali epistola contra Origenem, ubi laudat uerba ex Paschali an. 401. uerba autem sunt iuxta interpretationem S. Hieronymi.  Quare tempore Leonis pape forsitan inuerso ordine in codice Romano legebantur; unde priori loco secunda, posteriori uero prior appellata fuit ibidem a S. Leone magno. uerum in citandis testimoniis haud semper ordo seruatur.


Tertia Paschalis notat Pascha an. 404.

Hoc aduertit etiam Baronius ex an. 404, quo mense Ianuario obierat S. Paula, tom. u, ad an. 404, pag. 222, sed ex charactere Paschali idipsum certius apparebit. Nam in fine epistole indicitur Pascha futurum uigesima ac secunda die eiusdem mensis, scilicet Pharmuthi, hoc est apud Romanos die XuII Aprilis, qua die anno hisextili 404 Pascha celebratum fuit cyclo Solis XXI, Lune uI, lit. C. B. S. Proterius in epistola ad Leonem magnum, ait: uigesimo secundo die Dominico Pharmuthi mensis nouorum, qui est Xu kal. Maias, seu 17 Aprilis, ubi tamen de Paschate alterius anni loquitur. Ex his colligimus Hieronymum non fuisse interpretatum  Paschalem pro anno 403, uti dicebat Baronius, qui eidem anno attribuebat Paschalem, que incipit: Christum Iesum Dominum glorie, etc., que secunda in cod. Hieronymi recensetur; hec enim, uti dicebam, designat Pascha an. 401, ac omnium prior recto ordine locanda est.

Ex his fusius explanatis colligimus annum synodi Alexandrine contra Origenistas celebrate a Theophilo; neque enim habita fuit an. 399, ut cum Baronio ceteri existimarunt, sed anno insequenti 400, cum Theophilus in Paschali tantum an. 401 in proxima synodo damnatos Origenistas insecutus sit. Etenim Hieronymus epistola 78, mittens Paschalem an. 402, ait: Si quid autem hic minus aduersus Origenistas dictum est, in preteriti anni epistola continetur. Et quidem si Origenis errores an. 399 in synodo predamnati fuissent, neutiquam eidem Theophilus in Paschali an. 400 pepercisset. Accedit  Socrates, qui lib. uI, cap. 6, narrat tumultum ac cedem Gaine contigisse Stilichone consule an. 400, et cap. 7 testatur eodem tempore tumultus quoque Origenistarum in Aegypto exortos, quos Theophilus ingenti conatu compescuit. Origenistas a S. Anastasio Rome an. tantum 401 damnatos fuisse ex Hieronymo luculenter demonstratur. Et primo quidem quia epistola 78, mittens Paschalem an. 402 in qua Origenis errores refelluntur, ait: Predicationem quoque Marci Euangeliste cathedra Petri Apostoli sua predicatione confirmet. Quamuis celebri sermone uulgatum sit, Beatum quoque papam Anastasium eodem fauore, quia eodem Spiritu latitantes in foueis hereticos persecutum, eiusque littere doceant damnatum in Occidente, quod in Oriente damnatum est. Igitur nondum primo uere, quo ea epistola an. 402 scripta fuit, Hieronymus acceperat Origenistas Rome in synodo ab Anastasio papa damnatos, qui iam a cathedra Marci, in qua insidebat Theophilus, fuerant  predamnati. Littere uero Anastasii, quas ibi memorat, sunt contra Rufinum an. 401 scripte, ut mox explicabo. Preterea Hieronymus in Apologia posteriori contra Rufinum, ait: Duas synodicam et Paschalem eius, uidelicet Theophili, epistolas contra Origenem illiusque discipulos, et alias aduersus Apollinarium et eumdem Origenem per hoc ferme biennium interpretatus sum: aliud operumeius nescio me transtulisse. Itaque dicit se duas tantum Theophili Paschales interpretatum fuisse, nempe priorem an. 401, et alteram an. 402, qua posteriori Apollinarii et Origenis errores confutantur. Addit per hoc ferme biennium, nempe anno 401 et 402, quo altero anno, ut recte notat Baronius, scripta est Apologia secunda; nam Paschalem contra Apollinarium et Origenem an. 402 Romam Latinam misit ad Pammachium et Marcellam. Igitur nulla Paschalis desideratur, uti putabat Baronius; nam ambas, quas laudat, a Hieronymo interpretatas adhuc habemus. S. Anastasius an. 401 Origenistarum causam in synodo tractaturus,  Rufinum tot tumultuum antesignanum Romam ad dicendam causam acciuit. Cum uero idem lassitudinem causaretur, eumdem absentem damnauit datis ad Ioannem Hierosolymitanum litteris, que etiamnum supersunt. De his uero scribit Hieronymus in Apologia an. 402, confutans Rufinum, qui publicabat epistolam, in qua carpebatur, non Anastasii pape, sed emuli cuiusdam manu exaratam. Esto, inquit, preteriti anni ego epistolam finxerim, recentia ad Orientem scripta quis misit  in quibus papa Anastasius tantis te ornat floribus, etc. Hec cum scribat an. 402, epistola anni preteriti contra Rufinum Origenistarum principem, an. 401 a S. Anastasio emissa fuit, ac proinde eodem an. 401, liber Periarchon a Rufino in Latinum sermonem uersus, ab Anastasio damnatus fuit. Profecto ex laudato Hieronymi testimonio habemus, nichil contra Rufinum a Pontifice laudato ante an. 401 scriptum fuisse.

Rursus ibidem Hieronymus scribit: Ergo beati episcopi Anastasius, Theophilus, et uenerius, et  Chromatius, etc., illum, nempe Origenem, hereticum denuntiant. Cum Rome Pontifices hereticos in synodo damnabant, encyclicas ad Metropolitas mittebant de peracta hominum damnatione, quas illi suis postea in diecesibus publicabant. Hinc papa Anastasius de damnandis Origenistis litteras ad uenerium Mediolanensem et Chromatium Aquileiensem Italie metropolitas transmisit. At uenerius an. 400 initio Septembris nouus erat antistes apud Mediolanum; nam in prima synodo Toletana coacta Aera 438 hoc est an. Christi 400 in sententia definitiua sub diem tertium iduum Septembrium hec leguntur: Exspectantes pari exemplo, quid papa, qui nunc est, quid S. Simplicianus Mediolanensis episcopus reliquique ecclesiarum Sacerdotes rescribunt. In uetustis tabulis ecclesiasticis obitus S. Simpliciani signatur die 13 Augusti. Quare uenerius labente ad exitum estate, an. 400 sedere cepit apud Mediolanum, ex quo fit ut anno tantum 401 acceptas ab Anastasio litteras de Origenistarum damnatione, uenerius in sua diecesi  publicarit. In synodo Carthaginensi post Consulatum Flauii Stilichonis an. 401 XuI kal. Iulias ab Africanis Patribus Legatus destinatur ad Anastasium papam ac uenerium episcopum Mediolanensem. Quare si dies obitus Simpliciani recte in tabulis ecclesiasticis locatur; idem decessit anno 400 nec eo anno mense Septembri eiusdem mors episcopis Hispanis innotuerat. De litteris abs se ad uenerium datis circa interpretatos a Rufino Origenis libros, hec scribit Anastasius ad Ioannem Hierosolymitanum: Quare nosce, qualem epistolam ad fratrem et cepiscopum nostrum uenerium diligentiori cura perscriptam paruitas nostra transmiserit, sibique hanc conscientiam fecerim, quod non superflua laborem formidine, neque uano timore solliciter: additque se per litteras quaquauersum datas conaturum, ne qua profane interpretationis origo subrepat, que deuotas mentes immissa sui caligine labefactare conetur. Ex quibus uideri possit uenerius quedam excusande  Rufini interpretationi Pontifici suggessisse. At certum est, epistolam ad Ioannem Hierosolymitanum scriptam fuisse an. 402, uti ex Hieronymo ostendi.

Ex hac Chronologia de anno synodi Alexandrine contra Origenistas, itemque de anno damnationis eorumdem Rome a S. Anastasio peracte, dubitatio Baronii de segnitie, aut socordia Siricii in Rufini libris Latine redditis proscribendis dilucidatur. Nam iuxta eiusdem calculos Siricius post Latinitate donatos libros Periarchon Origenis aliquot tantum menses superstes fuit. Eius uero successor Anastasius post triennium ferme sui Pontificatus Rufinum cum ceteris Origenistis condemnauit, ut plane Iongioris negligentie, quam decessor Siricius, incusandus esset. uerum ille Rufinum prius ad dicendam causam, ut ait Hieronymus in Apolog. Aquileia, Romam frequentibus litteris acciuit priusquam inanes more causas pretexentem anathemate percuteret; in qua procrastinatione nullum socordie uitium uituperari potest, sed exactius totius cause examen commendandum uenit.




uolume back matter






INDEX ANALYTICUS OPERUM SANCTI DAMASI. [1Kb]



A
     ACACIUS Beree in Syria episcopus a Damasi communione excidit, 196. Adest synodo quarte sub Damaso, et quam ob causam, et a quo missus, ibid. et 238.
    ACACIUS Cesaree deponitur a Semiarianis, 299, 300. Auctor intrusionis Felicis aduersus Liberium, 115, 300, ob quam causam Basilium Ancyranum deponi curat, 299.
    ACHOLIUS S. episcopus Thessalonicensis Damasi uicarius  per Illyricum, 214. Eius ad Damasum littere aduersus Maximum Cynicum, 212. Eius frequentes in Italiam excursus, et quam ob causam, 214. uocatur a Theodosio ad conc. Const. I, et quando, 368, not. e. An Damasi Legatus ad illud fuerit, 213. Damasi ad eum littere, 365, 369. An Maximo Cynico aduersus Nazianzenum suffragatus sit, 221.
    AGATHA S. uirgo et martyr a Damaso laudata, 403. Flagris, non colaphis cesa, 405, not. a.
    AGINATHIUS uicarius P.U. scribit ualentiniano pro Damaso,  127. Ad eum ualentiniani rescripta, ibid.
    AGNES S. sub Diocletiano martyr, 277. Acta ex Damasi carmine uindicantur, et illustrantur, 278, 402.
    AMBROSIUS episcopus a Damaso confirmatur, 171. Adest quarte sub eo synodo, 201, 208. Auctor epistole eiusdem synodi ad Gratianum, 201. Priscillianum exemplo Damasi a suo conspectu eiicit, 233. Eius uices agit apud imperatorem in causa senatorum christianorum aduersus Symmachum, 234. Adest Romane S. synodo sub Damaso, 240. Non uidetur auctor epistole cuiusdam a Sirmondo edite Italici Concilii nomine, 331, 332. Contra alterius est auctor, et quam ob causam eam scripserit, 337. Priores eius in eadem causa ad Theodosium littere memorantur, 339.
    AMPELIUS P. U. post Olybrium Ursinianos ab exsilio soluit, copiamque facit habitandi ubi uelint, Urbe, et suburbicariis regionibus exceptis, 141. Ei mittitur ualentiniani aduersus Manicheos rescriptum, 155.
    ANTIOCHENI, can. 5 Const. concilii I, ad communionem recepti, qui sint, 218.
    APOLLINARIUS Damaso delatus ab Orientalibus ut hereticus, 174. Catholicos calumniatur, quod duos Filios statuant, 359, not. c. Damnatus a Damaso, et quo anno, 176. Eius heresis quo primum anno erupit, 344, 345. Eius inconstantia et argutie, 355, not. d, e; 356, not. g.
    APOLLINARISTAE accedunt ad quartam sub Damaso synodum, 197. Catholicos incusant, quod Niceno Symbolo noua dogmata adderent, 257. An de iis tractatum iterum in quinta synodo sub Damaso, 243. uocem Dominicus homo a Catholicis adhibitam respuunt, ibid. Eorum temeritas et audacia a Theodosio compressa, 254, 341, 342. Fraudulente fidei expositiones, 167, 353, not. b.
    AQUILEIENSIS. uid. CONCILIUM.
    AQUAE ad atria basilicarum olim deriuari solite, et quem in usum, 410, not. g.
    ARSENIUS missus Arcadio preceptor a Damaso, Romanus diaconus, 254.
    ARELATENSIS II concilii can. 17, 18, de Bonosiacis explicatur, 263.
    ATHANASIUS S. Damasi familiaris, 114. Eius ad Afros et Epictetum epistole afferuntur, et explicantur, 132. Quo anno scripte uideri possint, 155. Epistola ad Aegypti et Libie episcopos quo anno scripta, 321. Duplex ex ea locus affertur, et illustratur, ibid. Quo anno eius mors contigit, 161.
    AURELIUS Nouatianorum in Urbe episcopus pelli iussus, 165.
    AUXENTIUS Mediolanensis pseudo-episcopus cur sepultus, antequam mortuus a Hieronymo dicitur, 128. Eius in promouenda Ariana heresi doli et fallacie, 129, 130, 348. Aduersus illum Catholicorum episcoporum ad Damasum littere, 130, 131. In prima Synodo sub Damaso damnatur, et damnatio promulgatur, 133, 134.

B
    BAPTISMUM Donatiste, Nouatiani, ac Luciferiani iterabant, 165, 166.
    BAPTIZANDI, antequam ad gratiam admitterentur, probati, 187.
    BALUZIUS reiicitur, 125, 186, 213.
    BARONIUS defenditur, 140, 156, 171, 214, 258, ac alibi.
    BASILICA S. AGNETIS ab Schismaticis occupata, rescripto ualentiniani Damaso restituitur, 127.
    BASILICA IULII, p. 13.
    BASILICA S. LAURENTII ad Theatrum Pompeii; titulus ante etatem Damasi; ab eo restaurata et consecrata; quid illi collato titulo dignitatis accesserit, 280 et seq.
    BASILICA LIBERIANA celebris ante Damasi etatem, 122.
    BASILII Samosateni ad Athanasium littere, ut opem Orientali Ecclesie ab Romano Pontifice Damaso imploret, 143. Ut Meletium eidem commendet, 144, 146. Ut Marcellum Ancyranum ab Ecclesia eiiciat, 146. Eius deinde ad eumdem Damasum littere, que illustrantur ad Romanorum Pontificum auctoritatem asserendam, 145. Cum iis Dorotheum diaconum Romam mittit, 150. Alias ab eodem Basilio Sabinus diaconus Mediolanensis Romam redux Damaso affert que illustrantur, 151. Quo anno scripte, 152. He littere Damaso non placent et cur, 159, 160, 161. Scribit iterum per Dorotheum Presbyterum Antiochenum; littere illustrantur, 162, 163. Scribit alias, easque iterum Romam affert idem Dorotheus presbyter, quibus Eustathium Sebastenum et Apollinarium hereticos defert, et damnari petit, 173, 174. Eius etiam ad Terentium ducem littere illustrantur, 169.
    Basilium inter et Damasum litterarum ordo et series, 175.
    Basilii mors quo anno inciderit, 192. Marcellianos ante obitum pro uere Catholicis habet, 191.
    BASILIUS Ancyranus a sua synodo ad Constantium legatus mittitur, et quam ob causam, et quo anno et mense,  292, 297, 298. Ab imperatore obtinet Sirmiensem Blasphemiam reuocari, et promulgari ubique Ancyranam ecthesim, 297. Liberium ab exsilio reuocari, et sue Sedi restitui, 298. Ob eum Sedi sue restitutum ab Acacianis deponitur, 299.
    BASNAGIUS refellitur, 325.
    BEAUSOBRIUS notatur, 260.
    BENEDICTUS XIu feliciter, 120, 360, not.
    BONOSUS an Pauli Samosateni, et Photini heresim pro fessus sit, 263.
    Bonosiaci cur non iterum baptizati, ibid.
    BOSSUETIUS, seu defensor Gallicanarum Propositionum refellitur, 217. Annotator ad eumdem reiicitur et notatur, 312 et seq. Sic eius interpres Gallicus, 315.

C
    CARNE quam assumpserat, cur Deum ad dexteram Patris sedentem definiat Damasus, 362, not. c.
    CECROPIUS episcopus a synodo depositus a ualentiniano mulctatur ob appellationem ad P. U., 164.
    CHRISANTHI et Darie acta Damasi carmine confirmata, 276, 401.
    CHRISTIANORUM laus sub Symmacho P. U., 259.
    CYNICI habitu et indumento exprimebant Herculem; et quam ob causam, 365.
    CYRILLUS S. Hierosolymitanus laudatus ab episcopis Constantinopolitani concilii, 239. A Romana S. synodo sub Damaso, ibid.
    CLAUDIANUS ex Africa Romam mittitur ab Donatistis, ut quasi episcopus Montensibus presit, 203. Moratur in Urbe contra edicta imperatoris, ibid. et 227. Eiici iterum iubetur, ibid.
    COMMUNIO duplex, 175. A Papa concessa, ubique pro lege habetur, 164. Sacrorum communione cum Romano Pontifice qui carent, hereticos esse, 179.
    CONCILIUM Arianorum nullum Sirmii congregatum ante annum 351 qui secus sentiunt, reiiciuntur, 287, 288.
    CONCILIUM nullum sub Damaso in Urbe ante annum 369, 125, 131.
    ---Ancyranum sub Basilio, quo anno et mense congregatum, et quam ob causam, 292-297. Ab eo legatur Basilius, Eustathius, et Eleusius cum actis ad Constantium Imperatorem, 298. Eius fidei ecthesis Liberio exponitur, ibid.
    ---Antiochenum aduersus Paulum Samosatenum an reiecerit homousium, 303. Ad hoc pertinet quedam fidei expositio in Ephesino concilio recitata, 258.
    ---Antiochenum sub Meletio quo anno congregatum, quidue definitum in eo fuerit, 190, 191. Eius acta ad Damasum a Meletio transmissa, 192. Quis ea tulerit, 196.
    ---Aquileiense. Eius annus et acta, 224. Gratiano imperatori eius pro Damaso littere, ibid. et 225. Alia eius ad Theodosium epistola illustratur, 229, 230. Eidem cognita iam, que in Constantinopolitano concilio decreta fuerant, atque ea non probat, 231. Cur iterum tractatum in Aquileiensi fuerit de iis, de quibus in Romana quarta sub Damaso synodo actum fuerat, 207, 208.
    ---Arelatensis II can. 17, 18, de Bonosiacis explicatur, 263.
    ---Ariminensis decreta a Liberio et Damaso cassata, 315, 350 et seq. Eius ex epistola ad Constantium imperatorem locus affertur, et illustratur, 315. Alter ab Hilario in fragmentis memoratus explicatur, 319.
    ---Chalcedonensis concilii Grece epistole a Marciano scripte fragmenta que deerant, afferuntur, 364.
    ---Capuanum de Flauiani cum Euagrio causa deliberat, 339. Ad eam causam, atque ad hoc concilium pertinet epistola ad Theodosium scripta et a Sirmondo Italici Concilii nomine edita, non ad Maximi Cynici causam, atque appellationem, 340. Argumenta afferuntur et illustrantur, ibid. Quis auctor eiusdem epistole, 341. In eodem concilio actum de uitali Antiocheno Apollinaristarum pseudepiscopo ad alterius eiusdem epistole loci explicationem, 343.
    ---Constantinopolitanum I, a quo conuocatum, 216, 217, 368. Decreta de fide a Damaso iam promulgata sequuntur, 217, 368. Canon. 5 affertur et illustratur, 217. Ut etiam aduersus Maximum Cynicum sententia, 221. Eius Canones Romana Ecclesia non recipit, 247. Eius olim pictura in basilica S. Laurentii in Damaso, 243. Constantinopolitane alterius synodi habite subsequenti anno a priore ad Damasum littere, que afferuntur et examinantur, 335, 336. Ex duobus conciliis in unum confusis Constantinopolitanum I compostum, 223.
    ---Illyricanum quo anno habitum, 136. Eius ad Asianos episcopos legatus Elpidius cum litteris, que explicantur et illustrantur, 137 et seq.
    ---Italicum nullum olim a Romano separatum, 329. Italicum in causa Maximi Cynici concilium, cuius nomine  epistolam Sirmondus edidit, supposititium, 328. Sic ipsa quoque epistola, 237, 327 et seq. Ambrosio numquam tribui potest, aut debet, 333. Quis eius auctor uideri possit, 338.
    ---Romanum I, sub Damaso aduersus Auxentium, 129. Quo anno habitum, 131. Quid in eo actum, 135, 347 et seqq. Synodica ad Illyricos episcopos ab eo scripta illustratur, 134, 135. Latina ab Holstenio edita primi genius Damasi fetus, ibid. Argumentum inde ductum ad confirmandam supremam sedis apostolice auctoritatem, 135, 154.
    ---Romanum II, sub Damaso quo anno congregatum, quidue in eo gestum, 164.
    ---Romanum III, sub eodem, quam ob causam, quo anno, quinam adfuerint, quidue in eo definitum, 175, 176.
    ---Romanum Iu, quo item anno congregatum, et quinam episcopi adfuerint, 194, 195. Scribit Gratiano imperatori, et epistola illustratur, 202 et seqq. Scribit etiam Theodosio, et quam ob causam, 197, 231. Pactum concordiamque de episcopatu Autiocheno Meletium inter et Paulinum ratum habet, 197, 213, 231. Ex eodem Damasi confessio fidei promulgata, 198.
    ---Romanum u, a Damaso explorata imperatorum sententia conuocatum, 234. Ad hoc euocantur Orientales, 235. Qui tres legatos episcopos mittunt, 237. Cause ob quas conuocatum fuit, 236. Qui ad illud conuenerunt episcopi, 240. Constantinopolitanum I confirmat in iis que ad fidem attinent, 243. An decretum de sedium patriarchalium ordine ac de libris recipiendis et reiiciendis huic attribui debeat, 246. Quid de aliis fragmentis ab Holstenio editis, 244, 245. Nectarii ordinationem ratam habet, Flauiani non recipit, 247. Priscillianum damnat, 248. Acta synodi Orientalium Legatis communicantur, ibid.
    CONSTANS imperator aras et idola destrui iubet, 188.
    CONSTANTIUS imperator Arianorum dogmata per Magistratus promulgari et recipi iubet, 294. An Mediolanum iterum uenerit, postquam Roma atque ex Italia discesserat, 292. Eudoxium, Aetium, aliosque Anomeos elici et in exsilium pelli iubet, 296. Eius l. 14 Cod. Theod. de Episc., et lex 9 de Curs. publ. ubi date, 292.

D
    DAMASUS Rome ortus, 113. Lector in Basilica S. Laurentii in puerili etate colligit acta SS. MM. Petri et Marcellini, ibid. Fit diaconus a Iulio papa, 114. Cum Athanasio Alexandrino amicitiam iungit, 114. Diaconus Liberium euntem in exsilium sequitur, ibid. uindicatur a calumnia schismaticorum Faustini et Marcellini, ibid. An ipse auctor, ut Felix eligeretur Liberio exsule, 115. Fit presbyter, a quo, ibid. An adesset, cum clerus iuraret non permissurum se, ut alter absente Liberio Pontifex eligeretur, 116. Adheret Liberio reduci; quo loco preterea apud illum fuerit, 117.
    Eligitur Pontifex, 118. Ordinatur, 122. Eius electio a calumniis uindicatur, 118 et seqq.
    Reus cedis et tumultus agitur apud ualentinianum imperatorem, et innocens pronuntiatur, 127, 204, 205, 208, 209. An Nolam uoti causa accesserit, 128, 273.
    Basilio S. in iis, que postulauerat, morem gerit, 150. Petro Alexandrino scribit, 161. Eum deinde Rome benigne excipit, ibid. Euagrium Antiochenum presbyterum mittit ad Basilium, et quam ob causam, 158. Ambrosii ordinationem confirmat, 172. Suum in causa Meletium inter et Paulinum agitata iudicium suspendit, 160. uitalem Antiochenum Romam uocat de heresi delatum, 167. Paulino Antiochenum episcopatum adiudicat, 169. Basilii et Orientalium litteris respondet, 175. Eius in Meletii et Paulini negotio prudens agendi ratio, et equum iudicium, 178. Initam inter illos concordiam confirmat, ibid. An hypostasis uoce usus unquam fuerit, 184. Petrum Alexandrinum in episcopatu confirmat, 186. Promulgat Confessionem Fidei, inscriptam Paulino Antiocheno, 197. Hec ab altera ad Paulinum epistola diuersa, 200. Maximi Cynici ordinationem reiicit scriptis Acholio litteris, que illustrantur, 211 et seq., 322. Nectarii ordinationem ratam habet, 240. Adulterii accusatio aduersus eum falsa, et commentitia, 205, 208. Priscillianum a suo conspectu reiicit, 232. Respondet Orientalibus, eiusque littere illustrantur, 257, 369. Statuam uictorie deiici curat, eiusque ad Ambrosium ea de re littere, 233. Eius pro Symmacho testimonium ad ualentinianum imperatorem, 259. Heluidium ab Ecclesia eiicit, 263. Eius in sacras litteras amor et studium, ibid. Multa illius carmina martyribus inscripta deperdita, 267. Obit, 260. Eius laudes, 262. Sepulture detecte ut putatur locus, 261.
    Damasi concilia: uide CONCILIA.
    DEMOPHILUS an secta Arianus fuerit, an Semiarianus, 288. An adfuerit concilio Ariminensi, ab eoque damnatus sit, 289. Eius ex S. Basilio ingenium, 289 et seq. Eius  uerba quedam afferuntur, ex quibus eius in fide sententia colligitur, 290. Anomeos persequitur, ibid. Liberio apud se exsuli exponit Ancyranam ecthesim, 297.
    DEUM passum et crucifixum cur Damasus dici uetet, 361, not.
    DONATISTAE in Urbe, 204. Ex Africa Claudianum Romam mittunt, ut secte in ea Urbe presit, ibid. Sacrilegi per excellentiam dicti, ibid. S. Siluestrum apud Constantium accusant, ibid.
    DOROTHEUS diaconus ad Damasum a Basilio, et Orientalibus episcopis mittitur, 150. Cum Sabino Legato Damasi in Orientem redit, 151.
    DOROTHEUS presbyter Antiochenus ab eodem Basilio Romam mittitur cum litteris, que illustrantur, 162. Adest synodo a Damaso conuocate, quidue actum et quo anno, 163. In Orientem redit cum litteris ad Basilium, 167. Cogitat de iterato Romano itinere, 170. Illud aggreditur cum sanctissimo presbytero pariter Antiocheno, 172. Litteras affert Damaso a Basilio, que illustrantur, 173. Adest tertie synodo sub Damaso, 175. Meletii causam coram Damaso non sine uehementia tuetur, et a Petro Alexandrino retunditur, 178.
    DOROTHEUS SS. MM. Petri et Marcellini percussor, Christo dat nomen, 262, 396.

E
    ECCLESIAE defensorum officium, 126.
    EDICTA imperatorum in Ecclesiis haud legi solita, 140.
    EPHESIUS pseudepiscopus Schismaticorum ab Urbe pellitur, 251.
    EPISCOPI cum ordinabantur soliti accipere ab ordinatore Canonum codicem, 172. Qui per Italiam et Gallias Romani pontificis iudicium diffugiunt, iubentur ab imperatore Romam mitti, 228. In solemnioribus festiuitatibus fausta regibus per litteras apprecari soliti, 268. Damnati, qui fuerant ad communionem haud recepti ante pape sententiam, 334. Episcopis in synodo depositis aut interea defunctis successor ab eadem synodo datus, 221.
    EuAGRIUS Antiochenus presbyter in Italiam uenit cum Eusebio uercellensi, 128. Damasi innocentiam tuetur apud imperatorem ualentinianum, ibid. Ad S. Basilium a Damaso mittitur, quo anno, et quam ob causam, 157 et seq. Ad eum eiusdem Basilii littere illustrantur, 159. Eius cum Flauiano de Antiocheno episcopatu causa in Capuano concilio agitata, 339 et seq.
    EUDOXIUS ab Semiarianis ad puros Arianos transit, 288. Occidentales calumniatur, quod Sirmiensem blasphemiam recepissent, 302. An depositus in concilio Ariminensi fuerit, 289. A sede Antiochena, quam occupauerat, eiici iubetur ab imperatore Constantio, 296.
    EUNOMII aduersus Spiritum sanctum blasphema uerba, 358, not. e; 362, not. d.
    EUSEBIUS papa a Damaso laudatus, 270, 311, 385. Ob eamdem ob quam Marcellus papa causam, in exsilium sub Maxentio truditur in Siciliam, 271. Ibi exsul moritur, et mortis locus coniectura indicatur, 271, 272, 385, not. g. Ei dicatus S. Eusebii titulus, 315. Eusebius episcopus tituli conditor, 385, not. g.
    EUSEBII presbyteri et martyris, que circumferuntur acta, prorsus commentitia, et ex sinceris Eusebii pape actis forte conficta, 272, 310 et seq. Anonymus annotator ad Bossuetium refellitur et notatur, 311.
    EXCEPTORIS officium, et gradus, 409.

F
    FAUSTINI et MARCELLINI calumnie aduersus Damasum refelluntur, 114, 124, 245 et seq., 251. Sic aduersus Liberium, 310. An Luciferiani fuerint presbyteri illi, an potius Ursiciani, 249, 250. Eorum preces quo anno composite et Theodosio oblate, 252.
    FELIX Nolanus Rome etiam clarus: an Damasus ad eius sepulcrum uoti causa Nolam accesserit, 128, 129, 388.
    FELIX papa intruditur post Liberii exsilium, 115. Eiicitur, ac secedit, 310.
    FERMENTUM etiam ante etatem Melchiadis transmissum ad cemeteria, et suburbanas edes sacras, 275.
    FLAuIANI Antiocheni iuramentum de Episcopatu Antiocheno, 190, 221, 230. Constantinopolim cum Meletio ad synodum accedit, 221. Ordinatur in eadem synodo episcopus Antiochie, 222, 223, 238, 335. Ob eius ordinationem orte in Ecclesia scissiones, 230. Occidentalium communione excidit, 335. Capuanum concilium, quo uocatus fuerat, refugit, 339. Theophili Alexandrini iudicium cui ea causa commissa fuerat, etiam declinat, 340. Ob eam rem Ambrosii, seu Siricii ad Theodosium littere, ibid.
    FLORENTIUS Puteolanus episcopus a Damaso depositus et quo anno, 203.
    FORTUNATIANUS Aquileiensis quo anno obiit, 347, not. a.
    FONTES a Damaso in uaticanam Basilicam deriuati, 281.  A Longiniano P. U. ampliati, et ornati, 412, not. a: ad Basilicam etiam S. Laurentii deducti, 410, not. g.

G
    GEORGII Alexandrini duplex in eam sedem tyrannica irruptio, 318.
    GORGONIUS martyr, de quo Damasus, alius a Gorgonio, de quo Eusebius, 276.
    GRACCHUS P. U. quo anno, 187. Mithre speleum destruit, 187, 188. Leges illi inscripte, earumque lectio uaria, 187.
    GRATIANUS imperator Nouatianos, Donatistas, Luciferianos, et cum iis iunctos Ursinianos eiici ab Urbe iubet, 166. Liberam sectis religionem permittit, Eunomianis, Photinianis, et Manicheis exceptis, sed eam deinde permissionem reuocat, 189. Episcopos sub ualente pro Fide exsules restituit, ibid. Romani Iu sub Damaso concilii ad eum littere, 202. Item concilii Aquileiensis eadem de re, 224. Eius ad Aquilinum uicarium rescriptum in gratiam Damasi, 226. A Damaso habitus loco filii, 259, 369. Eius l. 2 Cod. Theod. ne Sanct. Baptism. explicatur, 204. Ursinum exsulem in Galliis ad se accedentem audit, 225.
    GREGORIUS Nazianzenus erga Paulinum propendet aduersus Flauianum, anno 222. Quo anno Constantinopolim accesserit, 199. Abdicat, et quo tempore, 223. Locus ex orat. 5 explicatur, 199. Item ex orat. 14,190. Alter ex orat. 13, 220. Quo tempore, quaue occasione utraque hec oratio dicta, ibid. Flauiani ordinationem improbat, 220, 221. Eius pro religione studium post abdicatum episcopatum regie urbis, 255. Eius ad Cledonium epistole quo anno scripte, 344. Eius ex secunda locus affertur et illustratur, 359, not. c.
    GREGORIUS Nyssenus Romanum iter declinat, 171, 172. Cum Marcellianis uelut Catholicis communicat, et se ob eam causam defendit, 148, 149.

H
    HELuIDIUS a Damaso ab Ecclesia eiectus, 263.
    HERACLIUS P. U. sub Maxentio, 271.
    HAERETICORUM duces ad Ecclesiam redeuntes sic recepti, si eos, quos ab ea diuulserant, secum reducerent, 355, not. d.
    HIERONYMUS quo anno in Orientem profectus, 158. Eius de hypostasibus ad Damasum quo anno scripte: afferuntur et illustrantur, 180. Antiqua in priori ex iis lectio retinetur, 184. Cur ea questio aduersus illum tunc agitata, 181. Romam redit, et a Damaso retinetur, 241. Eius opuscula suadente Damaso, 263. Eius ex Chronico locus de Liberii lapsu dubius, 309. Idem in ea questione in lib. de Script. Eccl. sibi uarius, 310. Paulini communionem eligit, 182, 183. An uitalem Antiochenum pro Catholico habuerit, 183.
    HILARII testimonia, que Liberium ab heresi uindicant, 284. Perfidia Ariana, quam ille huic pontifici exprobrat, aliud nichil quam Sirmiensis ecthesis, contra Photinum, 285, 286, 287. Hilarii locus de Syn., n. 3 et n. 28, affertur et illustratur, 291 et seq. Alter eiusdem locus ex eodem libro et ex lib. contr. Const., 304, 305, 306. Sirmiensem fidem siue ecthesim habet pro uere catholica, 307. Cur in Fragmentis illam uelut perfidiam reiicit; rationes aliquot afferuntur, et alia ut uidetur, uerior proponitur, 307, 308.
    HILARIUS diaconus an sit auctor Commentarii in S. Pauli Epistolas: et an a Luciferianis ad Ecclesiam sub Damaso redierit, 253.
    HOMO DOMINICUS, 243, 355, not. f.
    HOMOUSIUM an synodus Antiochena aduersus Paulum Samosatenum reiecerit, 304. Homousii et Homeusii una, eademque aliquando apud Catholicos et puros Arianos uocis uis, 302, 304, 305, 322. Hypostasis questio pridem antea definita cur iterum postea aduersus Hieronymum Antiochie agitata, 183. Cur recruduit etiam in Constantinopolitano concilio I, ibid. uox ea a Theodoreto Damasi et synodi Illyricane epistolis assuta, 184.

I
    IRENEM uirginem sacram Damasi sororem Hispani nullo iure sibi asserunt, 278, 405.

I
    IERICHO sacerdotum tuba collapsa, figura heresis uoce episcoporum eorumque in synodo congregatorum euerse, 350.

L
    LAPSORUM contumacia sub Marcello et Eusebio PP., 270, 271, 385.
    LAURENTIUS S. M. Rome ortus, et Romanus ciuis, 114, 280, 281.
    LECTORES pueri, 113.
    LIBERIUS numquam pontificatum dimisit, 115. In exsilium mittitur, 116. Eo abeunte Romani de non alio eligendo pontifice iuraut, 115. Meletio Antiocheno communicat, 146.  An umquam damnatus a Damaso, 252, 253, 311, 312. Sirmiensem Fidem a se susceptam scribit et que ea sit, 282, 284. Athanasii, Hilarii et Hieronymi ea de re testimonia afferuntur, et expenduntur, 283, 307, 308. Anno 357 exeunte nondum Beream reliquerat, 292. Eius exsulis ad Basilium Ancyranum, Ursacium, et ualentem littere memorantur, 297. Reuocatur ab exsilio eiusdem Basilii Ancyrani opera, 298. Constantio imperatore presente Anomeos damnat, 302. An noue fidei formule tunc subscripserit, an potius uni Ancyrane ecthesi, ibid. Romam redit, eoque uenit in Augusto mense, 298. Rei totius series exponitur, ibid. Eius in Urbem ingressus exponitur, et Anastasii commenta exploduntur, 310, 311. Homousium an umquam damnauerit, 301. A calumniis annotatoris Anonymi ad Bossuetium uindicatur, 312. Non adfuit Ariminensi concilio, et quam ob causam: interpres Gallicus Bossuetii notatur et refellitur, 315. Ariminensis concilii decreta cassat, 319. Secedere iterum et latitare cogitur, 319, 320. An uere ab Athanasii communione discesserit, 316.
    LUCIFERI locus ex lib. adu. Const. affertur et explicatur, 320.
    LUCIFERIANORUM secta nulla ciuili lege uetita, si non rebaptizarent, 166, 249.

M
    MACARIUS presbyter Urbanus ex factione Ursini Roma eiicitur, 249, 250.
    MACEDONIANA heresis, que sub Liberio ceperat, sub Damaso palam erumpit, et comprimitur, 199.
    MACEDONIANORUM duplex genus, 359, not. a. Utrosque duplici anathematismo Damasus ab Ecclesia eiicit, 363, not. b.
    Macedoniani, superstite ualente imperatore, cum uere Catholicis coniuncti, 199. Quo primum tempore, atque anno Macedoniani uocari ceperint, 198, 358, not. e.
    MANICHAEI, Damaso instante, a ualentiniano lata lege repressi, 155. uocati etiam uenustiani, et Paterniani, et cur, 156.
    MARCELLO Ancyrano tributa heresis a Basilio, 146, 174, 175. Ab ea uindicatur, 148 et seq. Eius et Marcellianorum fidei formula Alexandrine synodo oblata, et quo anno, 146, 147.
    MARCELLIANI a S. Basilio postremis annis pro recte Catholicis habiti, 148.
    MARCELLUS papa in exsilium missus ob canonicam aduersus lapsos disciplinam, 270, 384. Titulos 25 instituit ob baptismum et penitentiam, et quid hoc sit, 270, 276.
    Marcelli Acta S. Petri spuria, 269.
    MAXIMUS siue Maximinus P. Annone Damaso iniquus, 127.
    MAXIMUS CYNICUS an fuerit Apollinarista, 211. An idem ad quem exstant Athanasii et Basilii littere, 212. Damnatus a Const. concilio II, can. 3, seu 4, 221. Ante id tempus non uenerat in Italiam, ibid. A Damaso episcopatu eiicitur, 211, 365. An adfuerit concilio Aquileiensi, 324 et seq. An alicui Italico concilio adfuerit, et ab eo receptus in communionem fuerit, 327 et seq. Quo anno in Italiam uenit, 327. Damasi aduersus eius ordinationem littere, 322, 365.
    MAXIMUS imperator imperio occupato curas ad Ecclesiam uertit, 260. Syricio rescribit in Priscillianistarum causa, ibid.
    MELETIUS Antiochenus a Basilio commendatur Damaso, 146. Inter illum et Paulinum Antiochene Ecclesie dissidium, ibid. Eius cum eodem Paulino concordia, et pactum iuramento uallatum, 190. Hoc a Damaso confirmatur, 197, 212, 221, 222. Acacium Bere in Syria episcopum Romam mittit cum actis Antiochene synodi a se habite, 191, 195 et seq. Auctor can. 5 Constantinopolitani concilii I, p. 93. Ad plenam Romane sedis et Occidentalium communionem recipitur, 219. Synodum ex suo patriarchatu conuocat, eius synodi gesta, 190, 191. Illum cum Flauiano presbytero presentem designat Nazianzenus Or. 221. Orte post eius obitum turbe, 222.
    MELETII Lycopolitani schismatis initia, 317.
    MITHRAE speleum Rome in qua parte collocatum, 187, 188. Sacris Mithriacis Gentiles abuti soliti, ibid.

N
    NECTARIUS ordinatur episcopus Constantinopolis, 238. A Damaso postulatur confirmatio, 239 et seq. Que quinta sub eo Synodo decernitur, 247, 334, 335. Nazianzeni ad eum littere quo anno et quam ob causam scripte, 255.

O
    OCCIDENTALIUM uoce designatus ab Orientalibus Romanus pontifex uelut Occidentis metropolitanus et caput, 235, 334.
    OLYBRIUS P. U. Maximini P. Annone consiliis utitur, neglecto Aginatio uicario, 127. Ad eum rescripta ualentiniani pro Damaso, ibid.
    ORDO trium primarum sedium constitutus ante Gelasii pontificatum, 241.
     ORDINUM sacrorum prestituta antiquitus tempora, 113.
    ORIENTALES ad Constantinopolitanum concilium I soli conuocati, 368, not. e. Res a se in eo gestas Damaso referunt, 238. Excusant sese, cur non accedant ad Romanum concilium, et legatos ad illud mittunt, 238, 239. A Damaso petunt ut Timotheus ab Ecclesia eiiciatur, 255. Eius ad illos littere que illustrantur, 257, 370. Frequentes eorum ad apostolicam sedem recursus, 144, 162, 163, 173, 174, atque alibi. Corpora SS. Apostolorum rapere et ad se transferre tentant, 268, 269.

P
    PARMENSIS episcopus in Romana synodo depositus, Ecclesiam ui retinet, 263. Quis ille, ibid. Romano episcopo parebat, ab eoque, non a Mediolanensi pendebat, 228.
    PATRIARCHALIUM trium sedium ordo an constitutus ante Gelasium, an uero a Damaso, 246, 247.
    PAULINUS Antiochenus a Lucifero ordinatus episcopus, 146. Ab Basilio ad sedem apostolicam delatus de Marcelli heresi, 174, 351, not. a. In episcopatu Damasi litteris confirmatur, 168 seq. A Timotheo Apollinarii discipulo excommunicatur, 176. Eius pre Meletio causa potior, 168, 176, 182, 183. Graues cum uitali Antiocheno concertationes habet, 185. Adest Romane S. synodo sub Damaso, 241. Eius pontificis ad eum littere illustrantur, 168 et seq., 197, 354, 357. uindicatur a nota Montfauconii, et Chysostomi de illo locus explicatur, 344, 345.
    PEREGRINI non ascripti ministerio Ecclesie antequam probarentur, 113.
    PETAuIONENSIS urbs, an que antea Patauiensis, nunc Passauiensis dicitur, 224, not. e.
    PETRI et PAULI AA. sacra pignora Rome prodigio seruata, 267. Gregorii Magni ea de re testimonium Damasi carmine confirmatum, 267, 268.
    PETRI et MARCELLINI SS. MM. acta a Damaso scriptis mandata, 113, 396.
    PETRUS episcopus Alexandrinus Athanasio succedit, 161. Duplex aduersus illum persecutio, ob quarum alteram Romam confugit et quo anno, ibid. Benigne a Damaso excipitur, 162. Adest tertie sub Damaso synodo, 175 et seq. Eius cum Dorotheo presbytero Antiocheno concertatio, 178. Romane eius synodi decreta aduersus Apollinaristas Alexandriam redux promulgat, ibid.
    PRISCILLIANUS a synodo Cesaraugustana damnatus Romam confugit, ut se purget, 232. Illum Damasus a suo conspectu reiicit, ibid. A synodo quinta sub Damaso damnatur, 248.
    DUPINIUS refellitur et notatur, 232, 296, 323.

Q
    QUESNELLI commenta, 232, 253, 323, 360, not. e.

R
    ROMANAE Ecclesie fides a Petro indeficiens, 194.
    ROMANAE et Mediolanensis Ecclesie coniunctio, et unde, 232.
    Romanus pontifex unicus Occidentis olim Metropolitanus, 214, 334. Primus eiectos episcopos ad communionem recipit, 334. Episcoporum causas, in prima, ut aiunt, instantia per Italiam et Gallias cognoscit, 228, 229. Non transmissis prius, confirmatisque ab illo actis primarum sedium episcopi recipi ab heresi ad communionem non possunt, 239. uicarios apostolicos per Occidentem instituendi ius et origo, 215. Suprema eius auctoritas ab Orientalibus sepe recognita, 144, 162, 163, 174, 181, 194, 255. Ab Imperatoribus confirmata, 194, 228. 236. Romanorum aliquot pontificum ad superstitem sanctissimum BENEDICTUM XIu summa in eo rerum fastigio modestia ac temperantia, 120.
    Romanorum pontificum uite scriptor Gallicus nuper Amstelodami impressus refellitur et notatur, 116, 119, 125, 145, 179, 210, 229, 260, 322.
    Romanus idem sepe ualet ac Latinus, 139.
    RUFINUS quo anno in Orientem profectus Alexandriam appulit, 157. Eius de suburbicariis Ecclesiis iudicium, 143. De Liberii lapsu dubius, 298.

S
    SABBATIANI Nouatianorum surculus quo tempore orti, 165. Pelluntur ab Urbe cum Donatistis et Luciferianis, quibus iuncti erant, 166. Canon. 7 concilii Const. I, quo de illis agitur posterioris esse temporis, et synodi, 165.
    SABINUS diaconus Mediolanensis Ecclesie ad Athanasium et Basilium a Damaso mittitur, et quam ob causam, 151. Quo anno Alexandriam appulit, 152. Inde Basilium accedit, cui litteras affert, ibid. Redux in Occidentem ab eodem litteras ad Damasum retulit, que illustrantur, 155. Que ab eodem tamen Pontifice haud probate et cur, 157.
    SABELLIANI aliquando per calumniam dicti Catholici, 358, not. f. Eam ab iisdem promulgato anathematismo Damasus amouet, ibid.
     SCRIPTURARUM sacrarum Canon per uarios pontifices pro temporum necessitate auctus, 241.
    SENATORES christiani sub Damaso in magno numero, 234.
    SILuESTER S. delatus a Donatistis apud Constantinum se purgat, et qua de causa delatus, 204.
    SIMPLICIANUS Romane Ecclesie presbyter a Damaso ad Ambrosium mittitur, 171.
    SIMPLICIUS uicarius Urbis, ad eum ualentiniani mandatum aduersus rebaptizantes, 165.
    SIRMIENSIS secunda formula quo anno erupit in lucem, 290. Scripta priori, aut altero mense anni 358, 291. An prodierit a synodo aliqua, et synodica dici possit, 285, 292. An promulgata ut in Occidente, sic per Orientem fuerit, 296. Ea nullo modo a Demophilo exponi Liberio potuit, ibid. Illam Ursacius et ualens eiurare coacti, 297, 298. Sirmiensis perfidia apud Hilarium que, 285 et seq.
    SOZOMENI lib. Iu, cap. 24, locus explicatus, ibid. Iterum lib. Iu, cap. 18, 315.
    STEPHANUS papa et martyr a Damaso laudatus, 270, 383. Actorum fides confirmata testimonio eiusdem Damasi, 270.
    SUBURBICARIAE regiones que: et an idem sint, ac suburbicarie Ecclesie, 141.

T
    TERENTIUS dux pro reintegranda inter Catholicos Antiochenos concordia rogatus, 169. Ab aula ualentis secedit, et quam ob causam, atque iterum ad eam redit, et quo anno, 170.
    THARSICIUS martyr, an forte diaconus, 276. Pro seruanda Arcani disciplina moritur, 276.
    THEODORUS, ac THEODOLUS unum sepe idemque nomen, 147.
    THEODORETUS sepe Paulino Antiocheno iniquior, 222. Eius ad Damasi et Illyricorum episcoporum litteras glossema, 184.
    THEODOSII Magni lib. II C. Theod. de Fid. Cath. affertur et illustratur, 194. Orientales episcopos ad Romanam synodum conuocat, 235. Legatos ad eam suos mittit, et quam ob causam, 236, 240. Apollinaristas legibus cercet, 257. Iterum, et quam ob causam, 344. Ad Capuanum concilium ire Flauianum iubet, 339. Ambrosii, seu Syricii, ad illum in ea causa littere, eiusque responsum, 339 et seq. A Damaso preceptorem Arcadio puero postulat, 254. Orientales tantum episcopos ad concilium I Const. conuocat, 367, not. b.
    TILLEMONTIUS reiicitur, 182, 191, 201, 215, 218, 223, 254, 300, 336, 352, not. f.
    TIMOTHEUS Apollinarii discipulus Romam pro secta mittitur, 175, 255. An episcopus Berythi fuerit, 255. A Damaso in communionem recipitur simulata fide, 176, 177. Ab eodem damnatus cum Apollinario magistro cum iterum Romam uenit, 255. Redux in Orientem Petrum Alexandrinum, Basilium et Paulinum Antiochenum excommunicat, 177. Apollinaristarum post Apollinarium dux, 255. Auctor epistole sub Iulii pape nomine ad Prosdocium, 256. Relegatus Theodosii iussu, 257.
    TITULI dicti basilice omnes, siue edes sacre, 280. Tituli propter baptismum et penitentiam a Marcello papa instituti quid preterea, ibid.
    TRANSLATIONES a Damaso improbate, 360, num. 369, not. g.
    TRITHEITAE Catholici per calumniam dicti, 363, not. c.

u
    uALENS Arianus pseudepiscopus Petauionensis deponitur in concilio Aquileiensi, 208. Eiicitur a clero et populo ab ea sede quam ui occupauerat, 224. Profugus Mediolani latet, societatemque iungit cum Ursino antipapa, 208, 225. Quo anno ad eam urbem confugit, 208.
    uALENS et URSACIUS Ariani episcopi, Liberio adhuc exsule, eiurata Sirmiensi blasphemia, Ancyranam eethesim profiteri coguntur, 297. A Gallis episcopis post Sirmiensem blasphemiam, cuius auctores fuerant, extra communionem fiunt, 290, 291. Pridem a Damaso damnati, 131. A Constantio facultatem obtinet cogendi Occidentales episcopos ad Ariminensem formulam Constantinopoli promulgatam profitendum, 320. Quo anno ab ea Urbe discesserint in Occidentem reuersuri cum eo mandato, 321. Imperatori auctores sunt, ut Hilarium in Gallias redire iubeat, ibid.
    uALENTINIANI imperatoris pro Damaso aduersus Ursinum antipapam rescripta, 124, 126, 127. Eiusdem Damaso inscripta lex, 140. Ad Maximum, siue ad Maximinum P. Annone rescripta in Ursinianorum gratiam, 120, 121. Ad Arianos episcopos pro catholica fide littere, 137. Contra Manicheos lex, 155. Affertur et expenditur l. 20, tit. 36, lib. XI Cod. Theod., 164. Eiusdem rescriptum ad Simplicium Urbis uicarium illustratur, 165, 226. Damasi innocentiam probat, 206.
    uALERIANUS Aquileiensis quo anno ordinatus, 347, not. a.
    uENUSTIANI heretici iidem ac Manichei, et unde sic dicti, 156.
     uICTORINI locus ex lib. de Fid. adu. Arian. explicatur, 305.
    uINCENTIUS Capuanus episcopus a Damaso laudatus, 349. Liberii legatus ad Constantium imperatorem an preuaricator fuerit, et ab Athanasii communione discesserit, 135.
    uITALIS Antiochenus presbyter Apollinario se tradit, 167. Paulino episcopo aduersatur et cur, ibid. De heresi delatus Romam uocatur a Damaso: subdola fidei formula oblata communionem subripit, et cum litteris ad Paulinum dimittitur, 167, 168. Apollinarius illum episcopum Antiochie consecrat secte sue, 167, 185. An catholicus habitus a Hieronymo in litteris ad Damasum, 185. Ab eo pontifice damnatur, 360, not. d. In Capuano concilio de illo ad apostolicam sedem iterum delato agitur, 343. Chrysostomi locus explicatur, 344.
    uITALIANUS, uICTOR in Romana I sub Damaso synodo episcopi, 347, not. b.
     URSINUS siue Ursicinus antipapa: eius electio excutitur, 118 et seq. Ordinatur die non legitima, 120. Roma eiicitur a Iuuentio P. U, ibid. Ab exsilio cum suis reuocatur a Pretextato, et iterum eiicitur, 125. An Neapolitanus episcopus fuerit, 166. Exsul Romanos sollicitat aduersus Damasum, 202, 203, 225. Mediolani residens societatem iungit cum ualente Petauionensi Ariano, 225. Exsul in Galliis, ibid. Gratianum accedit, ibid. Turbas iterum mouit aduersus Siricium, 251.
    URSINIANI ex clero Urbano quot, 122. Roma eiiciuntur, 126.

X
    XYXTI S. in martyrio comites, 408 et in addend.

Z
    ZANOBIUS Florentinus episcopus, 139.







INDEX ANALYTICUS OPERUM LUCIFERI CALARITANI. [1Kb]



A
    Adoxius per antiphrasim pro Eudoxio. uid. Eudoxium.
    Alexandrie Ecclesia a Constantio Imp. uexata. Pag. 808, 813.
    Alexandrini de Georgio Cappadoce queruntur apud Constantium Imp. 830; qui a Georgii communione abhorrebant, male multati ab eodem Constantio, 910. Et ab eius duce Syriano, 916. Athanasii partes constanter secuti, 921. A Constantio insectati, 1009, 1012. Dire necati, 1022.
    Ariana heresis idololatria dicitur. 824, 825, 828, 832, 840, 843, 874, 879, 880, 893, 905, 910, 919, 937, 940, 946, 947, 950, 963, 965, 1002, 1003, 1006, 1030.
    Ariani Iude Iscariote similes, 777. Filii pestilentie et tenebrarum, 778. Quid senserint de Trinitate, 781. Iudeis assimilati, 782. Generatio praua. 784. Membra meretricis, 785, 786. Serpentes, 789. Madianitis et Moabitis comparati, 792. Quid senserint de Spiritu sancto, 808. Antichristi sunt, 848. Iudeorum discipuli, 852. Nicee damnati, 854. Non Christiani, sed famuli Antichristi, 863. Lupi, canes, et filii diaboli, 865. Latrones, 869, 882. Quid de Filio Dei senserint, 875, 987. Meretricibus comparantur, 878. A Constantio mire dilecti, 879. Filii diaboli, 904. Et Meretricis, 910. Athanasium accusant in Concilio Sardicensi, ibid. Nihil quod ad ipsam heresis substantiam a Photinianis discrepant, 972. Neque ab heresi Pauli Samosateni, ibid. Anathematizati a concilio Niceno, 973. Antichristi Spiritu pleni, 987. In plures sectas diuidebantur, ibid. Filium Dei adoptiuum solummodo confitebantur, ibid. Lupi et Apostolo designati, 996, 997, 998. Canes rabidi, 1005. Domus Spiritus immundi, 1009. Episcopum episcoporum appellant Constantium Imp., 1032. Mancipia Antichristi et Pharaonis nepotes, 1042.
    Athanasius  Alexandrie insectatus a Constantio Imper., 813. A. Lucifero defensus duobus libris, 817, 881. Ut absens et inauditus damnetur, frustra a Constantio tentatur in concilio Mediolanensi, 819, 894, 895. Sede Alexandrina pellitur, intruso Georgio Cappadoce, 829, 1010. Comparatur Samueli, 836. Et Helie, 840, 843. Et Naboth, 844. A Constantio persecutionem patitur, 849, 854, 860. In exsilium missus a Constantino M., restituitur Alexandrinis a Constantio, Constantis intercessione, 857, 910. Iob comparatur, 876. Falso accusatus ab Arianis, 884, et a Constantio, 892. Suzanne assimilatus, 894 et seq. Et Abel, 905. Concilio Mediolanensi non interest insidias sibi metuens parari ab Arianis, 909. In concilio Sardicensi accusatus absoluitur, 910. Eutichetem diaconum et epistolam mittit ad Luciferum, rogans ut libros ab illo scriptos contra Constantium ad se transmittat, 1037. Alteram eidem epistolam, qua eum de persecutione certiorem facit, et de libris ad se missis gratias agit, 1039 et seq.
    Auxentius Arianus Ecclesiam Mediolanensem occupat, expulso Dionysio, 894.

B
    Bonosus libros duos pro S. Athanasio a Lucifero recognitos refert ad Constantium Imper., 935.

C
    Comites Imperatoris quid sint, 990.
    Concilium Mediolanense celebratum anno 355, 765. Que ibi ab Arianis intenta, 775. Quot episcopi interfuerint, 998.
    Concilium Arelatense Arianorum, 778.
    Concilium Sardicense in quo Athanasius ab hereticis  accusatus, absoluitur, 910.
    Concilium Sirmiense, in quo Ariani damnant Photinum, 972.
    Constans Imperator restituendum curat Athanasium Alexandrinis, 857.
    Constantinus M. Imp. exsilio damnat Athanasium, ibid.
    Constantius Imperator, ad quem suos libros scribit Lucifer, 765. Episcopos catholicos communioni arianorum iungere conatur, 773. Assimilatus Achabo, ibid. Pacem fingit ad Catholicos circumueniendos, 775. Edictum, seu epistolam Ariano ueneno plenam exhibet populo Mediolanensi, 780, 821, 878. Quid de Trinitate senserit? 781, 859. uocem sacrilegam inuenit contra Dei Filium, 787. Similis Antiocho, ibid. Antichristus uocatur, 789. Similis Gedeoni idololatre, 793 et seq. Et Sauli, 796, 797. Et Salomoni post idololatriam, 798, 799. Et Roboamo, 799. et Ieroboamo, 799-804. Et Abie et Baasan, 804. Et Zambri, et Iosaphat, de quo uide Notas, 805. Achabo et Iezabeli, 805, 809. Statim ac occupauit Italiam, Ecclesiam uertit, 807. Presertim Alexandrie, 808. Assimilatus Ioas et Ozie, 809. Et Manassi, 809, 810, 811, 812. Quid de se ipse glorietur? 813, 814, 815. Damnari iubet Athanasium inauditum, 817. Serpenti, qui Adam seduxit, assimilatur, 818, 819; Iude Scarioth et Iudeis, 824, 850. Maledictus, 825, 828. De episcopis iudicare nequit, 826. Georgium Cappadocem, expulso Athanasio, in Ecclesiam Alexandrinam intrudit, 829. Litteras accipit ab Alexandrinis contra Georgium, 830. Frustra nititur eius electionem probari a catholicis, 831. Heli assimilatur, 833. Et illis qui Arcam Dei ceperunt, 833, 834. Et Sauli, 835-840. Et Achabo et Iezabeli, 840-845. Et Hieroboamo, 846. Diuersus a Iosaphat, qui in regno Iude restituit cultum Domini, 846, 847. Athanasium persequitur, 849, 850, 854, 860. Superbus et inconsideratus, 849. Aspidibus comparatur, 852. Impius, ibid. Similis Iude Scarioth, 853, 990, 991, 1038. Precursor Antichristi, 855. Rugit sicut leo, ibid. Superbus et temerarius, et homo pestilens, ibid. Athanasium restituit Alexandrinis intercessione Constantis, 856, 910. Belium gerit cum Soporino rege Persarum, ibid. Canis est rediens ad uomitum, 857. Eudoxium persequitur, datis litteris ad Antiochenos, deinde in gratiam recipit, ib. Ecclesie persecutor, 859. Imitator diaboli, 860. Catholicos autistites persequitur, 865, 867. Pharaoni similis, 866. Heresim suam per sanguinis fusionem reedificat, 868. Sodomitis et Gomorrhitis comparatus, 873. Et Iudeis, ibid. Et Rabsaci, 875. Dux antichristi, ibid. Paulo ante quam moreretur, baptizatur, 876. Impius, 878. Crudelis in Catholicos, 878, 879. Arianos mire dilexit, 879. Catholicorum bona in pauperes sue partis erogabat, 882. Catholicos persequitur, 881. Latro, 882. Filius diaboli, 884. Crimina falsa obiicit Athanasio, ibid. Catholicos, presertim episcopos, male habet, ibid. Exterminator pascue, dominici gregis, 885. Herodi assimilatus, 886, 902. Ex Galliis Italiam ueniens ouem ex lupo finxit, 889. Insipiens est, 890, 891. Mendax in Athanasium, Ananie et Saphire comparatur, 892, 893. Et senibus qui Susannam uiolare conati sunt, 894-898. Dionysium Mediolanensium episcop. in exsilium pellit, suffecto Auxentio Ariano, 894. Hereticus apparet in concilio Mediolanensi, 894, 895. Precursor Antichristi, 895, 899, 903, 911, 957, 981, 984, 988, 998, 1009. Episcopos inuitat ad damnandum Mediolani Athanasium, 898. Bellua est, 900. Procurator diaboli, 904. Cain comparatus, 905. Antichristi mancipium, 906. Membrum diaboli, 908. Audire Athanasium ipsum denegat, 969. Athanasium ipsum commendat per litteras Alexandrinis, ibid. Pulso dein  Athanasio, Alexandrinos male multat, qui a Georgii Cappadocis communione abborrebant, 910. Iudeis prophetas occidentibus similis, 913. Serpens, 916, 917, 930, 931. Syrianum mittit, ut Alexandrinos cogat Georgium recipere, 915, 916. Iudeis comparatus, 919, 920. Fur ouium Christi, 921. Episcopos catholicos e suis sedibus pellit, 927. Lupus, 928, 957, 958. Gentilis, Iudeus et Antichristi satelles, 929, 930. Diabolo assimilatur Adam et Euam tentanti, 930. Recognoscendos curat libros duos pro S. Athanasio, an reuera sint Luciferi, 935. Isrelitis a Moyse interfectis assimilatur, 937. Et iisdem a Phinee interemptis, 938. Quid Rome molitus sit, libellis datis episcopis etiam catholicis, 940. Achar comparatus, 940, 941, 942. Et Sauli, 942, 943. Et Achabo, 944. Homicida est, ibid. Amasie similis, ibid. Et Ozie regi, 946. Et Iudeis a Iosia male multatis, 947, 948, 949. Itemque Iudeis sub Amasia, 950, 951. Et Sennacherib, 951, 952. Et Iudeis ab Ezechiele increpitis, 953, 954. Et Holopherni, 955, 956. Antiocho assimilatur, 958, 959, 960. Martyrii consummati gloriam Lucifero denegat, quia illud Lucifer optabat, 962. Pius a Lucifero dictus, ibid. Unus ex Antichristis, 964. Iudeis sub Mathathia et Esdra similis, 964, 965, 966, 967. Et Iudeis Petro et Ioanni silentium indicentibus, 967, 968, 969. Similis quoad heresis substantiam Photino et Paulo Samosateno, 972, 996. Comparatus Herodi, 974. Imprudens, 976. Iudeis assimilatus Apostolos et Stephanum insectantibus, 977, 978. Et Bariesu, 978, 979, 980. Et Antiocho 981-985 et 1006-1008. Lupus et canis, 985. Ebrius de Sodomorum uite et de uinea Gomorrhe, 985. Minister diaboli, ibid. Pseudo-propheta et spiritum habens Antichristi, 986, 987. Lupus et progenies uiperarum, 988. Arianam heresim libris scriptis et per concionatores promulgat, 990. Nicenam fidem uel in Ariminensi, uel in alia Nicena synodo hereticam iudicandam curat, ibid. Ariminensem et Seleuciensem synodum conuocat ad Filii diuinitatem negandam, 991. Iuda peior, ibid. Serpenti similis Euam tentanti, 992. Pseudoapostolus, ibid. Episcopos catholicos abstulit intrusis hereticis, 993. Diaboli spiritum habens, sicut Iudei Paulum et Silam persecuti, 993, 994, 995. Paulo similis, antequam conuerteretur, 995. Unus ex lupis ab Apostolo designatis, 996, 997, 998. Similis Ananie, 998. Et persecutoribus religionis a Daniele preostensis, ibid. et 999, 1000. Aut Antichristus, aut eius precursor, 1001. Cretensibus mendacibus assimilatus. 1002. Demonum templum et anathema, 1004. Stultus, ibid. et 1005. Iudeis, qui ab Isaia dicuntur canes, tauri, et uituli, similis, ibid. Intra uelum stans Luciferum audit Mediolani negantem posse se in Arianorum sententiam concedere, 1009, 1014. Alexandrinos aliosque catholicos insectatur, 1010. Catholicorum se simulat amicum, ut eos seducat, sicut Euam serpens, 1011, 1020. Ita catholicos persequitur, ut ne sepeliri quidem permittat, 1012. Tyrannus omnium seuissimus, 1013. Bellua, 1014, 1020. Arii uermis, 1015 Frustra edicto suo heresim nititur propagari, ibid., 1031. Lupus et canis, nec homo, 1016. Alexandrinos dire necat, 1022. Carnifex, 1025. Fidei formulas modo recipiebat, modo reiiciebat pro Arianorum uoluntate, 1027. Sic et Fidei formulam, quam Eudoxius edidit Antiochie, 1028. Lupus, ibid. Antichristi amicus, 1030. Iude imitator, ibid. Canis rabidus, 1032. Episcopus episcoporum ab Arianis episcopis dictus, ibid. Diuiti similis futurus, qui Lazarum uidit in sinu Abrahe, 1036.

D
    Dictatores quid sint? 1028.
    Dyonisius  episcopus Mediolanensis Athanasium damnat deceptus, 894. E sede pulsus, et in exsilium actus a Constantio imp., ibid.
    Dydimas presbyter ex catholico Arianus, 917.

E
    Edictum Constantii quid sit, 780, 821, 878, 940, 1011, 1015, 1031.
    Epictetus episcopus Centumcellensis, Arianus, Constantio imp. familiaris, 777. In concilio Mediolanensi contra S. Athanasium subscripsit, ibid. A Constantio seductus fit apostata, 1021.
    Episcopi, qui a fide Nicena desciuerant, sub angelorum in apostasiam conuersorum nomine designati, 947.
    Epistole Luciferi deperdite, 981.
    Eudoxiani ita dicti ab Eudoxio episcopo Germanicie, inter Arianos, 858.
    Eudoxius episcopus Germanicie Arianus, per antiphrasim Adoxius dicitur a Lucifero, 830, 1028. Qui apud eumdem exsulauit, 830. Insectatus a Constantio imp. quod Aetii dogma sequeretur, deinde redit in gratiam, 858. Sedem antiochenam occupat, deinde Constantinopolitanam, ibid., 1027. Quam Fidei formulam ediderit in  concilio Antiocheno, et an illam eiurauerit, 1027, 1028.
    Eusebius episcopus uercellencis inuitatur a legatis sedis apostolice ad concilium Mediolanense, 765. Comparatur Petro apostolo, ibid. S. Dyonisio episcop. Mediolanensi succurrit, qui Athanasium deceptus damnauerat, 893.
    Eutichetes diaconus mittitur ab Athanasio ad Luciferum, 1037.
    Euzoius episcopus Arianus Constantium imp. baptizat, 876.

F
    Faustinus presbyter an formulam Fidei ediderit que sub Luciferi nomine circumfertur, 1045 et seq.
    Fides catholica ex Symbolo Niceno desumpta, 898, 973, 1015.
    Florentius magister Officiorum Luciferum rogat, an ipse scripserit libros duos pro S. Athanasio, 935. Illique Lucifer affirmans respondet, ibid.

G
    Georgius Cappadox intrusus a Constantio in ecclesiam Alexandrinam, expulso Athanasio, 829, 910, 1010, 1012. Monstruosus appellatur a Nazianzeno, 829. Similis Ario, ualenti, Ursacio et Eudoxio, 830. Ab Alexandrinis accusatus apud Constantium, ibid. A catholicis, presertim a Lucifero, non habetur pro episcopo, 831. Filiis Heli assimilatus, 831, 832. Interficitur, 881. Ab Alexandrinis odio habitus, 921. Fur ac latro, ibid. Quid iussu Constantii egerit in Alexandrinos, 1022.

H
    Hilarius, legatus Liberii pape, Eusebium episcopum uercellensem inuitat ad concilium Mediolanense, datis litteris, 765. Constantium Dei impugnare religionem asserit, 803.

L
    Libelli recitati Rome a Constantio imp. et ab eodem dati episcopis etiam catholicis, 940.
    Liberius papa scribit Lucifero exsuli aliisque, 765.
    Lucifer episcopus Calaritanus, legatus Liberii pape, 765, 1015. Eusebium episcop. uercellensem ad concilium Mediolanense inuitat, datis litteris, 765, 899. Exsul epistolam accipit a Liberio papa, 765. Librum de non conueniendo cum hereticis scribit ad Constantium imperatorem, 767. Illumque Germanicie, ubi exsulabat, 775, 830, 831. Librum de Regibus apostaticis ad eumdem Constantium, 793. Librum I pro S. Athanasio ad eumdem, 817. Et librum II, 881. Restitit Georgio Cappadoci in Alexandrinam sedem intruso, ideoque Germanicie exsulare cogitur, 831, 881. Quo anno librum I pro S. Athanasio scripserit? 858. Quid senserit de Diuinitate Filii? 863, 864, et de Trinitate, 875, 934. Epistolam Florentii accipit de libris duobus pro S. Athanasio, cui respondet se reuera illos scripisse, 935. Librum scribit De non parcendo in Deum delinquentibus, 935. Contumeliosus a Constantio appellatur, 937 et seq. Et superbus, 962 et seq. Epistolas scripsit, que perierunt, 981. Se Romanum dicit, 987. librum mittit ad Constant. imper. inscriptum, Moriendum esse pro Dei Filio, 1007. Negat confidenter coram Constantio Mediolani posse se ceterosque in Arianorum sententiam concedere, 1009, 1014. Epistolam per Eutychetem accipit ab Athanasio, qua rogatur, ut ad illum mittat libros scriptos contra Constantium, 1037. Et alteram, qua de persecutione Arianorum, et de acceptis libris fit certior, 1039 et seq. Elias dictus ab Athanasio, 1041. Et mire ab eodem laudatus, ibid. An auctor cuiusdam professionis Fidei, que sub eius nomine circumfertur? 1041 et seq.

M
    Macedoniani Arianis moderatiores in sententia de Spiritu sancto, 807, 808.
    Machetas, siue Achetas, presbyter ex catholico Arianus, 917.
    Marcion heresim suam disseminauit circa ann. 134, 780. Damnatur, ibid.

P
    Pancratius presbyter, legatus Liberii pape, Eusebium episcop. uercellensem ad concilium Mediolanense inuitat, datis litteris, 765. Constantium impugnare Dei religionem asserit, 803.
    Paulus Samosatenus in synodo Antiochena damnatus, 780, 972. Nihil quoad heresis substantiam ab Ario discrepabat, 972.
    Photinus episcopus Sirmiensis, discipulus Pauli Samosateni, damnatur in concilio Sirmiensi, 780, 972. Scotinus per antiphrasim dictus, 972, 990, 996. Nihil quoad heresis ab Ario discrepabat, ibid. Discipulus Pauli Samosateni, 972, 973. Iude Scarioth similis, 990. Professio Fidei Lucifero  perperam attributa, 1041 et seq. Melius Faustino presbytero, 1045 et seq.

S
    Sabellius errores suos primum docere cepit anno 257, 779. Damnatur, ibid.
    Soporis. uid. Soporinus.
    Saturninus episc. Arelatensis, arianus, Constantii amicus, 778. In concilio Arelatensi cum Arianis communicat, ibid. ualenti et Ursacio coniungitur contra S. Athanasium in concilio Mediolanensi, ibid. Auctor fuit, ut Hilarius episcop. Pictauiensis in exsilium pelleretur, ibid.
    Semiariani in sententia de Spiritu sancto Arianis moderatiores, 808. Filium Patri affirmabant, 863. In Seleuciensi synodo triumphant, 991.
    Soporinus rex Persarum bellum gerit cum Constantio Imper., 857.
    Symbolum Nicenum, 973, 1015.
     Syrianus dux, iussu Constantii, Alexandrinos catholicos uexat, 915.

U
    Ursacius episcop. Singidunensis, Arianus, Constantii Imp. amicus, 777. Quid egerit cum ualente in concilio Mediolanensi, ibid. Edictum Constantii populo Mediolanensi legendum profert. 780. Similia Georgio Cappadoci, 830.

u
    ualens episcopus Murse, Arianus, comparatur Simoni Mago, 765. Constantio imp. familiaris, 777. Primas gessit in concilio Mediolanensi contra S. Athanasium, ibid. Edictum Constantii populo Mediolanensi legendum profert, 780. Similis Georgio Cappadoci, 830.
    uelum, quo imperatoris interius cubiculum occludebatur, 1009, 1014.







INDEX RERUM QUAE IN HOC TOMO CONTINENTUR.



S. FELIX PAPA II.

    Notitia biographica in S. Felicem. 9
    EPISTOLAE ET DECRETA. 11
    Epistola S. Athanasii et Aegyptiorum pontificum ad Felicem. Ibid.
    Epistola I Felicis ad episcopos in Alexandrina synodo congregatos.---Multa tractantur que ad disciplinam ecclesiasticam, maxime uero ad episcoporum immunitates pertinent. 17
    Epistola II Felicis ad eosdem et ad reliquos Domini sacerdotes.---De patienti sufferentia persecutionum et tribulationum. 25

FAUSTINUS ET MARCELLINUS PRESBYTERI.
    PROLEGOMENA. 29
    De Faustino et Marcellino, ex Gallando. Ibid.
    De Faustino, ex Schenemanno. 34
    FAUSTINI LIBER DE TRINITATE. Ibid.
    Proemium ad Augustam Flaccillam. 37
    CAPUT PRIMUM.---De professione impia Arianorum. 38
    CAP. II.---De eo quod heretici dicunt: Ex nichilo Deus sibi Filium fecit. 49
    CAP. III.---Quod Dei Filius sit omnipotens, et quod una sit omnipotentia Patris et Filii, sicut et una deitas, et de Incarnatione. 62
    CAP. Iu.---De hoc quod ait Filius: Pater maior me est. 67
    CAP. u.---De hoc quod legitur in Actibus Apost.: Certissime itaque sciat omnis domus Isrel, quia Dominum illum et Christum Deus fecit hunc Iesum quem uos crucifixistis. 69
    CAP. uI.---De his Salomonis: Dominus creauit me initium uiarum suarum in opera sua. 75
    CAP. uII.---De Spiritu sancto. 76
    FAUSTINI FIDES THEODOSIO IMPERATORI OBLATA. 79
    FAUSTINI ET MARCELLINI LIBELLUS PRECUM AD IMPERATORES uALENTINIANUM, THEODOSIUM ET ARCADIUM. 81
    Prefatio.---De schimate Ursini. Ibid.
    Incipit Libellus. 83
    RESCRIPTUM THEODOSII PRO MARCELLINO ET FAUSTINO. 107

S. DAMASUS PAPA.
    PROLEGOMENA. 109
    Epistola dedicatoria. Ibid.
    Monitum lectori. 111
    DE SANCTI DAMASI OPUSCULIS ET GESTIS. Ibid.
    CAPUT PRIMUM.---I. S. Damasi genus et patria. Lector ex puero in basilica S. Laurentii. II. Diaconus Liberium exsulantem sequitur, et cur deinde ad Urbem reuertitur. III. Presbyter ordinatus an a Liberio, an potius a Felice; Baronii sententia. Iu. Proemium ad Preces Faustini et Marcellini falsi arguitur, et Damasus uindicatur. u. Quo loco ac pretio sub Liberio reduce ad suam sedem fuerit. Ibid.
    CAP. II.---I. Damasus eligitur Romanus pontifex, at Ursicinus antipapa a factiosis obtruditur. II. Ceui scriptores conferuntur, ac uera rerum series inde colligitur et exponitur. III. Proemium ad Preces Faustini et Marcellini iterum mendacii arguitur. Iu. Ursicinus exsulat, restituitur, ac rursus truditur, et quam ob causam. u. Baluzius reiicitur. 118
    CAP. III.---I. ualentinianus imperator iteratum Ursini  sociorumque schismaticorum exsilium probat, atque unam, quam Ursiniani retinuerant, basilicam Damaso reddi iubet. II. Cedes perpetrata in ede S. Agnetis, que per calumniam Damaso crimini data: graue ob eam causam periculum innocenti pontifici creatum; quod explicatur Rufini et Hieronymi testimonio. III. Euagrius Antiochenus pro Damaso adit imperatorem, a quo innocens pronuntiatur, eaque occasione Hieronymus affertur et illustratur. Iu. Damasus uotum soluit S. Felici, ut uidetur, Nolano, aliisque martyribus. 126
    CAP. Iu.---I. Prima sub Damaso synodus aduersus Auxentium, pseudepiscopum Mediolanensem. II. Cur hoc anno consignetur. III. Quid in ea actum fuerit. Eius synodica illustratur. Iu. De uincentio Capuano. 129
    CAP. u.---I. De Illyricana synodo agitur, que Romanam hanc subsecuta est, scriptisque ab illa et ualentiniano imperatore litteris. II. Que afferuntur et expenduntur. III. De Zenobio Florentino episcopo. Iu. De ualentiniani lege Damaso inscripta et Theodosiano codici inserta; defenditur Baronius. 136
    CAP. uI.---I. Reuocati ab exsilio Ursiniani, quo conclusi fuerant; suburbicarie prouincieque; Rufini de suburbicariis ecclesiis sententia. II. S. Basilii Magni ad S. Athanasium et Damasum littere hoc anno scripte, que illustrantur: Anonymus Amstelodamensis refellitur. III. Recensentur cause alie cur idem Basilius ad Damasum scripserit, caque occasione de Antiocheno Meletium inter et Paulinum dissidio agitur, et de Marcello Ancyrano. Iu. Hic ab heresi uindicatur, ac Basilium postremo meliora edoctum, a preiudicata aduersus eumdem Marcellum opinione discessisse probatur. 141
    CAP. uII.---I. Dorotheus, diaconus Antiochenus, Romam accedit cum litteris ad Damasum scriptis ab Orientalibus episcopis, ac, rebus confectis, in Orientem redit cum Sabino diacono Mediolanensis Ecclesie, qui Damasi nomine litteras affert ad Athanasium atque Orientales. II. Sozomenus cum iis confertur et expenditur. III. Sabinus in Occidentem reuertitur cum Basilii litteris ad Damasum et Occidentales, que illustrantur, ac suo tempori restituuntur. Iu. De l. 3 C. Theod. de Her. atque ea occasione de uenustianis. Quorum in Predestinato mentio est. 150
    CAP. uIII.---I. Damasus litteras a Sabino allatas ad Basilium remitti curat per Euagrium Antiochenum, atque alia iuxta prescriptam Rome formulam scribi: quo anno Euagrius in Orientem redierit. II. Cur Basilii littere Damaso non placuerint, quidue in illis desiderasse uideatur? III. Que eiusdem Basilii, que Eusebii Samosateni de rebus ab Euagrio tunc postulatis sententia fuerit. Iu. De Athanasii obitu, Petri Alexandrini electione eiusque ad Urbem fuga. 157
    CAP. IX.---I. Basilius ceterique Orientales episcopi ad Damasum mittunt Dorotheum, presbyterum Antiochenum, cum litteris, que afferuntur et illustrantur. II. Synodus a Damaso coacta, eiusque ad Orientales littere post Dorotheum reducem allate, que illustrantur. III. Huius synodi annus asseritur. Iu. Lex 20 C. Theod. lib. XI, tit. 36, expenditur. u. Simplicius, urbis uicarius, cui lex inscripta. Theophanes explicatur de Sabbatianis agens; libellus Faustini et Marcellini iterum excutitur. 162
    CAP. X.---I. De uitali Apollinarista, eiusque ad Urbem accessu et accedendi causa; de fidei formula ab eo oblata  Damaso, et communione per fraudem extorta, ac de tribus ab eodem Damaso scriptis ea occasione ad Paulinum Antiochenum epistolis agitur. II. Harum postrema inter Catholicas Antiochenos motus excitat, qui referuntur ex Basilio. III. Dorotheus de tertio Romano itinere ob eam causam cogitat, ac eumdem Basilium consulit. Iu. Simplicianus, qui deinde Ambrosio successit, Romane Ecclesie presbyter; Baronius propugnatur. 166
    CAP. XI.---I. Dorotheus Romam profectus cum altero Antiocheno presbytero litteras affert ad Damasum a Basilio et Orientalibus scriptas, que expenduntur, ac tota Damasum inter et Basilium rei geste series exponitur. II. Idem pontifex cum synodo, cui Petrus Alexandrinus aderat, morem gerit Orientalium uotis, ac iis rescribit. III. Hac eadem synodo damnati Apollinarius et Timotheus. Iu. De Meletii agitata coram Damaso causa, eiusque apud eum pontificem statu, et quid de eo pontifex senserit. Dupinius refellitur. u. Anonymi Amstelodamensis aut mira inconsiderantis aut mala fides. 172
    CAP. XII.---I. Hieronymi ad Damasum de tribus hypostasibus epistole explicantur. Quenam fuerit recrudescentis huius litis causa. II. Damasi ad Hieronymum rescriptum. III. Antiqua Hieronymitane epistole lectio retinetur et asseritur. Iu. An Hieronymus uitalem pro catholico habuerit. u. Petrus, Damasi litteris ad sedem restitutus, Alexandriam redit. 180
    CAP. XIII.---I. Gracchus, hoc anno prefectus Urbis, Mithre speleum destruit, ac que Damasi in ea re partes. II. Romanum quoddam concilium, eiusque ad Gratianum que exstant litteras ad hunc annum erronee consignari. 186
    CAP. XIu.---I. Antiochenum schisma mutua inter partes consensione depositum; Theodoretus notatus. II. Synodus sub Meletio Antiochie habita; quid actum in illa definitumque fuerit. Acta ad Damasum missa. III. De huius synodi tempore, atque anno emortuali S. Basilii. 189
    CAP. Xu.---I. Lex 2 C. Theod. de Fid. Cath. affertur. II. Acacius Bere in Syria episcopus Romam uenit, ut uidetur, cum actis Antiochene synodi a Meletio legatus. III. Synodus sub Damaso. Iu. De Damasi ad Paulinum celebri epistola, eamque ab hac synodo scriptam fuisse probatur. Pneumatomachi quo primum tempore Macedoniani dici ceperint. u. uigilii pape locus expenditur quo Ambrosium huic concilio adfuisse conficitur. 194
    CAP. XuI.---Agitur de Romani concilii epistola ad Gratianum a Sirmondo edita in appendice Codicis Theodosiani, eaque expenditur, illustratur, atque huic ipsi concilio attribuitur. II. Confertur cum Aquileiensis concilii epistola, ut inde ratio intelligatur cur Romani huius concilii Patres pro Damaso aduersus Ursicinum tunc scripserint; et cur preterea hec eadem epistola hoc anno scripta censeri debeat, ac tribui Ambrosio. III. Ostenditur Damasum numquam de adulterio accusatum fuisse: anonymi Amstelodamensis temeritas et inscitia notatur. 202
    CAP. XuII.---I. Damasus irritam pronuntiat ordinationem Maximi Cynici, scriptis litteris ad Acholium Thessalonicensem, que expenduntur et illustrantur. II. De uicariatu Thessalonicensi. III. An Damasus, mutata deinde sententia, eiusdem Cynici ordinationem cum Italico quodam concilio defenderit. 210
    CAP. XuIII.---I. Agitur de Constantinopolitano concilio in iis que ad Damasum attinent, ac defensor Gallicanarum propositionum reiicitur. II. Queritur quid sit Occidentalium tomus. III. Aliqua de 3 seu 4 canone, quo Maximi Cynici ordinatio reiecta est. Iu. De Flauiani Antiocheni ordinatione, atque iis que tunc gesta sunt. 216
    CAP. XIX.---I. De Aquileiensi concilio scriptisque ab illo synodicis epistolis; priores due, ad Gratianum, recensentur. II. Gratiani rescriptum ad Aquilinum uicarium. Nentonus notatur, et Anonymi Amstelodamensis impudentia castigatur. III. Tertia Aquileiensis eiusdem concilii epistola expenditur et explicatur. Iu. Priscillianus Romam uenit, ut se purget. Quesnellius et Dupinius refelluntur. 224
    CAP. XX.---I. Damasus ethnicorum senatorum de ara uictorie restituenda disturbat, scriptis ad Ambrosium litteris. II. Celebre ab se anno elapso conuocatum concilium Rome habet. III. Precipue eius conuocandi cause. Iu. Orientales se excusant, quominus ad illud accederent, eorumque littere ex rei tunc geste serie expenduntur. u. Cur de Cyrillo Hierosolymitano, cur de Nectarii electione iidem ad Damasum retulerint. uI. Quinam huic concilio adfuerint. Basnagii erronea sententia. 233
    CAP. XXI.---I, II. Quid definitum in eo Romano concilio, ac de Constantinopolitani confirmatione. III. De fragmentis deinde agitur ab Holstenio editis. Iu. Baronii coniecture expenduntur. u. Daduli de eodem concilio testimonium adducitur. 242
     CAP. XXII.---I. Libellus precum Faustini et Marcellini in iis que ad Damasum pertinent ad examen reuocatur. II. An hi duo presbyteri Luciferiani fuerint, an potius Ursiniani. Bassus Urbis prefectus quis et an Christianus. III. De Ephesio Ursinianorum in Urbe pseudepiscopo eiusque expulsione. Iu. De fabella damnati a Damaso Liberii. u. De Hilario Romano diacono: an ille ad Ecclesiam reuersus sit, et an auctor commentariorum que inter Ambrosii opera circumferuntur. uI. De Arsenio Romano diacono, Arcadii preceptore ac monacho sanctissimo. 249
    CAP. XXIII.---I. Damasi epistola ad Orientales, quo anno, quaue occasione scripta sit, ac de Timotheo Apollinarista, II. De symbolo in actis Ephesine synodi Niceno concilio attributo. 254
    CAP. XXIu.---Damasi ad ualentinianum pro Symmacho littere; de Priscilliano, et Burdigalensi synodo. Huius pontificis obitus, depositionis locus et elogia. 259
    CAP. XXu.---I. Damasi scripta referuntur. Cur Marius Mercator Bonosum ab eo pontifice predamnatum dixerit; an Bonosiaci Photiniani fuerint, an eius tantum heresis suspecti habiti sint. II. Multa Damasus scripsit, que periisse constat; ex iis que supersunt epigrammata aliquot illustrantur, alia pauca Damaso eidem uindicantur, alia appendicis loco referuntur. III. De Damasi operibus: Basilice uia Ardeatina ab eo edificate locus, eiusque cemeterium. De basilica S. Laurentii in Damaso; qua occasione de titulis agitur, ac Anastasii locus in Marcello adducitur et explicatur. 278
    DIATRIBAE DUAE ILLUSTRANTES GESTA QUAEDAM PONTIFICUM LIBERII ET DAMASI. 281
    DIATRIBA PRIMA.---De gestis Liberii exsulis. Ibid.
    § I.---Afferuntur ceui scriptores de gestis Liberii exsulis, quos tantum futuros sibi iudices proposuit auctor in hac celebri controuersia. Ibid.
    § II.---Hilarii testimonia late expenduntur, pro constituenda Sirmiensi fide a Liberio suscepta. Nullam in Sirmiensi Urbe haberi potuisse Arianorum synodum anno 349, secus ac nonnulli censent. 284
    § III.---Item Hilarii testimonia expenduntur pro constituenda Sirmiensi fide a Liberio suscepta. 285
    § Iu.---Agitur de heresi Demophili Bere in Thracia episcopi, eumque Semiarianum perpetuo fuisse probatur, atque acerrimum Arianorum aduersarium: an concilio Ariminensi hic affuerit. 288
    § u.---Quo anno ac mente Sirmiensis blasphemia conscripta et in Gallias missa uideri possit? uarie ea de re sententie: Hilarius affertur et explicatur, eiusque testimonio controuersia definitur. 290
    § uI.---Rei totius a Liberio geste series exponitur, eiusque ad Orientales et ad Ursacium et ualentem littere explicantur. Exposita rei tunc geste series confirmatur auctoritate Sozomeni, Acacii, aliorumque Constantinopoli congregatorum Arianorum testimonio non antea obseruato. 297
    § uII.---Questio a Tillemontio primum proposita excutitur: An scilicet Liberium non reticuerit solum, sed etiam damnauerit. Hilarius et uictorius haud recte a Tillemontio accepti afferuntur et explicantur. 300
    § uIII.---Hilarii exsecrationes ex celebri fragmentorum loco aduersus Liberium afferri solitas, nullo loco haberi oportere demonstratur. 307
    § IX.---Liberii in Urbem reditus describitur, et narrantur que illum consecuta sunt. Anonymus annotator ad defensionem propositionum cleri Gallicani affertur et refellitur. 310
    § X.---Inquiritur quem ergo sese reuera Liberius prebuerit, postquam reuersus ad sedem est, et concilii Ariminensis tempore. Epistola Athanasii ad episcopos Aegypti illustratur, item Hilarii locus pro Liberio. 315
    DIATRIBA II.---An Damasus fuerit aliquando Maximo Cynico aduersus Gregorium Nazianzenum; ac de duabus epistolis Italici concilii nomine a Sirmondo editis. Ibid.
    § I.---Basnagius refellitur. Scriptores afferuntur, tum qui irritam aiunt, nulloque loco ab Orientalibus habitam Maximi Cynici appellationem ad Damasum et Occidentales, tum qui effectu illam non caruisse censent, eumque in Occidentalium communionem receptum. Utraque pars una Italici cuiusdam concilii epistola nititur, que affertur: qui de eius ueritate dubitauerint. Ibid.
    § II.---Rei geste series exponitur ab iis excogitata, qui eam epistolam pro sincera habent: quo anno Maximus Cynicus Mediolanum uenerit; cuinam preterea concilio adfuerit ut suam tueretur in eo ordinationem. Petri de Marca, ualesii, aliorumque ea de re opinio: hanc erroneam esse euincitur. 325
    § III.---Tillemontii sententia affertur, expenditur ac reiicitur. Afferuntur argumenta ex ipsa eadem epistola, ceuisque aliis monumentis petita, ex quibus efficitur  epistolam illam, nec Italici alicuius concilii, nec ueram, neque Ambrosii esse potuisse. 329
    § Iu.---Agitur de altera Italici concilii nomine a Sirmondo edita epistola: sincera hec est, atque ab Ambrosio, uel etiam Siricio scripta: queritur qua occasione ac quo tempore, et ad Capuanum concilium, uelut eius accessio, refertur. Hac occasione de scriptarum a Gregorio Nazianzeno ad Cledonium epistolarum tempore agitur: locus etiam Chrysostomi affertur et explicatur; ac Paulinus Antiochenus ab obtorta sinistraque postremi operum eiusdem Patris editionis interpretatione uindicatur. 339

S. DAMASI OPUSCULA.
    EPISTOLAE. 347
    EPISTOLA PRIMA.---Exemplum synodi habite Rome episcoporum XCIII, ex rescripto imperiali. Ibid.
    EPIST. II FRAGMENTA.---Expositio fidei in synodo Romana sub Damaso papa edita et transmissa in Orientem. 350
    EPIST. III.---Damasi pape ad Paulinum, episcopum Antiochene ciuitatis. 354
    EPIST. Iu.---Confessio fidei catholice quam papa Damasus misit ad Paulinum. 357
    EPIST. u.---Maximi Cynici ordinatione damnata, Damasus Macedones ut in synodo hortatur proxime Constantinopoli celebranda dignus huic ciuitati preficiatur episcopus, ac maiorum aduersus episcoporum translationem statuta seruentur. 365
    EPIST. uI.---Rusticus Gratiani silentiarius commendatur, et confirmatur quod de Maximi ordinatione atque eligendo altero superiori epistola mandatur. 369
    EPIST. uII.---Scribit Damasus episcopis Orientem regentibus. Ibid.
    EPIST. uIII.---Quid apud Hebreos sonet Hosanna perspicue sibi explicari petit ab Hieronymo Damasus. 371
    EPIST. IX.---Quanta auiditate Hieronymi scripta lectitet: cur non pari studio legat Lactantii libros. Petit ut subiectas questiones sibi Hieronymus paucis soluat. Ibid.
    DE EXPLANATIONE FIDEI. 373

CARMINA.
    CARMEN PRIMUM.---In laudem Dauidis. 375
    CARMEN II.---De Christo. 376
    CARMEN III.---De ascensione Domini. 377
    CARMEN Iu.---De nomine Iesu. Ibid.
    CARMEN u.---De eodem. 378
    CARMEN uI.---De cognomentis Salomonis. Ibid.
    CARMEN uII.---De S. Paulo apostolo. 379
    CARMEN uIII.---De S. Andrea apostolo. 381
    CARMEN IX.---In SS. Apostolorum catacumbas. 382
    CARMEN X.---De S. Stephano P. et M. 383
    CARMEN XI.---De S. Marcello martyre. 384
    CARMEN XII.---De S. Eusebio papa. 385
    CARMEN XIII.---De S. Marco papa. 386
    CARMEN XIu.---De S. Laurentio. 388
    CARMEN Xu.---De S. Felice. Ibid.
    CARMEN XuI.---uotum S. Damasi. 390
    CARMEN XuII.---De S. Eutychio. 391
    CARMEN XuIII.---De S. Tarsicio. 392
    CARMEN XIX.---De S. Gorgonio. 393
    CARMEN XX.---De S. Saturnino martyre. Ibid.
    CARMEN XXI.---De S. Mauro. 395
    CARMEN XXII.---De incerto Martyre Greco. Ibid.
    CARMEN XXIII.---De SS. Marcellino et Petro. 396
    CARMEN XXIu.---De SS. martyribus Felice et Adaucto. 399
    CARMEN XXu.---De SS. martyribus Nereo et Achilleo. Ibid.
    CARMEN XXuI.---De SS. martyribus Proto et Hyacintho. 400
    CARMEN XXuII.---De eodem. Ibid.
    CARMEN XXuIII.---De SS. martyribus Chrysantho et Daria. 401
    CARMEN XXIX.---De S. Agnete martyre. 402
    CARMEN XXX,---De S. Agatha martyre. 403
    CARMEN XXXI.---Epitaphium Irene sororis. 405
    CARMEN XXXII.---Epitaphium Proiecte. 406
    CARMEN XXXIII.---De sepulcro suo. 407
    CARMEN XXXIu.---Epitaphium pape Damasi, quod sibi edidit ipse. 408
    CARMEN XXXu.---De templo S. Laurentii a S. Damaso instaurato. 409
    CARMEN XXXuI.---De fontibus uaticanis. 411
    CARMEN XXXuII.---Ad fontes. 414
    AD OPERA S. DAMASI APPENDIX ET ADDENDA. 413-423

OPERA APOCRYPHA S. DAMASI.
    Monitum lectori. 423
    EPISTOLA PRIMA.---Scribit Aurelio Damasus. 423
    EPIST. II.---Scribit Damasus Stephano archiepiscopo  Mauritanie, et uniuersis episcopis Africane prouincie. 424
    EPIST. III.---De Chorepiscopis: 431
    EPIST. u.---Scribit Hieronymo Damasus. 440
    EPIST. uI.---Scribit idem eidem. 441
    CATALOGUS ROMANORUM PONTIF. SUB LIBERIO DESCRIPTUS. 441
    Proemium. Ibid.
    Disquisitio gallice adornata de precedentis catalogi epocha, auctore et auctoritate. 453

THEODOSIUS MAGNUS ET PACATUS.
    PARS PRIMA exhibens Panegyricum Pacati Theodosio dictum in uicem prefationis ad illius imperatoris opera. 471
    INTRODUCTIO AD PANEGYRICUM. Ibid.
    § I.---Index chronologicus gestorum Theodosii. Ibid.
    § II.---De auctore et anno huius Panegyrici. 476
    § III.---Synopsis Panegyrici. 477
    INCIPIT PANEGYRICUS. Ibid.
    PARS SECUNDA complectens selecta Theodosii de religione decreta. 521
    De officio comitis sacrarum largitionum. Ibid.
    De feriis. 523
    De bonis clericorum et monachorum. 525
    De postliminio. Ibid.
    De adulteriis. 526
    De raptu uel matrimonio sanctimonialium uirginum uel uiduarum. 527
    De questionibus. Ibid.
    De his qui ad ecclesias confugiunt. 528
    De scenicis. Ibid.
    De fide catholica. 530
    De episcopis, ecclesiis et clericis. 531
    De monachis. 532
    De his qui super religione contendunt. Ibid.
    De hereticis. 533
    De apostatis. 538
    De Iudeis, celicolis et Samaritanis. 540
    De paganis, sacrificiis et templis. Ibid.
    APPENDIX.---Epistola Constantinopolitani concilii ad Theodosium. 543

SANCTUS uIGILIUS TRIDENTINUS.
    PROLEGOMENA. 543
    Notitia historica, ex Gallandio. Ibid.
    EPISTOLAE DUAE. 549
    EPISTOLA PRIMA.---De martyrio SS. Sisinnii, Martyrii et Alexandri. Ibid.
    EPIST. II.---De iisdem martyribus. 552

MONUMENTA uETERA AD ARIANORUM DOCTRINAM PERTINENTIA.
    Epistola I Constantii ad Athanasium. 557
    Epistola II eiusdem ad eumdem. 559
    Epistola III eiusdem ad eumdem. Ibid.
    Epistola I Constantii ad cleros Alexandrinos. Ibid.
    Epistola II eiusdem ad eosdem. 561
    Epistola Constantii ad Nestorium. Ibid
    Epistola Iu eiusdem ad Athanasium. Ibid.
    Epistola Constantini iunioris ad Alexandrinos. 563
    Epistola Ursacii et ualentis ad Athanasium. Ibid.
    Epistola Constantii ad Eusebium. 564
    Epistola Constantii ad synodum Ariminensem. 565
    Epistola I Ariminensis synodi ad Constantium. Ibid.
    Epistola Constantii ad eamdem synodum. 569
    Epistola II Ariminensis synodi ad Constantium. Ibid.
    Epistola episcoporum Italie Illyricis de fide Nicena suscepta gratulantium. 571
    Epistola synodi Singedunensis ad Germinium semiarianum. Ibid.
    Epistola Germinii semiariani aduersus Arianos. 573
    Constitutio ualentiniani imperatoris ad Damasum papam. 575
    Epistola Romani concilii sub Damaso habiti ad Gratianum et ualentinianum. Ibid.
    Rescriptum Gratiani Augusti ad Aquilinum, uicarium Urbis. 583
    Epistola Aquileiensis concilii ad Gratianum. 587
    Epistola Maximi imperatoris ad Siricium papam. 589
    Epistola Maximi imperatoris ad ualentinianum Augustum. 591
    Epistola ualentiniani imperatoris ad Pinianum. 593
    SERMONUM ARIANORUM FRAGMENTA ANTIQUISSIMA. Ibid.
    FRAGMENTUM PRIMUM. Ibid.
    FRAGM. II. 599
    FRAGM. III. 600
    FRAGM. Iu. 602
    FRAGM. u. 607
    FRAGM. uI. 608
    FRAGM. uII. 611
     FRAGM. uIII. 612
    FRAGM. IX. 613
    FRAGM. X. 614
    FRAGM. XI. 615
    FRAGM. XII. 616
    FRAGM. XIII. 617
    FRAGM. XIu. 618
    FRAGM. Xu. 619
    FRAGM. XuI. 621
    FRAGM. XuII. 622
    Primus capitulus fidei catholice. 623
    FRAGM. XuIII. 626
    FRAGM. XIX. 627
    FRAGM. XX. 629
    FRAGM. XXI. 630
    SERMONUM ANTIQUORUM RELIQUIAE. 631
    FRAGMEMTUM PRIMUM. Ibid.
    FRAGM. II. Ibid.
    FRAGM. III. 632
    FRAGM. Iu. 633
    FRAGM. u. Ibid.
    FRAGM. uI. Ibid.
    FRAGM. uII. 634
    FRAGM. uIII. Ibid.
    FRAGM. IX. 635
    FRAGM. X. 636
    FRAGM. XI. 637
    FRAGM. XII. Ibid.
    FRAGM. XIII. Ibid.
    CONTRA ARIANOS FRAGMENTUM. 639
    SERMONES DOMINICALES Iu. 641
    SERMO PRIMUS. In Septuagesima. Ibid.
    SERMO II. In Quadragesima. 645
    SERMO III. In Dominica Passionis. 647
    SERMO Iu. 649
    EXPOSITIO FIDEI. 651
    BREuIARIUM FIDEI ADuEBSUS ARIANOS. 633

DIONYSIUS FILOCALUS ET POLEMEUS SYLuIUS.
    Prefatio Editoris. 671
    Kalendaria. 675
    Natales aliquot sanctorum ex factis consularibus excerpti. 687

LUCIFER CALARITANUS.
    EPISTOLA DEDICATORIA. 691
    PRAEFATIO. 695
    § I.---In nouam Operum Luciferi editionem. Ibid.
    § II.---Animaduersio theologica in nonnullas Luciferi locutiones. 710
    § III.---Questio critica in aliquot Luciferi loca. 719
    § Iu.---De tempore quo singuli Luciferi libri scripti sunt. 725
    LUCIFERI uITA. 737
    IOANNIS TILII EPISTOLA AD PIUM u. 759
    EPISTOLA LUCIFERI, PANCRATII ET HILARII AD EUSEBIUM uERCELLENSEM. 765
    EPISTOLA LIBERII PAPAE AD LUCIFERUM EXSULANTEM. Ibid.
    LIBER DE NON CONuENIENDO CUM HAERETICIS. 763
    LIBER DE REGIBUS APOSTATICIS. 795
    PRO S. ATHANASIO LIBER PRIMUS. 817
    PRO S. ATHANASIO LIBER II. 881
    EPISTOLA FLORENTII AD LUCIFERUM. 936
    EPISTOLA LUCIFERI AD FLORENTIUM. Ibid.
    LIBER DE NON PARCENDO IN DEUM DELINQUENTIBUS. Ibid.
    LIBER MORIENDUM ESSE PRO FILIO DEI, 1008
    ATHANASII AD LUCIFERUM EPISTOLAE DUAE. 1037
    Epistola I. Ibid.
    Epistola II. 1039
    APPENDIX AD LUCIFERUM.---De professione fidei Luciferi. 1041

S. PACIANUS.
    PROLEGOMENA 1051
    EPISTOLAE TRES S. PACIANI AD SYMPRONIANUM NOuATIANUM. Ibid.
    EPISTOLA PRIMA.---De catholico nomine. Ibid.
    EPIST. II.---De Symproniani litteris. 1038
    EPIST. III.---Contra tractatus Nouatianorum. 1063
     EXHORTATORIUS LIBELLUS AD PeNITENTIAM. 1081
    SERMO DE BAPTISMO. 1089

Q. IULIUS HILARIANUS.
    Prolegomena. 1093
    LIBELLUS DE MUNDI DURATIONE. 1097
    EXPOSITUM DE DIE PASCHAE ET MENSIS. 1105

S. SIRICIUS PAPA.
    PROLEGOMENA. 1115
    uita Siricii pape. Ibid
    Scripta Siricii pape, uarieque illorum editiones. 1118
    SIRICII EPISTOLAE ET DECRETA. 1131
    EPISTOLA PRIMA.---De Arianis non rebaptizandis. Ut preter Pascha et Pentecosten baptisma non celebretur. De Apostatis ab Ecclesia separandis. Quod non liceat alterius sponsam in matrimonium sortiri. De his qui penitentiam minime seruauerunt. De monachis et uirginibus debitum non seruantibus. De clericis incontinentibus. Quales debeant ad clericatus officium peruenire. De clericorum conuersatione. De his qui grandeui ad sacram militiam conuertuntur, etc., etc. Ibid.
    Appendix ad epistolam primam, ex codice Corbeiensi. 1147
    EPIST. III.---Imperator Maximus catholice fidei curam pollicetur. Spondet ut Agricii, quem Siricius ad presbyterii gradum indebite prouectum scripserat, causam in synodo examinandam esse. Suum denuo protitetur pro catholica fide studium, ac mittit gesta quibus recens prodita sunt Manicheorum seu Priscillianistarum scelera. Ibid.
    EPIST. II.---ualentinianus imperator Siricii in papam electionem approbat. 1148
    EPIST. Iu.---Ut nullus in Illyrico episcopum sine Anysii consensu ordinet, iubet Siricius. 1143
    Monitum in epistolam sequentem. 1149
    EPIST. u.---Siricius, cum synodo, ubi edisseruit quanta episcopis cura esse debeat de Ecclesie munditie, precepta uetera a nonnullis iam neglecta restaurare studens, statuit qualiter ordinandi episcopi, ac ne clericus uiduam ducat uxorem, nec ad clerum admittatur qui uiduam duxerit, aut qui post remissionem peccatorum cingulum militie secularis habuerit; ne ex aliena ecclesia clericum quis ordinet. Item de abiectis non suscipiendis. De recipiendis Nouatianis et Montensibus, qui ad Ecclesiam redeant. De continentia sacerdotum ac leuitarum. Ut iudicium misericordie non desit. 1155
    Monitum in epistolam sequentem. 1162
    EPIST. uI.---Siricius diuersis episcopis scribens, mandat ut indignus nullus efficiatur episcopus; ut ignotis sacerdotium non detur; ut neophyti uel laïci sacerdotes non fiant. 1164
    EPIST. uII.---Iouiniani ac sociorum peruersam doctrinam publice prodit Siricius, eiusque precipuos auctores nominatim damnatos denuntiat. 1168
    EPIST. uIII.---Iouiniani ac sociorum errores recensent ac refellunt Ambrosius aliique episcopi, Siricio rescribentes; primo quod meritorum gradus tollant et uirginitati equen: coniugium: tum quod Marie in partu uirginitatem negent; deinde, quod ieiuniis aduersentur. Postremo, ubi notarunt eorum de Christi natiuitate sententiam Manicheis suffragari, Siricii iudicio de eorum damnatione subscribunt. 1172
    Monitum in epistolam sequentem. Ibid.
    EPIST. IX. Siricius, de Bonoso sententiam rogatus, non uult dicere: sed quos Capuana synodus ei iudices delegerat, munere suo defungi iubet. Illum ob errorem de Marie filiis merito horrori fuisse confirmat. 1176
    Monitum in sequentes canones. 1178
    EPIST. X.---Canones synodi Romanorum ad Gallos episcopos. 1181

ADDENDA.
    Epistola synodica Constantinopolitani concilii ad papam Damasum et Occidentales episcopos. 1193
    Decretorum Damaso pape adscriptorum censura. 1201
    Duo carmina a quibusdam insuper Damaso pape ascripta. 1217
    Monitum in sequens Kalendarium. Ibid.
    Kalendarium antiquissimum Ecclesie Carthaginensis. 1219
    Dissertatio de sanctitate Siricii pape. 1229




FINIS INDICIS RERUM.


