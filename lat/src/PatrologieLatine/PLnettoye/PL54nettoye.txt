
PATROLOGIAE TOMUS LIu.

S. LEONIS MAGNI

TOMUS PRIMUS.


PARISIIS, uENIT APUD EDITOREM IN uIA DICTA D'AMBOISE, PRÈS LA BARRIÈRE D'ENFER ou PETIT-MONTROUGE. 1846


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS, TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS. CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.- P. MIGNE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LIu.


S. LEONIS MAGNI



TOMUS PRIMUS.


PARISIIS, uENIT APUD EDITOREM IN uIA DICTA D'AMBOISE, PRÈS LA BARRIÈRE D'ENFER ou PETIT-MONTROUGE. 1846


uolume title page
SANCTI

LEONIS MAGNI

ROMANI PONTIFICIS

OPERA OMNIA,

POST PASCHASII QUESNELLI RECENSIONEM AD COMPLURES ET PRAESTANTISSIMOS MSS. CODICES AB ILLO NON CONSULTOS EXACTA, EMENDATA, ET INEDITIS AUCTA: PRAEFATIONIBUS, ADMONITIONIBUS ET ANNOTATIONIBUS ILLUSTRATA. ACCEDUNT QUAECUMQUE IN QUESNELLIANA EDITIONE INuENIUNTUR EAQUE AD CRISIN REuOCANTUR: CURANTIBUS PETRO ET HIERONYMO FRATRIBUS BALLERINIIS, PRESBYTERIS uERONENSIBUS; MANUM AUTEM ULTIMAM ADHIBENTE I. - P. MIGNE, QUI SUPERADDIDIT EXERCITATIONES IN UNIuERSA OPERA

S. LEONIS MAGNI

AUCTORE PETRO THOMA CACCIARI.

TOMUS PRIMUS
SINCERA S. PONTIFICIS OPERA CONTINENS, ID EST SERMONES ET EPISTOLAS CUM APPENDICIBUS. 3 uOL. PRIX: 24 FRANCS.

PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1846.


ELENCHUS OPERUM QUAE IN HOC TOMO CONTINENTUR. [23Kb]


S. LEONIS MAGNI
    Sermones et Epistole.






Main uolume text




[OPERA OMNIA LEONIS MAGNI.]





BALLERINIORUM NUNCUPATORIA. BENEDICTO XIu PONTIFICI MAXIMO PETRUS ET HIERONYMUS FRATRES BALLERINII PRESBYTERI uERONENSES.


Hec sanctissimi eque ac doctissimi summi pontificis LEONIS MAGNI Opera, que ad prestantissimos codices, presertim Romanos, exacta, emendatiora et auctiora nunc prodeunt, cui potius inscriberemus quam tibi, beatissime Pater, qui tanti pontificis in eadem Romana cathedra successor, iisdem zeli ipsius ac doctrine uestigiis insistens, idem MAGNUS LEO rediuiuus uideris? Ille quidem ob plura et preclara diuturni pontificatus gesta, quibus, nulla temporum rerumque uicissitudine aut difficultate, perterritus, aduersus contumaces ac subdolos fidei hostes, catholice Ecclesie dogmata defendit acerrime, et nouitiis ac temerariis quorumdam ausibus sese obiiciens, Ecclesiarum priuilegia et apostolice sedis iura fortiter uindicauit, et pro custodia ac obseruantia ecclesiastice discipline irrepentes corruptelas et abusus detegere, perstringere, emendare et exstinguere nisus est; ille, inquam, tantus pontifex ob tam preclara gesta MAGNI titulum iure promeruit; eiusque insignia Opera, quibus res tot ac tam graues promouit atque perfecit, in perennem posterorum memoriam ad nos transmissa, maximisque encomiis non solum a Latinis, uerum etiam a Grecis tum antiquis, tum recentioribus, commendata, eiusdem tituli meritum ac iustitiam demonstrant.

Quid autem de te, beatissime Pater? Iam inde ab exordio pontificatus tui quot et quam implexe cause pro conditione istorum temporum concurrerunt, quibus nunc integritas fidei, nunc pontificia iura, nunc disciplina ecclesiastica sanaque doctrina morum impetite fuere? Tu uero nulli labori, nulli meditationi parcens, opportune omnibus prouidisti. Assidue cure et uigilie tue, quibus parcissimo cibo breuique somno contentus, die noctuque pastorali officio et actionibus publicis indefessus uacas, et quod superest subcisiui temporis, in conscribendas pro rerum necessitate doctissimas et eruditissimas Institutiones atque Constitutiones confers, omnibus notissime sunt. Ipsa tua Opera que pluribus uoluminibus digesta hactenus prodierunt in lucem, queque in dies identidem prodeunt, ac in omni ecclesiastica materie non tam presentibus, quam futuris temporibus prospiciunt, dum omnes cum uoluptate et utilitate euoluunt, maximamque in iisdem non iam molem, sed eruditionem, rerum uarietatem, methodum, perspicuitatem ac doctrinam admirantur, te cum antiquis prestantioribus pontificibus conferre, et MAGNUM uere, seu potius MAXIMUM confiteri non dubitant. MAGNI igitur antiqui Romani antistitis Opera tibi pre ceteris successori ac emulatori eius MAGNO equissime dicanda fuere.

Huic autem congruentissime rationi alia grauior et fortior accedit. Cum enim ante paucos annos alter e nobis Rome degeret, seque ante pedes tuos identidem sisteret; inter eos sermones, quos pro summa benignitate tua cum eodem habere, quibusque fere de optimis studiis et ecclesiasticis disciplinis non pauca solebas disserere, de ea S. Leonis editione incidit mentio, qua Paschasius Quesnellus sancti pontificis Opera non tam emendare ac illustrare, quam aliquot prauis notatiunculis, obseruationibus et dissertationibus non paucis in locis redarguere, peruertere et deturpare studuit. Hinc porro noue editionis, que ad uaticanos presertim mss. codices ab eo inconsultos exigeretur, eiusdemque audaces conatus retunderet et infringeret, necessitatem memorasti. Cum uero hoc idem consilium quibusdam predecessoribus tuis in mentem quidem uenisset; at per eos, quibus id negotii demandatum fuit, numquam perfectum, nec perficiendum crederetur; tu minime ferens editionem tam necessariam diutius prorogari, hanc nobis imponendam censuisti. Non solum magnitudo operis, et magni aduersarii eruditio ac ingenium, uerum etiam et multo magis imbecillitas nostra, cuius nobismetipsis conscii sumus,  suspensos initio atque ancipites animo tenuit. At uoluntati et auctoritati tue obsequendum fuit. Nos autem ut erigeres atque reficeres, non solis uerbis usus es, sed tuum quoque auxilium in eamdem editionem contulisti. Cum enim in eiusmodi editionibus procurandis prestantiorum codicum subsidium potissimum requiratur; tu uaticana exemplaria statim communicari iusisti, atque ut collatio facilior et expeditior fieret, raro priuilegio ea, quibus indigeremus, domum afferri, et quamdiu opus esse retineri indulsisti: ac preterea ut aliis ex urbibus, ubi rari essent atque inconsulti codices, accurate collationes prestarentur, ipse pro humanitate tua effecisti, adeo ut etiam in hanc nostram urbem quorumdam antiquorum librorum uariantes lectiones, que ob longinquitatem locorum isthuc serius peruenere, humanissimis litteris tuis sociatas transmiseris. Id autem penes equos rerum estimatores tantum est, ut hec editio, cuius tu auctor et opitulator fuisti, tua quodammodo habenda sit; ac proinde in ea tuo nomini dedicanda non offeramus aliquid omnimo nostrum; sed uerius, quod beneficio tuo accepimus, reddamus. Hinc etiam confidimus fore ut ipsam editionem benigne suscipias ac tuearis quasi rem tuam: omnesque, qui eam a te preceptam, teque opem ferente perfectam intelligent, cum preclaram curam et singularem fauorem tuum commendabunt; tum uero si quid per nos minus apte exsecutioni mandatum inuenient, nominis et patrocinii tui gratia condonaturos speramus

Antequam uero huius epistole finem facimus, sine, quesumus, Pater beatissime, ut quod S. LEONI maxime congruum et gloriosum credimus, sapientissimo iudicio tuo subiiciamus. De DOCTORIS titulo et cultu eidem sancto pontifici decernendo pauca quedam tibi, ut confidimus, non iniucunda proponere libet. Qui MAGNI nomen obtinuit, DOCTORIS quoque titulum mereri nichil ambigimus. Si enim DOCTORIS appellatione et cultu ii digni sunt, qui una cum eximia sanctitate insignem pariter doctrinam iungentes, et dum in uiuis essent, uniuersam Ecclesiam docuere, et adhuc post mortem illam docent iis operibus relictis, que omni tempore pro fide ac disciplina Ecclesie usui futura sint: nonne S. LEO, cuius sanctimonia certissima est, et docuit, et docet, et semper docturus est uniuersam Ecclesiam, cum et instituendis Christianorum moribus, et recte fidei conseruande, confutandisque heterodoxorum erroribus aptissima plurium sermonum et epistolarum monumenta uulgarit, que non tam in Occidentis, quam in Orientis Ecclesiis summo cum honore suscepta, celebrantur ab omnibus, maximoque auctoritatis pondere allegantur frequentissime, eque ac celebriorum doctorum opera allegari solent? Hinc autem non immerito DOCTORIS nomen ei olim tribuit Cassiodorus  , et  duo summi pontifices uigilius  et Hadrianus I  , ac deinceps alii, ex quibus Usuardus et uandelbertus eumdem titulum Martyrologio inseruerunt. Plures etiam Gallicane Ecclesie doctores honore eum in publicis officiis colere non dubitarunt, ut ex eorum liturgicis libris didicimus. Aliquot hic tantum exempli gratia attingemus testimonia, que eminentissimus cardinalis Philippus de Montibus huic nostro consilio maxime fauens, paulo antequam e uiuis excederet, ex sua lectissima bibliotheca nobis communicauit. Ex Breuiario Lingonensi anni MDCCXXXI, die XXX Octobris: LEONIS I pape et Ecclesie DOCTORIS. Ex Breuiario Catalaunensi anni MDCCXXXuI, die XX Octobris: LEONIS Magni pape et Ecclesie DOCTORIS. Eadem leguntur in Breuiariis Cluniacensi anni MDCCXXuI, Rothomagensi anni MDCCXXuIII, et Claramontano anni MDCCXXXIII, die XI Aprilis; in Narbonensi anni MDCCIX, die XXuIII Ianii; in Senonensi anni MDCCXXuI et Aurelianensi anni MDCCXXXI, die XXX Octobris; in Parisiensi anni MDCCXXXuI, die X Nouembris; ac in Bituricensi anni MDCCXXXIu, die XXX Nouembris.

Num uero tempus iam aduenerit, in quo Romana quoque Ecclesia, que non minorem huius sui sanctissimi doctissimique pontificis, quo maxime ornatur, amorem nutrit, hunc eumdem titulum et cultum eidem solemniter tribuat, generalique decreto in uniuersum Christianum orbem extendat, tibi, beatissime Pater, diiudicandum atque constituendum relinquimus. Tu in eo celeberrimo Opere de Beatificatione et Canonizatione, quod omnigena sacra eruditione refertum, circa ritus huiusmodi regula in posterum solemnis ac tutissima futurum est, tres  conditiones ad constituendum Ecclesie doctorem necessarias designasti  , eminentem scilicet doctrinam, insignem uite sanctitatem, et preterea summi pontificis aut concilii generalis legitime congregati declarationem. Duas priores conditiones, in quibus eius tituli decernendi radix et meritum continetur, in LEONE nostro inueniri ipsa Romana Ecclesia cum in aliis publicis tabulis, tum in Martyrologio satis testata est. Restat ut tertia conditio, qua idem titulus et cultus ipsi in uniuersa Ecclesia legitima auctoritate constituatur, eidem accedat per te, qui eius merita considerans, de eodem fortassis pronuntiabis, quod de S. Bernardo in eodem Opere scripsisti  : Dolendum uidetur, quod usque adhuc cogitatum non fuerit de Sancto tot meritis eximio celestique doctrina referto, colendo titulo DOCTORIS in uniuersa Ecclesia. Forte tibi, cui nichil iucundius quam sanctorum cultum promouere, quique peculiare tuum erga sanctum LEONEM studium, dum esses Canonicus Archiuista Basilice S. Petri, in nouissima inuentione  eius corporis potissimum demonstrasti, tibi, inquam, hec laus reseruata est, ut qui magnus es magni LEONIS successor et emulator, tantum pontificem DOCTORIS titulo exornes huius editionis occasione, que dum ipsius Opera, iubente ac opitulante te, ad puriores codices exacta et illustrata tuoque nomini inscripta in lucem profert, MAGNI huius DOCTORIS meritum etiam atque etiam confirmat. Sed hoc tuum iudicium esto. Tibi interim dum uolumen istud offerimus, sanctos tuos pedes humillime deosculantes, apostolicam benedictionem deprecamur.





BALLERINIORUM PRAEFATIO GENERALIS IN UNIuERSAM OPERUM SANCTI LEONIS EDITIONEM.

I. Cum de noua editione Operum sancti Leonis pape ad mss. presertim Romanos codices lucubranda, que editioni Quesnelliane iam proscripte opponi et preferri posset, alteri ex nobis, dum Rome esset, supremus antistes Benedictus XIu onus imposuit, non pauca primum nec leuia momenta terruerunt. Que enim et quanti sit ea Leonis editio, quam summo studio curauit Paschasius Quesnellus, illi soli ignorare queunt, qui editionem eius ignorant. Si textum expendas, qui in estimandis ueterum editionibus primum et potissimum spectandus est, et in quo queritur num sit emendatus ac ineditis opusculis auctus, plures ille ac prestantissimos codices nactus est, quorum presidio multa loca in anterioribus editionibus deprauata feliciter correxit, et Epistolas pontificis, que inter ipsius Opera sacre historie utiliores sunt, ex uno Grimanico ms. octo et uiginti antea ineditis augere Epistolis potuit. Pretera alia quedam adiecit inedita, inter que maxime celebris est antiquissima illa Canonum et Epistolarum Romanorum pontificum collectio, que Dionysiane nichilum cedit, uetustissimique canonici iuris studiosis maximo adiumento est. Si uero ipsius editoris lucubrationes textui uel rebus illustrandis insertas consideres , quenam editio Patrum tot unius editoris obseruationibus, admonitionibus, notis et dissertationibius locupletata inuenietur, quot illa Leonis, quam Quesnellus typis impressit? Que enim eiusdem pontificis Opera paruo uolumine forme, uti uocant, octaue uel quarte in antiquis editionibus comprehendebantur, ob Quesnelli additamenta duos implent non exiguos tomos in-folio. Quem porro non moueat tantum studium in Leone edendo ab eo susceptum et nauiter impensum, qui prestanti ingenio et multa eruditione ornatus, plurimum poterat, quique priorem editionem nouis curis recognitam post uiginti quinque annos recusit auctiorem, adeo ut limata et perfecta, quantum per eum fieri potuit, iudicari debeat? Magnifica quidem elogia a quampluribus litteratis uiris obtinuit eiusmodi  editio, que idcirco non tam primum impressa quam recusa, statim toto orbe dispersa atque suscepta, adhuc desideratur a pluribus; et licet ob censuras nonnullorum, ac presertim Inquisitionis Romane anni 1676, apud catholicos non modicum detrimenti ceperit, eam nichilominus eruditis ubique probatam affirmare non dubitauit Ioannes Albertus Fabricius. Hec quidem heterodoxi uiri laus, etsi Romane censure perperam omnino opponitur, peruulgatam tamen de eadem editione opinionem aliis etiam catholicorum testimoniis confirmatam ostendit.

II. Hisce animaduersionibus, que metum ingerebant, opponebatur noue adhuc post Quesnellianam editionis necessitas. Primo enim iudicatum fuit interesse plurimum S. pontificis Opera ad Romanos precipue codices exigere, qui etsi in Romani antistitis Operibus prestantiores atque puriores presumendi sint, a Quesnello tamen irrito, ut in prefatione testatur, conatu quesiti, pretermittendi fuerunt in prima editione; in secunda uero Barberinorum tantum manuscriptorum uariantes lectiones accepit, ex quibus ipsis paucas admodum in solis Epistolis adhibuit. Tanto autem magis hec Romanorum exemplarium recognitio necessaria uisa est, quod ex una parte Quesnellus in usu codicum negligentie accusetur a quibusdam, ac presertim a Baluzio et Coustantio, in antiquorum librorum studio peritissimis; ex alia uero nota eius libertas in emendando identidem textu, nullo allegato codice, nonnullis suspicionem iniecerit. Deinde plurima sunt in eius lucubrationibus licentius inserta, quibus falsis doctrinis fauet, et non tam Leonem quam Romane sedis prerogatiuas nunc palam, nunc latenter impetiuit: adeo ut hec editio, que Leonem potius deturpat quam illustrat, iustissimam prohibitionem meruerit.

III. His de causis, ut primum eadem editio anno 1675 in lucem prodiit, statim noue editionis Rome adornande consilium ceptum fuisse, colligi posse credimus ex Italica epistola Laurentii Mari ad Franciscum Grisendum scripta die 30 Martii anni 1677; sibi enim significatum affirmat preceptum illustrissimi Brancatii de noua editione Operum S. Leonis. Mi uengono comunicati i comandi di monsignor illustrissimo Brancaci mio signore sopra la nuoua edizione di S. Leone; et in hanc quesitum subdit quidquid Io. Baptista Marus eius frater ex mss. Romanis parauerat. Huius epistole, quam in codice Barberino inuenimus, amplior notitia dabitur in prefatione sermonibus Leonis premissa, § 7. Hec eadem noue editionis cogitatio iterum excitata est anno 1716, fauente summo pontifice Clemente XI. Exploratum est testimonium Patrum Triuultianorum insertum Mémoires Auril., 1716, pag. 722, ubi ex epistola Rome scripta hec traduntur: On a formé le proiet d'une nouuelle édition de S. Léon. Sa Sainteté, qui a une déuotion particulière à ce saint docteur, fauorise ce dessein. Sub Clemente autem XII, non modo reuixit idem consilium, uerum etiam hec cura duobus clarissimis uiris imposita fuit, collatisque istorum studiis, multisque hinc et hinc paratis, tanta huius Romane editionis exspectatio increbuit, ut eminentissimus cardinalis Quirinus hac de causa scripserit anno 1740, in appendice subiecta Pauli II uite, pag. 161, non solum piorum atque eruditorum uotum deposcere, uerum etiam sperare saniorem ac fideliorem editionem ad uaticanorum presertim codicum fidem.

Iu. Dum unus e nobis anno 1748 Romam alia de causa accessit, de hac noua editione plures sciscitatus est. At alii se iamdiu nichil audire, alii uero spem omnem euanuisse responderunt. Qua de re cum sermo fuisset coram summo pontifice Benedicto XIu, is, eamdem desperationem confirmante uno ex illis duobus, quibus ea editio sub Clemente XII commissa fuerat, hocce studium nobis imposuit. Etsi uero preter ea que initio memorauimus nostrarum etiam uirium imbecillitas deterreret, diutius tamen auctoritati tante resistendum non fuit. Cumque de hac editione suscepta in Urbe diuulgatum esset, accesserunt aliquot cardinalium, prelatorum et amicorum impulsus, qui etiam auxilium suum obtulere. Cum a codicibus exordiendum esset, laudatus summus pontifex, ut faciliorem expeditioremque collationem faceret, uaticane bibliothece mss. libros, qui maximo usui forent, domum deferri peculiari priuilegio concessit. Patuere etiam cetere bibliothece Romane, Barberina, Chigiana, Casanatensis, uallicellana, Angelica, et illa Basilice S. Petri. Cum autem multi essent codices recolendi, quibus unus non sufficit, auxiliarii pretio accesserunt, alii etiam spontaneam et gratuitam operam contulere: inter quos potissimum laudandus est P. Brunus Toma, tunc lector, nunc prior Patrum Predicatorum S. Sabine, qui alios e suis in collationibus  sibi adiunxit. In hoc labore totum id temporis, quo alter e nobis Rome uersatus est, id est annum integrum cum dimidio, inter codices indesinenter consumpsit. Cumque is ex Urbe discedens nonnulla reliquisset conferenda, subsidium perhumaniter prestiterunt plures amici, P. magister Schiara, ordinis Predicatorum, bibliothece Casanatensi prefectus, comes Ioseph Garampus, canonicus basilice S. Petri et uaticani archiui custos, conciuis noster P. Franciscus a Puteo, presbyter Oratorii in uallicella, Simon Ballarinus a bibliotheca Barberina, aliique nonnulli, qui uariantes manuscriptorum quas desiderabamus, abs se diligenter descriptas ueronam miserunt.

u. In aliis quoque Italie bibliothecis a Quesnello intactis, que mss. exemplaribus celebriores sunt, Leoninos codices, quotquot alicuius pretii nouimus, siue per nos, siue per amicos conferendos curauimus. Preter exemplaria aliquot prestantissima capituli cathedralis ueronensis, que ob insignem uetustatem nullis aliis cedunt, uenetiis in bibliotheca S. Marci, que pluribus Grecis Latinisque codicibus instructissima est, non paucos rei presenti utiles inuenire licuit, et Antonium Zanettum, eiusdem custodem, qui omnibus studiosis fauorem prestat, in Grecis presertim libris recolendis coadiutorem humanissimum experti sumus. Patauii in bibliotheca Patrum Eremitanorum P. magister Antonius Manentius, in S. Iustine monachorum S. Benedicti P. D. Spiridion Peristianus, et in S. Antonii Patrum Conuentualium S. Francisci P. magister Reginaldus Fischer codices et operam exhibuerunt. Ex insigni monasterio Padilironensi S. Benedicti in agro Mantuano P. D. Ioannes Augustinus Gradonicus codicum uariantes non exiguo labore collectas transmisit. Florentie tum in bibliotheca S. Marci, tum in Laurentiana Medicea multum debemus P. lectori Philippo Marie Sereno, qui alia contulit, alia etiam exscripsit. Fesulis, que opus erant, procurauit P. Alexander Chiappinus, abbas generalis canonicorum Lateranensium, qui nuperrime obiit. Quoad mss. Montis Casini, magnum patronum experti sumus eminentissimum cardinalem Tamburinum, de cuius mirifico plane fauore peculiaris redibit mentio in prefatione ad sermones, num. 16. Lucanorum codicum collationem sponte obtulit P. Ioannes Dominicus Mansius, in antiquis mss. uersatissimus, et pluribus editis documentis ac tomis notus. Bergomi opem tulit amicissimus noster P. Hyacinthus Sala, ordinis Predicatorum, in academia Taurinensi publicus theologie professor. Alia subsidia per alios Mediolani, Tridenti, Taurini et alibi presto fuerunt.

uI. Extra Italiam etiam diligentiam extendimus, nimirum in bibliothecas Cesaream uindebonensem et Ratisponensem S. Emmerami. E bibliotheca Cesarea, cuius mss. libros Gallus editor frustra quesiuit, duorum prestantissimorum exemplarium collectionis Hispanice et Quesnelliane collationem quam diligentissimam nullo sumptui parcentes nobis comparauimus. In Ratisponensi uero seruari eximium prorsus et singularem codicem Epistolarum S. Leonis, eidem bibliothece pro Tutone episcopo dono datum exeunte seculo nono, uel decimo ineunte, prodiderat P. Bernardus Pez in dissertatione isagogica premissa tomo I Thesauri Anecdotorum, num. 65. Huius codicis desiderio is qui e nobis Rome erat, adiuit P. M. Thomam Ricchinium, ordinis Predicatorum a secretis congregationis Indicis, eoque cooperante P. M. Emericus Langenueter, eiusdem ordinis prouincialis Dacie, ac generalis magistri socius, scripsit statim ad P. M. Antoninum ueichtner, qui mox, pro insigni sua in hisce studiis peritia, codicis prestantiam ac utilitatem agnoscens, fauore non minus quam labore plane singulari ipsum codicem non conferendum, sed de uerbo ad uerbum quam accuratissime transcribendum putauit. Id autem ut commodius per eum fieret, a reuerendissimo abbate ad S. Emmeramum sacri Romani imperii principe, uiro in omni litterarum et scientiarum genere excultissimo, summa benignitate concessum fuit ut idem codex Landishutum in memorati P. Antonini conuentum deferretur. Que peculiaris unius diligentia in exscribendo, et alterius humanitas in commodando tam eximio codice, de quo plura in prefatione ad Epistolas dicenda erunt, toto orbi testanda ac perenni memorie commendanda fuit. His autem subsidiis experti sumus ipsum S. Leonis textum adhuc post Quesnellum posse emendari non modicum, et nouis etiam ineditis monumentis augeri.

uII. Sermonibus emendandis mss. exemplaria Romana potissimum contulere: inter que cum nonnulla ad basilicas Urbis certissime pertinuerint, certo Romana sunt, ac puriores lectiones nobis conseruarunt. Quesnellus, etsi multa correxit, cum tamen hos codices non  adhibuerit, alia inemendata reliquit, alia etiam haud satis apte uel perperam mutauit. Nos tercenta circiter loca uel certa emendatione restituere, uel ad meliorem lectionem reuocare potuimus. Preterea ex tot tantisque diuerse originis codicibus simul collatis, quorum distinctam notitiam dabimus in prefatione ad Sermones, deteximus corrigendum ordinem in nonnullis sermonibus perturbatum; diuidendos duos sermones qui in unum coaluerant; amouendum sermonem Leoni perperam tributum ab omnibus, nec non alium eidem a Quesnello ex suo codice affictum; alium uero, quem iste Leoni detraxit, restituendum; aliaque plura manuscriptorum ope prestitimus, ut ex admonitionibus atque annotationibus patebit.

uIII. In Epistolis similia frequentius detegentur. Correctiones non pauce nec leues identidem occurrent; et in his chronologia aliquot Epistolarum restituta, ordo omnium immutandus fuit. Quasdam Epistolas in dubium a Quesnello uocatas, et nonnulla ab eodem expuncta, adiuuantibus presertim mss. libris, uindicare licuit.

IX. Non pauca ille tum in Sermonibus, tum in Epistolis mutauit nullo allegato codice, et ne indicata quidem ueteri lectione; quod arbitrarie correctionis uel corruptionis suspicionem nonnullis iniecit. Hanc quidem censuram ut ille precluderet, in generali prefatione, num. 7, factum ultro fateri non dubitans, hanc duplicem quasi rationem subiecit: Sepe hos  omisi recensere, cum uidelicet indubitate certitudinis est emendatio, et ad eam codices omnes conspirant. Sed neutra satis idonea uisa est. Cum enim de apertis erroribus amanuensium uel typographorum non agitur, uti plerumque in locis a Quesnello emendatis non agitur, tunc lectiones que antea uulgatis non malum sensum referentibus supposite fuere, indubitate certitudinis dici nequeunt. Generalis porro Quesnelli propositio de conspiratione omnium codicum, si fallax nonnumquam inuenta est, cum de hac uel illa lectione abs se inducta scripsit, Ita omnes codices; quam fidem meretur in iis locis, in quibus emendandis nullam codicum mentionem facit? Neque uero idcirco affirmandum est eum, ubi nichil citat, uulgatum textum ex arbitrio mutasse uel corrupisse. Id uideri potest iis qui solos codices contulerunt posteriorum collectionum, ex quibus uulgati prodierunt. Nos uero antiquiora et prestantiora exemplaria nacti, diligenti horum collatione discernere ac diiudicare potuimus, que ille loca non arbitrarie, nec perperam emendauit; unde emendationes ipsas retinentes, citatis manuscriptis firmabimus. Lectiones uero quas uel nullo antiquo libro probatas, uel solis inferioris note mss. suffultas inuenimus, restituta ueteri lectione, uel alia noua ex fide meliorum codicum, iure censuimus expungendas; in quo aliquando lectionem ab illo inductam, nullius antiqui libri facta mentione, libenter retinuissemus, si ille alicuius optimi codicis auctoritatem protulisset.

X. Cum autem in hac nostra editione omittenda non fuerint opera que Leoni Quesnellus attribuit, uel sue editioni inserenda iudicauit, in his quoque recolendis ad manuscriptorum fidem multa inuenimus corrigenda, et nonnulla etiam supplenda, uti manifestum fiet presertim in libris de uocatione omnium gentium, et in Codice Canonum et Constitutionum apostolice sedis, in quo postremo edendo ille codicem recentiorem et mendosum plerumque secutus est.

XI. Quoad inedita non solum in nostris mss. exemplaribus eas fere omnes Epistolas, et multis in locis emendatiores inuenimus, quas ex Grimanico Quesnellus uulgauit, uerum etiam ex insigni codice Ratisponensi tres alias nouas Leonis Epistolas proferemus in lucem, ex uaticano autem unam Grecam Anatolii Constantinopolitani episcopi ad Leonem nostrum, que ad Eutychianam historiam illustrandam plurimum conferunt. Aliquot preterea Epistolas Grece interpretationis antique ex eodem uaticano codice eruimus, quas publici iuris facere quantum intersit, in prefatione ad Epistolas ostendetur, num. 51. Integram actionem concilii Chalcedonensis, que in gratiam epistole 93 Leonis habita, nondum in lucem prodiit, nobis suppeditarunt duo Greci codices ueneti S. Marci, cum quibus etiam ualde utiliter ad plura loca emendanda, Antonio Zanetto opitulante, contulimus Grecam editionem multarum Epistolarum, que licet uersiones sint, nostre tamen editioni inserende fuerunt. Alia actio eiusdem concilii in causa Domni Antiocheni, in qua pontificia Leonis auctoritas commendatur, ex ms. antiquissimo olim ueronensi, nunc autem uaticano  eruta edetur, et in suo lumine collocabitur tomo secundo. Plures ineditos sermones Leoni in mss. exemplaribus tributos excerpsimus, qui in appendice haud omittendi uisi sunt.

XII. Aliquot Epistolarum hactenus incognitarum nostri pontificis, que in uercellensi antiquo libro continerentur, spem iniecerat P. Franciscus Antonius Zaccaria soc. Iesu in epistola inserta tom. XLI Opusculorum que a P. Angelo Calogera uenetiis edita sunt. Unum enim ex prestantissime capitularis uercellensis bibliothece codicibus memorans, quem incomparabilem et ineditam antiquissimorum conciliorum collectionem uocat, hanc ex uerbis celeberrimi editoris Euangeliarii Eusebiani testatur di parecchie non per anco uedute lettere di S. Leone, e di altri pontefici douiziosamente ornata. Ut hec tam insignia documenta nostre editioni certius accederent, ipsius summi pontificis, qui editionem preceperat, auctoritatem postulauimus. Itaque expensi fuerunt codices laudati capituli quam diligentissime. At nulla eiusmodi collectio inueniri potuit, que uel unam ineditam Leonis epistolam promeret. Codicem autem qui aliquid inediti continere uisus fuerat, ex documentis transcriptis et ad pontificem missis cum collatione ceterorum qui editi sunt, nec non ex aliis notitiis exinde acceptis, et ab eodem Euangeliarii Eusebiani editore certissime cognouimus, esse omnino similem aliis tribus mss. libris, quos Rome inuenire et conferre licuit, et complecti collectionem Dionysio-Hadrianeam cum additamentis peculiaribus, que indicabuntur in prefatione ad epistolas, et tomo tertio in tractatu de antiquis Collectionibus fusius describentur. Hec precipue monenda fuerant, ne nos in exquirendis ineditis quidquam diligentie pretermisisse uideremur. Putamus autem ex hactenus dictis palam factum esse hanc editionem quoad textum Leonis Quesnelliana emendatiorem et auctiorem futuram; adde etiam quoad ipsa Leonis Opera, sinceriorem, quippe genuina illius opera secernet a supposititiis, que ille plane arbitrarie et omnino perperam ueluti Leonina traduxit.

XIII. Nunc de Quesnelli lucubrationibus, que editionem eius maxime celebrem reddunt. Si initio eximium hominis ingenium et eruditio metum iniecerant, postquam ipsas lucubrationes exactius ad calculos reuocantes, magnum in plerisque ingenii et eruditionis abusum deteximus, animi erecti et confirmati fuerunt. Etsi enim ille multa subtiliter et erudite congerat, que non paucos nec infimi subsellii homines in eius sententias rapuere, nichilo tamen minus diligenti singulorum examine deprehendimus sagacissimum hominem ingenio ac nouitati indulgentem, et quarumdam studio partium abreptum, in coniectationes plerumque fallacissimas intemperanter excurrisse, quibus magno acumine et artificio implexis, magnaque eruditione fucatis, multa noua et falsa uerisimilitudinem quamdam induerent. Ne quid acerbius contrariarum partium fauore, aut Italicis, uti appellant, preiudiciis affirmasse credamur, antequam ulterius progrediatur sermo, nonnulla celebrium quorumdam exterorum, qui eiusmodi fauore aut preiudiciis accusari non poterunt, testimonia premittenda sunt.

XIu. Enormem coniectandi abusum in ea dissertatione, qua Quesnellus Collectionem Canonum abs se editam Romane Ecclesie asserturus, multa nisus est coniecturarum mole fulciri, satis declarauit P. Coustantius in prefatione tomi I Epistolarum Romanorum pontificum, num. 79. Dum eiusmodi coniecturis, inquit, plus equo indulget uir clarissimus, sue ipse magis magisque prodit inanitatem opinionis. Et apertius num. 87, coniecturis fallacias adiectas notans: Singula, ait, eruditi uiri argumenta gradatim prosequi et ad examen uocare longum foret. Satis est precipua refellisse, que si ex ueritate estimantur, aliud nichil sunt nisi uel coniecture acute quidem, ut uocant, et belle excogitate, sed mere tamen coniecture; uel testimonia per uim detorta, que suo restituta loco suoque sensu intellecta robur amittunt; uel denique probationes ex certis ducte locis, que Romani codicis propria esse perperam existimauit. Hinc sententiam, quam ille multo nisu defendit, meram hypothesin et ingeniosum quidem, at minus firmum systema uocauit num. 43 et 63, in quo miratus est nonnichilum, idem systema ab acerrimi iudicii uiro non dico asseri, sed uel animo fingi potuisse. Similem coniectandi imbecillitatem animaduertit etiam atque perstrinxit Stephanus Baluzius in obseruationibus ad dissertationem Quesnelli de concilio Teleptensi, ubi is eidem concilio suppositionis notam impingere multis contendit. Post rem accurate discussam, inquit Baluzius, plane persuasus sum . . . : Quesnelli opinationes posse quidem oculorum aciem perstringere, certum nichil in illis esse solidi firmique. He obseruationes Baluzii inserte leguntur Concordie  Petri de Marca editionis Parisiensis anni 1704, pag. 1341. Ibidem preterea, pag. 1347, parum sincerum ac diligentem Quesnellum in hac editione testatur, eumque reprehendit eo quod certo quodam loco secutus sit mendosam lectionem codicis Oxoniensis, cui Thuaneum exemplar cunctis nominibus erat anteferendum. Et in prefatione ad antiquam uersionem Latinam concilii Chalcedonensis, num. 22, eamdem eius negligentiam in alio argumento accusans: Si ille, inquit, ueteres codices accurate, ut nos fecimus, consuluisset, hanc opinionem mente sua non comprehendisset. Eodem quoque numero 22 de quadam eius coniectura ait: Mera diuinatio est, ut pace eius dixerim, que ratione non constat. P. Bernardus Montfauconius seu monachi Benedictini congregationis S. Mauri in diatriba in symbolum Quicumque, tom. II Operum S. Athanasii, pag. 724, de Quesnello, qui eumdem symbolum uigilio Tapsensi ascripserat, pronuntiant: Qui tamen, ut ualet sagacitate et eruditione, non nisi coniectando loquitur: Guillelmus Caueus ad annum 440, pag. 279, de Quesnelli dissertatione, qua libros de uocatione omnium gentium Leoni adiudicandos suscepit, pariter scripsit: Eos Leoni asserere conatur, idque longo coniecturarum potius quam argumentorum agmine. His autem coniectationibus compendio recensitis subdit: Pluribus hec dicit uir eruditus, que cum pro cuiusuis ingenio uariare solent, et plus minusue in aliis reperiri possunt, haud satis firmum sententie huic fundamentum substruere uidentur. Et P. Guillelmus Cuperus in Actis sanctorum die 25 Augusti, pag. 133, de quodam argumento quo Quesnellus reiecit historiam miraculi S. Genesii, ait: Hec leuis ratiuncula, uel temeraria Quesnelli coniectura corruere uidetur ex chronologia. Alia plura eiusdem generis testimonia pretermittimus: hec enim proposito nostro uidentur sufficere.

Xu. Hactenus isti de peculiaribus Quesnelli disputationibus et argumentis, quippe qui peculiaria tantum ad examen uocarunt. Nos uero, qui uniuersas eius lucubrationes Leonine editioni insertas ex instituto expendendas et ad uiuum resecandas suscepimus, idipsum affirmare possumus de plerisque, ne dicamus de omnibus: unde nulla fere erit eius dissertatio, que subiectis nostris obseruationibus uel in precipuo themate confutanda, uel in pluribus corrigenda non fuerit. Idipsum notis eius quamplurimis accidit, que fusiori calamo uel appendit Leonis Sermonibus, uel in Epistolas eiusdem post dissertationes reiecit. Ne uero hec ad iactantiam dicta credantur, uel suspicio sit, nos, dum Quesnellum impugnabimus, quedam ex ipso carpere, que a contextu eius dissecta facile in inuidiam et reprehensionem detorqueri queant, statuimus ipsas eiusdem lucubrationes integras nostre editioni inserere, et suas cuique obseruationes subiicere, quibus ea que confutatione sunt digna impugnentur uel corrigantur. Ita scilicet cause nostre confidimus, ut aduersarii faciem non refugiamus. Hinc etiam fiet ut necessaria amplius non sit Quesnelli editio, que nostre in totum inserta inuenietur; et ut ipsius lucubrationes, que in editionibus eius interdicte sunt, in hac nostra cuique liceat legere et cum nostris animaduersionibus atque censuris conferre; ex quo speramus futurum ut et ueritas facilius innotescat, et num nimium auserimus quisque perspiciat.

XuI. Id autem profiteri hoc loco fas est, hanc concertandi rationem cum aduersario presente et a fronte dimicante difficiliorem fuisse. Richardus Simon ex Elia Dupinio in Quesnelliana editione duo notauit, nimirum Quesnelli dissertationes nimium esse prolixas, et nonnullas ad Leonis Opera non nisi remotius pertinere. Il  n'a pu cependant dissimuler que les dissertations sont trop longues, et que quelques-unes n'ont qu'un rapport éloigné aux Oeuures de saint Léon  Hec duo difficultatem potissimam facesserunt: et ut primum dicamus de postremo capite, cum editoris sit ea diligenter scrutari et euoluere que ad Auctorem eiusque Opera spectant, pauca admodum, que Leonis aut eius Operum propria sunt, in Quesnello expendere et excutere opus fuisset; neque fuissemus coacti in ea digredi, in que ille longius et liberius excurrit; sicque non pauca difficiliora preterire licuisset. At inserentibus omnes dissertationes, admonitiones et annotationes Quesnelli, singula examini subiicienda fuere, siue que ad Leonem aut eius Opera pertinent, siue que ex occasione inducta remotissime distrahunt; nec quidquam, licet difficilius et implicatius, dissimulari aut transcurri potuit cum presertim in eiusmodi disputationibus a Leonis editione  ualde remotis non pauca insint, que censuram non exiguam mereri uisa sunt. Id cum pro uarietate et difficultate rerum, in que Quesnellus excurrit, longiorem meditationem ac plures obseruationes postularet, id, inquam, potissimum in causa fuit ut hec editio serius quam initio credebatur typis mandari potuerit.

XuII. Ad prolixitatem uero dissertationum Quesnelli a Dupinio notatam quod pertinet, eas multis protrahere ipsi plerumque necessarium fuit. Cum enim in permultis suis thesibus careret exploratis rationibus et documentis, que ubi adsunt, ad rem concludendam pauca sufficiunt, ad solas coniectationes easque imbecilles confugiendum fuit. Cum porro acutus homo intelligeret has, si pauce sint et paucis proponantur, minimum posse, complures simul congerere s'uduit, easque ita inuicem colligare, et eruditis identidem notitiis, dicendi arte ac subtilibus ratiociniis munire, ut lectores sensim et facilius illicerent, ac in eius sententiam attraherent. Iisdem uestigiis principio nobis quoque insistendum, et omnia ac singula que censuram peterent refellenda uidebantur. At hac methodo in eamdem nimie prolixitatis notam incidissemus. Ne uero hoc laboris aut difficultatis declinande credatur effugium, obseruamus ueritatem propugnantibus satis esse si capitalia et fortiora argumenta conuellant: his enim sublatis, cetera leuiora, que iisdem fulciuntur, per se cadunt, ita ut nimium morosi hominis sit in his confutandis lectores diutius distinere. uerum in hac ipsa laboris, ut uidetur, imminutione difficillimum nonnumquam fuit, inter multas coniectationes eas secernere, que capitales et precipue refellende essent. Ita enim plura Quesnellus miro artificio iungit ac miscet, ut uix detegatur quid prestet. Cum proposuit quedam leuiora, quibus facilis esset responsio, elabitur repente ut anguis, et ad alia transcurrit, que etsi forte sint pariter leuia, grauiora tamen ex antecedentibus uidentur. Nunc querendo potius quam affirmando coniectatur; nunc questioni alias interserit questiones, uel saltem dubia quedam inspergit, quibus longius et eloquenter subdoleque productis deceptio non facile discernitur, et coniecturas coniecturis adiiciens, quod paucis obtinere non potuit, multitudine se consecuturum confidit. In his omnibus exacte expendendis et ad certa pauciora ac potiora capita reuocandis, ne longior confutatio procederet, et lectoribus fastidium ac ex multiplicitate confusionem etiam pareret, quanta attentione ac diligentia opus fuerit, quisque peritus intelliget. Quod si in his potioribus capitibus refellendis obseruationes nostre longiores nonnumquam cuipiam uidebuntur, is consideret plura sepius desiderari ad reuincendum quam ad proponendum errorem. Ea porro facili partitione ac methodo utemur, ut lector statim intelligat quid agatur, et cur prolixior disputatio necessaria fuerit in quibusdam capitibus, ex quibus cetera pendent. Speramus uero hac ratione cognitum iri, nos, ut breuitati, quantum fieri poterat, consuleremus, nichil preteriisse quod capitale esset; sola autem minutiora, que potioribus diuulsis corruunt, iure neglexisse. Quod si quedam a Quesnello in dissertationibus inserta peculiarem censuram postulabunt, que in contextu nostrarum obseruationum ad singulas dissertationes opportunum locum non inuenient, censuras eiusmodi, ne quid necessarium desit, in annotationibus, que iisdem locis affigentur, paucis indicabimus.

XuIII. Richardus Simon, cuius paulo ante meminimus, de Quesnelliana S. Leonis editione testimonium ponit, quod hoc loco haud pretermittendum putamus. Recitato elogio quo Dupinius Quesnelli dissertationes commendauerat, hec subiicit: L'édition des Oeuures de saint Léon publiée souslenom du P. Quesnel mérite sans doute celte louange; mais le bibliothécaire n'a pas su que cet ouurage est sorti de plusieurs mains. Le P. Quesnel en a ramassé durant plusieurs années les matériaux, qui lui furent fournis en partie par plusieurs personnes sauantes de Paris; mais comme ce Père ne sauait pas assez le latin pour composer son ouurage en cette langue, il le composa d'abord en francais, et il le donna à mettre en latin à un sauant Hibernois, qui auait été auparauant de l'Oratoire, et qui professait alors la rhétorique dans le collége de Beauuais. Il composa aussi en francais la uie de S. Léon; et elle fut traduite en latin par le P. Gérard du Bois, qui était alors dans la maison des Pères de l'Oratoire rue Saint-Honoré auec le P. Quesnel. Le P. du Bois changea dans cette uie quelques endroits, qui lui parurent trop durs contre Rome; changements que le P. Quesnel ne put approuuer; mais s'il auait profité áes bons auis que son confrère lui donna, il n'aurait peut-être pas eu le déplaisir de uoir son ouurage flétri à Rome. Au reste, ie n'auance rien ici dont ie n'aie été bien instruit: en sorte  qu'on peut dire de l'auteur de l'édition de S. Léon, publiée sous le nom du P. Quesnel: SUMUS LEGIO  . Hactenus Richardus Simon, qui in congregatione Oratorii una cum Quesnello diutius uixit usque ad Leonine editionis circiter tempora. In hoc autem testimonio illud presertim obseruandum est, adeo acerbum et infensum in Romanam sedem fuisse Quesnellum, ut uni e suis quoque confratribus quedam loca displicuerint, qui idcirco in interpretatione Latina ea emollienda existimauit. Cum uero id Quesnellus respuerit, nichil hac in parte ab interpretibus additum uel exaggeratum dici potest; sed quidquid acerbius in ea editione legitur, totum ex ipsius Quesnelli mente atque sententia profectum agnoscitur.

XIX. Duo precipua fuerunt preiudicia quibus hic laborabat, alterum in materia gratie, alterum uero aduersus quasdam Romane sedis prerogatiuas. In materia gratie, quam male senserit palam faciunt ea que postea edidit, et solemni Constitutione proscripta fuerunt. Ex his nonnulla editioni Leonis inspersit, sed latenter et parcius: de quibus in aliquot obseruationibus ad Leonis Sermones et ad dissertationem secundam in libros de uocatione omnium gentium, nonnichilum disseretur. In pontificias autem prerogatiuas apertius et latius diuagatus est. In has uero male licet animatus, ut passionem omnem ac preiudicium occuleret, protestationes quasdam obseruantie, cultus et reuerentie in apostolicam sedem magnificentissimis uerbis identidem exposuit; re autem auctoritatem eius quibuscumque rebus posset extenuare et imminuere nisus est. Tantum uero se supra ceteros eiusdem factionis homines hac in re preuentum Quesnellus prodidit, ut documenta que Romanis prerogatiuis fauere uidebantur, licet omnino certa, ipse uelut supposititia uel saltem dubia traducere inanissimis coniectationibus studuerit. Hac, ut uidetur, de causa expungenda, ex. gr., censuit concilium Teleptense cum epistola Siricii pape, actionem Chalcedonensem de Domno, et uitam S. Romani, aut saltem textum, quem eidem insertum et intrusum comminiscitur. Alia plura, que hominem in Romanos pontifices non bene affectum detegent, in nostris obseruationibus atque etiam in nonnullis annotationibus identidem occurrent: quas quicumque equo animo legerit, fatebitur, ni fallimur, necessarium fuisse aliquam editionem Quesnelliane opponere, qua omnes huius lucubrationes singillatim subiicerentur examini, ac iustis censuris opportune notarentur. Solum displicet, id negotii iis fuisse impositum, qui et eruditione et scientia minus parati sunt. Id tamen ueritatem magis magisque manifestam faciet. Si enim nos, qui modicum ualemus, euicerimus, quam perperam Quesnellus in multis scripserit, id non ingenio, non arte, non ullo peculiari subsidio, sed ueritate ipsa demonstrante factum patebit

XX. Nunc reliquum est ut nostre editionis ordinem explicemus. Quesnelli editio duobus tomis continetur. Primus Leonis Opera non tam genuina quam supposititia complectitur. Genuina sunt Sermones et Epistole. Libri autem duo de uocatione omnium gentium, Capitula de gratia, et Epistola ad Demetriadem, seu liber de Humilitate, quos Leoni Quesnellus perperam tribuit, inter supposititia referimus. In fine eiusdem tomi adiecit S. Hilarii Arelatensis uitam, et nonnulla eiusdem Opuscula. Secundo tomo antiquissimam et prestantissimam Collectionem Canonum et Constitutionum apostolice sedis e codicibus edidit, quam Codicem Canonum et Constitutionum Ecclesie Romane inscribendam putauit, non quod hanc inscriptionem preferant codices, sed quia hanc Collectionem Romane Ecclesie propriam, Leonis etate uigentem, et ab eodem pluribus auctam opinatus est. Tum subiecit sexdecim dissertationes in Leonis Opera et in laudatam antiquissimam Collectionem Canonum atque Constitutionum sedis apostolice. Tandem in Epistolas S. Pontificis uarias lectiones, notas et obseruationes impressit. Notandum uero est Quesnellum in secunda editione Lugdunensi anni 1700 non pauca addidisse que deerant in prima editione Parisiensi anni 1675. Quedam enim monumenta que post primam editionem prodierunt in lucem, inseruit, nimirum duas Grecas Martiani epistolas ad Leonem ab Arnoldo editas, unam Eutychis ad eumdem pontificem uulgatam a P. Lupo, fragmentum Epistole Anatolii Constantinopolitani, et Grecum textum Epistole Flauiani, que typis dedit Cotelerius, ac dissertationem Ioannis Ciampini de uocis correctione in sermone uII S. Leonis de Natiuitate Domini. Preterea ex tribus mss. Barberinis Epistolarum uariantes, quas postea accepit, in notis uel in postillis non numquam  adhibuit. Non pauca etiam in dissertationibus ac notis adiecit, quibus priores suas sententias a Lupo, Baluzio aliisque censoribus oppugnatas defendere et confirmare ut cum maxime nisus est.

XXI. Nostram editionem in tomos tres partiemur. Primus tomus exhibebit omnia genuina Leonis Opera, id est Sermones et Epistolas sinceras, in quibus recognoscendis et emendandis ita nostris codicibus usi sumus, ut Quesnelli etiam uariantes expenderimus. Sic et nostra et Quesnelli exemplaria ad hanc editionem perficiendam contulerunt. Prefationes, et admonitiones, ubi opus fuit, premisimus. Annotationes Sermonibus ac Epistolis subiecte emendationum rationem reddent, et uariantes lectiones tum nostrorum, tum Quesnelli codicum accurate designabunt, et ipsum pontificis textum, ubi indigere uisus est, illustrabunt. In his etiam locum habebunt ille note quas Quesnellus Sermonibus uel Epistolis ipsis quandoque apposuit, ut quidquid illius est non desideretur. Cum uero is Sermonibus quasdam notationes aut postillas affixerit, que longiorem disputationem postulant, harum causa post Sermones edemus Obseruationes nostras in quedam peculiaria loca eorumdem Sermonum; et in his inserte inuenientur memorate Quesnelli notationes uel postille, sicut et laudata Ciampini dissertatio, que ad unum sermonem illustrandum pertinet. Sermones dubios, uel Leoni male affictos partim editos, plerumque autem ineditos reiecimus in appendicem Sermonum, in cuius prefatione inter cetera notitia affertur aliorum Sermonum qui in nonnullis mss. exemplaribus Leoni perperam ascripti, et aliis atque aliis auctoribus in aliis codicibus attributi, cum inter aliorum Patrum Opera prodierint, repetendi non fuere; quibus autem in libris editi sint, indicauimus. Leonis Epistolas excipiet dissertatio de epistolis deperditis tum S. Leonis ad alios, tum aliorum ad S. Leonem, ac de aliis monumentis ad epistolas pertinentibus, dispositis ordine chronologico; ubi Leonina fragmenta que supersunt inserentur. Sequetur notitia decretorum que Leoni in Pontificali libro tribuuntur. Tandem appendix epistolarum S. Leonis Magni, aliquot litteras supposititias, aliaque documenta ad Epistolas pertinentia comprehendet, que inter eius Epistolas collocanda non fuerunt

XXII. Tomus secundus exhibebit appendicem prolixiorum Operum que Leoni ascripta fuere. Primo edetur Sacramentarium omnium uetustissimum, Leoninum in uulgatis appellatum, eo quod Leoni tribuatur. Inter certa huius pontificis Opera referri non potuit, cum nec omnia que in eo continentur Leonis sint, nec ipsius compingendi auctor idem pontifex appellari certo queat. At cum quedam Leonina in eo inserta legantur, ex quibus Leoni in editis adiudicatum fuit, omitti non debuit in appendice in qua edenda fuerunt alia Opera Leoni tributa, que nichil Leoninum certissime continent. Id autem multo magis erat faciendum, quia Quesnellus tres prefationes ueluti Leoninas in calce Sermonum edidit, quarum due in ea eiusdem Sacramentarii parte que superest inueniuntur, tertiam uero in ea parte que intercidit, exstitisse probabiliter credimus. Secundo edemus duos libros de uocatione omnium gentium, Capitula seu Auctoritates de Gratia et Libero Arbitrio, et Epistolam ad uirginem Demetriadem, seu tractatum de Humilitate; quibus omnibus Quesnellus Leonis nomen prefixit. Hec ad mss. codices recognouimus, quorum presidio cum non pauca emendauimus, tum nonnulla etiam que alicubi deerant suppleuimus. Subiicietur Breuiarium aduersus hereticos , quod P. Sirmondus sine auctoris nomine edidit: Leoni enim assertum inuenimus in duobus antiquis codicibus Patauino atque Mediolanensi, qui aliquot correctiones prebuere. Cur autem hunc non inter Leonis Opera, sed inter supposititia recensuerimus, ex pre nissa admonitione patebit. Post hec, ne quid desit quod Quesnellus sue editioni inseruit, S. Hilarii Arelatensis uita, et eiusdem Opuscula  cum aliquot mss. exemplaribus collata et emendata prodibunt. Hic appendicis finis. Porro ut Quesnelli lucubrationes, quemadmodum spopondimus, nostre editioni inserantur, ex sexdecim eius dissertationibus undecim hoc tomo recudentur, que uel ad Leonem, uel ad premissa Opera pertinent; cetere enim quinque reseruantur tomo tertio, eo quod spectent ad Codicem Canonum et Constitutionum apostolice sedis, quem in tomum tertium reiecimus. Cuique dissertationi, cum precipuum thema a Quesnello propositum refellendum erit, subiicientur obseruationes que dissertationis censorie uicem gerent. Ubi autem quedam tantum in dissertationibus corrigenda aut confirmanda erunt, notationes in calce paginarum apponende  sufficient. Id presertim seruari debuit quoad primam dissertationem, que S. Leonis uitam describit; ubi etsi non pauca castiganda, nonnulla etiam adiicienda erunt, plura tamen satis constant. Hunc tomum concludent eiusdem Quesnelli obseruationes et note in Leonis Epistolas, quas uti prolixiores ipse quoque post dissertationes uulgauit; easque, ubi opus erit, aliis nostris annotationibus distincte propositis emendabimus.

XXIII. Tertio tomo separatim edendo et ad iustam molem compingendo occasionem dedit uetustissima Collectio Canonum et Constitutionum apostolice sedis, quam sub arbitrario et falso titulo Codicis Canonum et Constitutionum Romane Ecclesie Quesnellus in lucem produxit initio tomi secundi. Hec ab eodem ex ms. Oxoniensi libro recentiori et ualde mendoso uulgata fuit: Thuaneo enim antiquiori et optime note exemplari, quod serius nouit, modicum nec satis apte usus est. Nos multo plura ex hoc codice aliunde accepimus. Accesserunt autem quamplurima ex alio hactenus ignoto, at peruetusto bibliothece Cesaree libro eiusdem collectionis; et his subsidiis permulta menda corrigere, et ipsam collectionem meliori ac primigenie forme restituere potuimus. Cum uero, ut huic collectioni seu corrigende seu illustrande ex aliis quoque collectionibus aliquid adiumenti querentes Rome et alibi expenderimus quotquot inuenire licuit manuscripta aliarum ueterum collectionum exemplaria, in quibus omnia uel fere omnia laudate collectionis documenta, licet sparsim inserta, reperire et recognoscere non inutiliter contigit, aliam ex hoc studio multo prestantiorem utilitatem collegimus. Nacti enim sumus in his codicibus non pauca rarissima, uel etiam omnino ignota antiquissimi canonici iuris monumenta, que post memoratam Collectionem uel emendatiora proferre, uel primum edere gratum et utile futurum arbitramur. Hec que et cuius usus atque prestantie sint, ex iis intelligetur que dicentur in prefatione ad tomum tertium. Hoc uero diligenti quamplurium manuscriptarum collectionum examine factum est, ut non solum aliquot ignotas et ineditas Collectiones Canonum deprehenderimus, sed plures etiam notitias nacti simus circa collectiones uulgatas, que nouissimos quoque et eruditissimos harum rerum scriptores latuerunt, quibusque antiqui iuris canonici historia illustrari maxime potest. Hinc tractatum de antiquis tum editis, tum ineditis collectionibus et collectoribus Canonum ad Gratianum usque Quesnelliane collectioni premittemus, quo hec omnia fuse explicabuntur. Tandem post prisca documenta edentur quinque dissertationes Quesnelli, quas, cum ad Collectionem Canonum ab eo uulgatam pertineant, huc reseruauimus nec non obseruationes nostre, que eisdem confutandis, ubi perperam sensit, ex suscepto consilio necessarie uidebuntur

XXIu. Distinctam singularum editionum notitiam, que in generali prefatione equum locum habuisset, omisimus: hec enim exhibetur in prefatione Quesnelli, quam, ne quid Quesnelliane editionis ex instituti nostri ratione desideretur, additis paucis annotationibus mox subiicimus. Illud sub finem monemus, quod cum Rome et alibi studiosorum hominum querelas audierimus de hodiernis editionibus, que folio magno ad magnificentiam impresse tractandi ac legendi usui, presertim nocturno tempore, difficiles sunt, folii parui, quod commode euolui ac legi possit, formam eligendam putauimus.





P. QUESNELLI PRAEFATIO GENERALIS IN SUAM EDITIONEM OPERUM S. LEONIS MAGNI.

 1. Sancte Ecclesie catholice fundamentum a Christo positum unum est, fides diuina. Fidei porro fons unicus, uerbum Dei, seu illud quod sacris litteris expressum legitur, seu quod apostolis uiua uoce creditum per sanctorum Patrum traditionem ad nos usque transmissum accepimus. Quamobrem hic labor, hec opera homine ecclesiastico digna in primis censenda  est, que in eo ponitur, ut geminus ille catholice fidei alueus ab aduentitia colluuie purior semper euadat: ne, uiuis illis ac celestibus ueritatis diuine aquis peregrinarum doctrinarum luto turbatis, inficiantur potius quam reficiantur fidelium mentes.

Secernendis eluendisque mendis quibus sacre pagine seu temporum ignorantia, seu malitia hereticorum  insperse fuerant, tam diligenti cura, tam felici successu laboratum est ab eruditis Ecclesie catholice alumnis, ut ab isto iam limpidissimo fonte scientiam salutis haurire cuique sine ulla erroris formidine liceat. At SS. Patrum scripta, per que uelut per alterum alueum ueritas a Christo capite ad nos usque uoluentibus seculis traducitur, nondum ab erratorum et interpolationum fece satis purgata sunt, nondum sue puritati plene reddita: tametsi iam a centum quinquaginta et amplius annis hoc moliri ceperint haud mediocribus uigiliis uiri impense docti, ut nobis sancti Patres toti quasi renascerentur. Aetati nostre seruata palma hec uidetur; in qua precipuorum ex illis Opera accurata recensione, luculentisque eruditorum uirorum commentariis  illustrata uel prodierunt non ita pridem, uel breui sunt proditura. Mihi pro mearum tenuitate uirium hec tam multiplicis laboris particula contigit, ut S. Leonis pape Opera expurganda pristinoque, si possent, nitori restituenda susciperem: Leonis, inquam, scriptorum mole minimi, cognomine Magni, uite sanctimonia, gestisque iuxta et scriptis rebus maximi; cuius scripta tanto sunt maioris in sacra traditione momenti, quanto et maiores apostoli quibus successit, et Romana quam rexit Ecclesia, ceteris Occidentalibus antiquior, omnibus eminentior propter potentiorem, ut loquitur Ireneus, principalitatem semper est habita.

In eo autem, quem nobis sumpsimus, labore tot antecessores habuimus, ut uix inter sanctos Patres  unus sit cuius scriptis medicam manum plures adhibuerint, nec alius tamen qui ea cura magis indigeret. Antequam igitur nostri in hac editione instituti ac laboris rationem reddamus, opere pretium est breui hic elencho representare quid ab aliis prestitum in suis editionibus, tum ne sua cuiquam debita laus pereat, tum ut quid opella nostra huic accesserit, facilius quisque possit intelligere.

II. IOHANNES ANDREAS Aleriensis in Corsica insula episcopus primam Operum S. Leonis I editionem procurauit  uenetiis ann. 1485; typis Andree Parmensis socii artis impressorie. Hec prima editio paucas admodum Epistolas continet Sermonibus adiectas.

Eadem editio ibidem repetita est an. 1505, in typographeio  Bartholomei de Zanis de Portesio, librarie artis peritissimo, expensis heredum nobilis uiri Q. Domini Octauiani Scoti.

Prodiit Parisiis anno 1511 alia editio, in qua insertus habetur tractatus de Conflictu uirtutum et uitiorum.

IACOBUS MERLINUS, theologie doctor Parisiensis,  euulgauit Parisiis an. 1524 Isidorianam Conciliorum et Epistolarum pontificiarum Collectionem, in qua Epistole Leonis nonaginta quatuor habentur, multis quidem locis mendose, sed uicissim in aliquibus multo recentioribus emendatiores. Prelo hec iterum subiecta Colonie an. 1530, et Parisiis 1535.

PETRUS CRABBE, Minorita, Mechliniensis ampliorem Conciliorum editionem accurauit an. 1538, excuditque Colonie; in qua, ut monet ille, Epistolarum Leonis pape I magis propria et apta ordinatio; que enim addit idem, prius confuse conscripte sunt, nunc secundum consulum  ac mensium debitum ordinem sunt constitute; quibus deficientibus ordo reliquarum Epistolarum, qui aptior uisus est, seruatur. Prima igitur laus tentati Epistolarum  istarum ordinis Crabbeo debetur, cuius editio denuo excusa est an. 1551.

PETRUS CANISIUS Nouiomagensis, clericus tunc Coloniensis diecesis, qui postea societati Iesu nomen dedit, ac pietate doctrinaque insignis fuit, uberiorem Operum S. Leonis collectionem publicauit Colonie ann. 1546 et 1547: Adminiculo, ut scribit, admodum uetustorum et emendatissimorum exemplariorum adiutus, quamquam haud sine graui labore. Laudanda uiri adhuc tum iunioris diligentia; non laudandus ubique successus: dum enim auctiorem uult promere Leonem, eiusdem scriptis inseruit libellum illum De conflictu uitiorum et uirtutum, quem uel sola mentio Regule S. Benedicti non esse Leonis nostri persuadere debuerat. Plura etiam menda magnificasque aliquot  epistolarum inscriptiones continet, que nec in anterioribus Canisiana editionibus, nec in codicibus mss. leguntur, ut suis locis annotabimus.

LAURENTIUS SURIUS Carthusianus tota Ecclesia celebris operam suam in Leonis editione nauauit an. 1561, in qua multum se temporis ac opere posuisse profitetur in corrigendis illius operibus, licet ante annos aliquot, inquit, doctorum uirorum studio emendata prodiissent. Fatetur tamen non se totum Leonem sue ubique integritati ita restituisse, ut nichil iam reliquum esset castigatione dignum: Nec mirum, inquit, cum ipse Leo fateatur etiam tum cum adhuc in humanis ageret, uitiatam fuisse epistolam illam suam, que est ad Flauianum.

Idem Leonis Epistolas inseruit sue conciliorum  Collectioni, que anno 1567 Colonie prodiit et priorem editionem omnium illius Operum anno 1569 Colonie recudit.

IOANNES SICHARDUS Clementis Romani Opera collegit, quibus et ueterum pontificum pseudepistolas adiecit. Hec post plures editiones  in Germania emissas Parisiis etiam prodierunt anno 1568, cum plurium  pontificiarum epistolarum presertimque Leonis nostri accessione, quas ad fidem ueterum exemplarium uictorinorum restitutas fuisse testatur editionis huius procurator anonymus. Hec ipsa est editio quam Sichardi nomine designauimus in notis et uariis lectionibus.

IOANNES ULIMMERIUS prior S. Martini Louaniensis, ceterique eiusdem cenobii canonici regulares anno 1575 Leonis Opera cum mss. codicibus contulerunt, inter quos uetustum Epistolarum codicem Ioannis uuamesii I. U. doctoris laudat Ulimmerius. Hec editio Louanii annis 1575 et 1577, et Antuerpie 1583, prodiit.

Inserte quoque habentur Littere Leonis editioni Conciliorum uenetiis emisse an. 1585, apud Dominicum  Nicolinum, qui operam DOMINICI BOLANI ex ordine Predicatorum in illorum recensione positam maxime commendat.

Successit his omnibus celebris illa Epistolarum Decretalium summorum pontificum Collectio, que Rome prodiit ex Aedibus Populi Romani an. 1591, a doctissimo cardinale ANTONIO CARAFA sacrorum Bibliorum et sanctorum Patrum editionibus notissimo adornata, ope uetustissimorum codicum uaticane bibliothece et aliorum ex diuersis et longinquis regionibus undique conquisitorum. Id quidem in epistola ad Innocentium IX nuncupatoria testatum reliquit ANTONIUS DE AQUINO, qui rapto prematura morte Carafe, quem incumbentem operi adiuuerat, eius in lucem emittendi prouinciam suscepit.

 SEuERINUS BINIUS, ineunte presente seculo, suam illam Conciliorum edit. Latinam an. 1606 in publicum emisit Colonie, quam altera Greco-Latina post duodecim fere annos subsecuta est, anno scilicet 1618. Que postrema Morellianis typis Parisiis excusa est anno 1638. His porro insertam habemus Epistolarum S. Leonis collectionem.

Integra Leonis opera Parisiis ante annum 1614 et 1618 edita fuisse non noui: illa autem una cum Maximi Taurinensis et Petri Chrysologi homiliis edita sunt tribus auctiora sermonibus ex ueteri ms. Nicolai Fabri codice, quem nunc celeberrima Thuanorum bibliotheca Parisiensis seruat charactere quasi Saxonico exaratum. Hec postmodum prelis sepe sepius repetitis excusa tum Lugduni, tum etiam Lutetie  Parisiorum annis 1623, 1633, 1651, 1661, 1671 et 1672. Demum postrema Parisiensis Conciliorum omnium congeries locum Epistolis S. Leonis PP. dedit tom. Iu.

De Leone nostro optime etiam meriti sunt doctissimus cardinalis Baronius, qui plures sancti pontificis epistolas suis Annalibus inseruit ex codice Arelatensis Ecclesie, descriptas, et Gerardus uossius Tungrensis prepositus, qui nonnullas ex mss. codicibus cardinalis Sirleti magni apud eruditos nominis publicauit suis notis illustratas. Immo spoponderat idem  uossius editurum se opera omnia S. Leonis in multis suo studio atque labore recognita, aucta, et illustrata. Ita profitebatur ad calcem Operum S. Ephrem a se editorum; sed morte preuentus, ut opinor fidem liberare non potuit.

Sua laus pariter hoc nomine debetur doctissimo Iacobo Sirmondo e S. I. quod Leonis Epistolas Gallicanam Ecclesiam attinentes. ad mss. codices antiquos emendauit, unius additione auxit, et notis etiam suis exornauit, quas uberiores representat appendix tomi Iu Labbeane Conciliorum editionis.

Denique precipue Leonis epistole ad Flauianum emendande et illustrande operam suam contulerunt, ac partim Latinam, partim Greco-Latinam ediderunt Iosias Simlerus in Collectione Scriptorum de  duabos in Christo naturis Tiguri an. 1571, et Ioannes Leunclauius anno 1578, uterque extra Ecclesie castra positus: necnon et duo catholici doctique uiri Gerardus uossius iam laudatus, et Petrus Franciscus Chiffletius S. I. ad calcem Operum uigilii Tapsensis

III. Post tot tantorumque uirorum curam ac diligentiam in emendando Leone illustrandoque collocatam, aliquid opere reliquum nobis fuisse nemo facile credet, nisi quid a nobis fuerit prestitum uel iam oculis ipse lustrauerit, uel hic que pro reddenda consilii nostri ratione prefari tenemur, perlegerit.

TOTUM Opus in duos tomos partiti sumus: quorum primus quidquid Leonis est complectitur; in alterum  que Leoni accedunt, uel appendicis nomine, uel illustrandi Scriptoris nostri gratia, non sine lectoris commodo coniecimus.

Libelli duo plane aurei  , DE uOCATIONE OMNIUM GENTIUM ceteris Leonis Operibus preeunt: quoniam scripti ab eo uidentur cum adhuc archidiaconi munere fungeretur in Ecclesia Romana. Iampridem editi fuerant, primum inter S. Ambrosii Opera, postmodum inter Prosperiana, ubique cum mendis longe plurimis ac grauissimis, quas ope preclari codicis ms. Thuanee Bibliothece eluimus, collatis etiam antiquis editionibus, que nonnumquam in dubiis subsidio fuerunt. Breuiores Notas sparsimus, ubi lucem obscurior textus poscero uisus est; ab uberioribus, quibus patebat celebris materies et diuturnis  uexata disputationibus, consulto abstinuimus, ne contentioni studere magis uideremur, quam illustrando Scriptori.

AUCTORITATES DE GRATIA ET LIBERO uOLUNTATIS ARBITRIO subsequuntur. In quibus recensendis minus a nobis laboratum: quia et iam olim ab omnibus Conciliorum et Epistolarum Pontificiarum editoribus emendate, et mss. earumdem codicibus abundant bibliothecarum foruli.

EPISTOLA seu LIBELLUS AD DEMETRIADEM uIRGINEM succedit utrique illi opusculo. Mss. porro codicum,  qui illum contineant, tanta penuria est, ut ne unum quidem nancisci potuerimus, qui in locis obscuris deprauatisque restituendis opem ferret. Sola exemplaria antiquitus edita adminiculo fuerunt, cum scholiis perbreuibus Petri Nannii Alcmariani in S. Ambrosii Opera Basilee excusa an. 1551. Ubi hec defuerunt, coniecture indulgendum fuit: an infelici successu, unusquisque iudicabit.

Erunt fortasse non pauci, qui reum me poscant temeritatis ac non exspectati doctiorum iudicii, quod tria opuscula proxime numerata Leonis operibus indubitanter accensuerim, ne uno quidem in Leonis gratiam clamante codice uel excuso uel ms. reclamante ab octingentis et amplius annis conciliorum scriptorumque plurium testimonio. Hoc unum in  presenti postulo, ut se paulisper ab omni preiudicio sustineant, qui ita sentiunt, usque dum dissertationes 2, 3 et 4 quibus consilii nostri rationes continentur, perlegerint. Interim temeritatis notam abs me deprecor doctissimorum uirorum exemplo, qui scriptoribus celeberrimis nonnulla opuscula ex unius styli suffragio uindicare ac sub eorum nomine publicare non dubitarunt.

SERMONES Pontificis nostri  excipiunt premissos libellos: que pars Operum Leonis, quia magis in omnium usu omniumque teri solita manibus, magis etiam uarietati lectionum, interpolationibus, mendisque fuit obnoxia. Quod ad eosdem spectat, duo sunt genera codicum mss. qui occurrunt in bibliothecis: alii continent omnes sermones Leonis in  unum corpus collectos, et secundum solemnitatum anni seriem ordinatos, eo fere modo, qui in editis conspicitur; alii uero sunt Lectionarii libri ad usum Ecclesiarum descripti, qui uariorum Patrum Leonisque imprimis sermones et homilias habent in nocturnis officiis recitandas. Id priores commodi habent, quod sub uno conspectu omnes Auctoris nostri sermones complectantur; incommodi uero, quod recentiores plerumque sint, et quia longius a fonte recedunt, minus emendandis erratis idonei. Posteriores antiquitate proculdubio prestant ceteris; at non uno laborant incommodo. Primum est quod non omnes continent sermones, et hi quidem aliquos, illi alios pro diuerso Ecclesiarum more, quarum usui descripti sunt: adeo ut immensa et innumera plerumque  euoluenda tibi sint uolumina, ut paucos aliquos sermones ad illos codices recenseas. 2o Cum iidem uariis propriisque Iocorum solemnitatibus accommodati sint, sepe sepius peregrinis quibusdam additamentis et ab auctoris mente prorsus alienis auctiores habentur: quibus nonnumquam discernendis uix sufficias. Insigne huiusmodi exemplum habes in sermone 41 qui quartus est de quadragesima. 3o Quia iis sermonibus describendis addicti sunt  sepissime rudiores monachi, nec satis lingue Latine periti, hinc maculosi mendisque scatentes frequenter huiusmodi libri occurrunt. Iis igitur ex equo et bono usi sumus, nec fidem cuiquam habuimus, nisi re pensiculatius examinata.

Sermones omnes sub una numerorum serie ordinauimus, non omissa tamen usitata prius numerandi ratione. Nulli suo loco moti sunt, tribus solummodo exceptis, scilicet quarto in anniuersario assumptionis sue, sexto de collectis et eleemosynis, et nono de ieiunio decimi mensis: qui olim ex codice ms. u. cl. Nicolai Fabri ad calcem ceterorum adiecti erant; nunc uero suo loco iacent col. 19, 37 et 61. Numerum sermonum non auximus, immo uero minuimus, uno et altero in appendicem reiectis. Unicum sermonem  96 in cathedra S. Petri  , ex Regio codice descriptum ceteris accensuimus, nec accensuisse penitet. Etsi enim hoc ipso prefationis loco prime editionis nostram ipsi censuram castigassemus, re tamen iterum examinata styloque perpenso, ad priorem mentem redimus, hunc sermonem Leoni adiudicare non ausi

Quid ex Pontificali Romano, quamque ob rationem Sermonibus attexuerimus, quid istorum appendicula contineat, admonitiones suis queque locis prefixe satis superque explicant.

Iu. EPISTOLAE  , que ultimam tomi primi partem occupant, primum merito locum inter Leonis Opera omnium sententia tenent, eo quod plurima habeant decreta, que ad totius ecclesiastice discipline seu  generalis seu sacramentalis notitiam conferant, ac presertim penitentialis, in quam quasi fibulam, totius Ecclesie disciplinam coarctari iam olim Pacianus monuit. Nec disciplinam solam perdocent epistole, sed et quidquid rerum maioris momenti, ab anno 440, per uiginti et amplius annos actum est in Ecclesia, id fere totum his epistolis uel continetur, uel illustratur.

Sed porro circa eas a nobis prestita sunt. 1o Reiecte spurie ac subdititie. 2o A germanis absterse mendorum et interpolationum macule. 3o Mutatus ordo et ad genuinum quoad fieri potuit reuocatus. 4o Auctus est plurium accessione earum numerus. 5o Suam cuique synopsim prefiximus, quod nec in Sermonibus est omissum. 6o Quotquot occurrerunt  ad S. Leonem date ab aliis Epistole, relatiuis eius litteris inseruimus, quibus intelligendis sepe sunt necessarie, nec legenti Leonem plerumque ad manum sunt.

Unam, que est ad Germaniarum et Galliarum episcopos, de chorepiscopis, omnino reiecimus: quia de eius suppositione dubitari non potest; reiectionis que causas dissertatione 11, que tom. II habetur, exposuimus. Septimam  , que ad Septimium scripta  legitur, et decimam septimam, que ad uniuersos Sicilie episcopos, ex epistolarum Leonis nostri numero expungendas censuimus in notis, suum tamen eis locum seruauimus, ne doctiorum iudicio, quibus rationes nostras subiicimus, preiudicare uideremur.

De genuinarum emendationibus abunde a nobis ratio reddita in notis, ad quas lectorem remittimus.

Immutatum epistolarum ordinem incusabit aliquis, tum quia molesta res uidetur antiquo numero assuetis, nouum menti uelut inscribere, tum quod difficile futurum sit loca a Scriptoribus sub priori numero citata adire, epistolis scilicet nouo notatis numero, et ignoto iam ordine collocatis. uerum omnem incommodi metum auferent indices prefationem secuturi,  qui non posteriorum modo editionum ordinem representabunt, sed et antiquiorum, quod in nullis aliis inuenias. Iam uero quam necessario ineunda fuerit noua epistolarum ordinatio, facile intelliget quisquis recentiorem nostram cum antiqua contulerit, perpenderitque quantopere chronicus epistolarum historicarum ordo et memoriam adiuuet, et ad claram rerum notitiam conferat, et enodandis plerumque grauissimis difficultatibus prodesse consueuerit. Innouandi ordinis necessitatem auxit, et earum accessio epistolarum quas primum publicamus, et ueterum confusio: ut enim queque secundum annorum ordinem posite unam historie seriem constituunt; ita si triginta de nouo addite, et triginta ex antiquis, que nullo temporum ordine seruato  prius edite sunt, promiscue collocarentur, informe omnino et inconditum epistolarum corpus conflarent. Tantum uero interest epistolas restituta genuina serie recenseri, ut Pelagius II PP. seu sub eius nomine Gregorius Magnus, in epistola ad Eliam et ceteros Istrie episcopos, hoc in eis arguat, quod fuci faciendi causa aliqua ex S. Leonis epistolis ac encycliis testimonia sumpsissent permixto confusoque ordine. Et statim recensens ipse testimonia ab Istricis episcopis prolata ex epistola ad Leonem Augustum, que antea 78 numerata, nunc uero 132 nostre editionis est  , hanc ultimam Leonis epistolam uocat; ultimam procul dubio codicis epistolarum, qui Rome pontificum manibus uoluebatur, qualis nullus  , puto, ad hanc usque diem emersit e tenebris. In  Thuaneo exemplari ms. Codicis Romani, huic adiicitur: Collectio triginta et trium epistolarum Leonis nostri, que antiquissima est et uix ab ipso Canonum et aliorum Constitutorum Codice diuellenda: eamdem tamen esse, quam Pelagius II et Gregorius I  pre manibus habebant, non ausim affirmare: quia licet epistola ultima ab illo appellata, ultima sit earum, que ad Leonem Augustum date sunt, in laudato Codice, non omnium tamen ultima est: due enim ad Anatolium, tertia ad episcopos qui Chalcedonensi concilio interfuerant, quarta ad Dorum Beneuentanum, et post aliqua interiecta, quinta ad Theodoritum habentur in eo exemplari ms. An ei postmodum superaddite fuerint, asseri uel negari a quoquam nisi diuinando posse non existimo.

Iam de aucto epistolarum numero paulo fusius disserendum. Duas ex Collectione Romana Luce Holstenii uiri doctissimi accepimus: tertiam enim ante ipsum non editam ex Grimanico Codice emendatiorem habemus. Unam ex Codice Boneuallensi  descriptam subministrauit Tomus I antiquorum Conciliorum Gallie I. Sirmondi. Unicam etiam transcripsimus ex Bibliotheca Floriacensi; sed cuius fides plurimum uacillat.

u. Sed uiginti et octo insignes epistolas debet Ecclesia Codici Cardinalis Dominici Grimani, quem bibliotheca domus Institutionis Oratorii D. Iesu in Parisiensi S. Michelis suburbio nunc possidet dono acceptum a R. P. Andrea de Berziau Oratorii presbytero de eadem domo bene merito. Huic Codex, paterne hereditatis pars non ignobilis, obuenit a nobilissimo uiro, parente suo, Theodoro de Berziau Classium Inquisitoriarum in curia Parisiensi preside, non auita solum nobilitate, sed propria etiam laude propter eximias animi dotes, litterarumque  studium singulare clarissimo. Is porro Codicem Leoninum cum aliis optime note habuit a uitrico suo illustrissimo Andrea Huralto Messeo Regibus Christianissimis Carolo IX, Henrico III et Henrico Iu, a sanctioribus consiliis, uiro in tractandis publicis rebus prudentie dexteritatisque non uulgaris, quem celeberrimus Huraltus Cheuernius Francie cancellarius regii sigilli custodem etiam se uiuente deligi peroptarat, quem denique gemina ad rempublicam uenetam legatio difficillimis temporibus feliciter obita clarum reddidit. Is cum ea occasione uenetiis ageret, ut erat litterarum studiosissimus, plurima selectorum librorum uolumina, partim excusa, partim manuscripta diligenter conquisiuit, pecunia redemit, inque Gallias exportata sue intulit bibliothece.  Ex huius penu iam a septuaginta et quinque annis aliqua Synesii Opuscula Greca prodiere studio Frederici Morelli Regii tunc in Academia professoris, ope ms. codicis Greci, qui Epistolas et Tractatus aliquot continet, quo etiam usus est, mutuante eodem  Morello, doctissimus Petauius in sua omnium Synesii Operum editione anni 1612, annis 1631 et 1640 repetita. Seruatur modo codex iste in Oratoriana eadem Sammichelini suburbii bibliotheca.

uenetiis igitur asportatus in Gallias nostras codex Epistolarum S. Leonis, qui olim fuerat celebris illius Dominici Grimani cardinalis: ita enim codicem notatum num. 1124 propria, ut uidetur, manu inscripserat: Liber DOMINICI GRIMANI CARDINALIS S. MARCI. Is fuit Antonii uenetiarum ducis filius, Sabellici, Niphi, Erasmi, Pici Mirandule, aliorumque scriptis celebratissimus, episcopus Portuensis et patriarcha Aquileiensis, uir inculpatissime uite, rare in patrem pietatis, omnium scientiarum peritissimus; qui instructissimam 8000 uoluminum bibliothecam, omniiugis,  ut de ea loquitur Erasmus, omnium linguarum libris refertam reliquit, quam nescio an eamdem illam esse recte crediderim bibliothecam, quam in cenobio D. Antonii uenetiarum idem Dominicus Grimanus cardinalis exstruxit, instruxitque marmoreis signis ac libris exquisitissimis publice commoditati, sumptu maximo: quod ita testatur Ioannes Dominicus Traianus in prefatione Operum Guillelmi Aluerni episcopi Parisiensis, quorum editionem uenetiis procurauit an. 1591, ope imprimis Grimanici huius bibliothece codicis. Ex his libris manuscriptus unus fuit, quem laudamus, quemque ut eximie note codicem cardinali obtulerat quidam Antonius Bellonus Utinensis Tabellio  , quod eiusdem epistola seu Donationis libellus codici prefixus testatur. Hunc  describimus, posteris scilicet significaturum ex quo primum fonte, quem quidem nouerimus, prodierint tot egregie Leoni Magni epistole.

Reuerendissimo D. D. Dominico Grimano cardinali Sancti Marci Antonius Bellonus Utinensis Tabellio S. P. D.

Audio te uenetiis erigere bibliothecam, pulcherrimum Grimane uirtutis atque munificentie monimentum, et maxime letor: ipsa enim artes liberales, unde clarus honos, colentur in omne tempus. Debebunt et tibi plurimum studiosi, qui posteros omnes multorum participatione uoluminum quesiueris fieri sapientes. Nec mirum: quippe ille es, in quo sapientia cum liberalitate, liberalitas cum sapientia de principatu contendunt. Ut autem ipse quantulocumque possum munusculo  tuam augeam istam bibliothecam  diui  Leonis codicem hunc antiquitate uenerabilem ad te do. uidebis, et si dignus uisus fuerit, delectis inseres. Ceterum spero, si uirtuti fortuna se subscribere dignata fuerit, te quemadmodum scientia et sanctitate, ita gradu et sede, quo nil sane bonis omnibus desideratius, relaturum quondam Leonem ipsum, decimo, qui sedet, si forsan maiorem non licet dicere, in nichilo certe inferiorem. uale.

E regione istius epistole habetur etiam nuncupatorium codicis eiusdem epigramma Germani Belloni, Antonii, ut promptum est credere, consanguinei. Et hoc lectori represento.

En, Grimane, Leo, ueteri qui scriptus in Albo
   Ad te celesti conuolat e specula.
Cuius diua tibi fauste dat dextra Libellum,
   Felicemque nouo nuntiat ore senem;
Perpetuumque tibi tandem promittit honorem,
    Qui celer a leuo Iuppiter axe tonat.
Ergo cape, atque inter sacrata uolumina Pallas
   Condet, et in propriis hec dabit esse locis.
At que hunc dextra dedit, propria te sede reponet,
   Et te felicem Iuppiter usque dabit.

Leoninus iste Grimani codex annorum fere est nongentorum, continetque centum et septem Leonis epistolas, quarum uiginti et octo antehac numquam edite; quas authenticas germanasque esse et stylus, et materies, et codicis antiquitas, et quidquid optime note sinceritati fetus suffragari potest, manifestissime demonstrant. Earum preterea nonnullas indubitate fidei asserunt testes locupletissimi ex uariis orbis Christiani regionibus, ex Africa, inquam, Italia, Gallia, et Anglia aduocati, sedis apostolice pontifices uigilius papa et Pelagius II, Facundus Hermianensis  episcopus, Prudentius Tricassinus episcopus, et Beda presbyter, qui fragmenta earum aliqua protulerunt suis locis notanda. Leo ipse plures earumdem indicat in aliis eiusdem materie epistolis, ut in notis nostris obseruatum lector inueniet.

Nec hoc solum debemus Grimanico codici, quod plurimis magnique momenti epistolis auctiora Leonis scripta reddiderit, sed etiam quod longe emendatiora quam ante essent. Nullus enim codex occurrit ex quo plures insignioresque castigationes hauserimus.

Post epistolas habes aliarum aliquot fragmenta, ut et Commonitorii legatis ad Chalcedonense concilium proficiscentibus dati; quibus et unica adiicitur que restat Iuliani episcopi Censis ad Leonem Augustum epistola; cuius Iuliani tot ad Leonem nostrum  date ex legationis officio littere nisi temporum iniuria excidissent, et Leonis nostri epistole, et rerum  tunc in Ecclesia gestarum memoria maximam inde lucem mutuarentur.

Tomum primum fere claudit uita S. Hilarii Arelatensis episcopi scriptore S. Honorato episcopo Massiliensi illius discipulo. Hec ut Leonis Operibus subiiceretur, postulauit initum a nobis Apologie Hilariane conscribende consilium; cuius occasione cum plurima ex eius uita decerpserimus in dissertatione quinta lectori fontem ipsum adire cupienti commodum erit eum sub oculis inuenire. Nec fas fuit eius consanguinei, magistri, et in episcopatu Arelatensi predecessoris Honorati uitam ab ipso Hilario conscriptam ab huius uita seiungere, tum propter arctum utriusque nexum, tum ut quod reliquum habemus Opusculorum Hilarii si quis cum eius uita et  Apologia conferre uoluerit, ea ad manum habeat, et quidem castigatiora antiquis exemplaribus, que etiam rara sunt. Habes eodem loco Metrum de Genesi ad S. Leonem papam, quod sub Hilarii nomine circumfertur, et perbreuem eiusdem epistolam ad Eucherium Lugdunensem episcopum scriptam.

uI. TOMUS ALTER huius operis complectitur Appendicem seu Codicem canonum et constitutorum sedis apostolice ex codicibus mss. Thuaneo et Oxoniensi nunc primum editum, deinde Dissertationes tum in ipsum hunc Codicem, tum in Leonem nostrum; denique notas, uarias lectiones et obseruationes nonnullas.

Codicem illum  amplissimum uetustissimumque inscripsi omnium qui huc usque editi sunt in lucem, nec contra aliquem dicturum confido. Certe si de codicibus  canonum et constitutorum Romane Ecclesie loqui uelimus, amplius aliquid audeo: nec enim uetustissimum modo et amplissimum, sed unicum dicere debueram. De Iustelli prisco codice quid sentiendum, dissertatio nostra duodecima explicat. Dionysii uero Exigui uterque codex, unus canonum synodicorum, alter Epistolarum pontificiarum, numquam conditus est ad usum Ecclesie Romane uel episcoporum Romanorum seu mandato seu consilio; sed ille quidem instantia Stephani episcopi Salonitani, hic uero Iuliani presbyteri Sancte Anastasie piis, ut ipse ait, studiis et sollicitudine; quos postmodum usu celeberrimo Ecclesia Romana complexa est: ita enim ex Cassiodoro  asserunt uulgo scriptores rei canonice; licet de solo canonum ecclesiasticorum  codice precibus Stephani adornato, non de altero, id Cassiodorus asseueret. uerum sit ita de utroque; hec tamen una laus Codicis Dionysiani, quod priuati hominis industria conditus, ab Ecclesia Romana meruerit adoptari, suisque deputari usibus sexto seculo iam mediam partem elapso. At codex noster is ipse est quem sibi confecit Ecclesia Romana statim atque scripto iure et ipsa administrari cepit et Ecclesias ad suam ordinationem pertinentes regere. Enim uero ante Nicenos Sardicensesque conditos  canones sola consuetudine ecclesiastica, solis regulis partim a principibus apostolorum, partim a proximis eorum successoribus usu ipso uiueque traditionis manu acceptis ius ecclesiasticum dictum uidetur in Ecclesia Romana; post Sardicensem uero synodum, de condendo canonum codice cogitari cepit, qui ex Nicenis Sardicensibusque canonibus sub una numerorum serie colligatis conflatus, solus per aliquod tempus rerum ecclesiasticarum regendarum legem sanxit, ac uariis per succedentes etates accessionibus auctus eam formam induit, quam nunc habes pre oculis, queque ducentorum beatioris illius eui annorum disciplinam genuine representat.

uel ex hoc uno intelligit quisque cuius palato sapiunt antiquitas ecclesiastica et canonica disciplina  uetus, quo in pretio habendum egregium istud utriusque , quo melius aliquid et ecclesiastice rei conuenientius haud scio an presente seculo fuerit a tenebris uindicatum. Plura tamen adhuc sunt que codicem commendent. Quid enim quod exhibet antiquam illam canonum Orientalium uersionem, que in usu fuit per plures Ecclesias Occidentales ante Dionysianam? Hanc quidem ex parte habemus in Isidoriana Collectione; sed nec hanc illam antiquam esse confidentius quis pronuntiare ausus esset, antequam id ex eius collatione cum nostra appareret; nec sincera omnino habetur apud Isidorum, sed mendis, interpolationibus, aliisque corruptelis uitiata. Preterea antiqua Romane Ecclesie disciplina ex ista uersione innotescit, dum aliquos  canones Orientales ab ea reiectos docet, alios mutatos suoque accommodatos usui: quod ex Dionysii uersione obscurum manet, quippe qui canones ad fidem Greci textus transtulit, non habita ratione recepte ab Ecclesia Romana discipline. Mitto quod antiquas primasque habet uersiones opusculorum sanctorum aliquot Patrum, qui seculi quinti initio celebres fuere, et pontificum Romanorum conciliorumque usu consecrate; quod Romane Africaneque discipline nexum notiorem facit; quod plures fidei libellos qua editos, qua non antehac editos continet; quod aliqua Africanorum decreta in editis pretermissa redintegrat; quod epistolas aliquot Romanorum pontificum aliaque monumenta egregie interpolata sinceritati sue restituit; quod non ea solum  exhibet que ad disciplinam ecclesiasticam pertinent, sed etiam quidquid fere pro fidei causa actum scriptumque est uel ab apostolica sede, uel ab aliis episcopis per illa tempora, id codex comprehendit; in quo prestat et Dionysiano et ceteris canonum constitutorumque codicibus, qui nichil de rebus fidei attingunt, si capitula de gratia et libero arbitrio Celestini epistole annexa excipias, que apud Dionysium habentur et desiderantur in nostro, et Gangrenses anathematismos.

 Hec et alia huiusmodi, que suis locis occurrent, preclara quidem sunt. Duo tamen preter illa sunt que Ecclesie Romane studiosos  et antiquitatis ecclesiastice amatores magis afficient. Unum, quod ope huius codicis dignoscitur, que quoue tempore Orientales synodi in usum recepte fuerint in Ecclesia Romana, quo Antiocheni canones, Constantinopolitani, Africani, et si qui alii in controuersiam uocantur.

Alterum est, ex eodem nostro codice repelli ac funditus conuelli impudentem calumniam, quam famosi illi Magdeburgenses centuriatores aduersus sanctissimos pontifices Romanos Zosimum, Bonifacium et Celestinum sceleratissime struxerunt, cum eos palam et publice traducunt uelut Nicenorum canonum  adulteratores, falsatores, corruptores; quasi per immane scelus et impietatem, ac furiosam ambitionem a Zosimo papa sciente ac uolente suppositi sint Sardicenses canones pro Nicenis, cum illos sub Nicenorum nomine Carthaginensi concilio per legatos suos obtulit in celebratissima illa Appiarii presbyteri causa: In qua nefaria decretorum Nicenorum adulteratione peruicaciter perstiterit Bonifacius, homo ambitiosus, inquiunt, et impius, ac pertinaciter perseuerauerit Celestinus: licet Africanam synodum ueriora exemplaria Nicenorum canonum Constantinopoli et Alexandria accepisse, ac sceleratam fraudem falsatorum canonum detectam esse, probe sciret. Certa erit deinceps ex codicis inspectione non dicam modo apud catholicos, sed et apud quosuis non desperate conscientie  homines, et scelerata hominum mente corruptorum proteruia, et sinceritas candorque episcoporum Romanorum, qui quod acceptum a maioribus in suo codice legebant, bona fide protulerunt; quos eam ob rem ignorantie accusare non possis, quin Africanos episcopos, Orientales, ac plerosque Occidentales pariter insimules, quibus uel nullatenus uel obscure admodum innotuerant Sardicenses canones ac Nicenorum numerus, de quo ad nostram usque etatem perseuerauit eruditorium controuersia.

uII. Hec quidem optime, dicet aliquis, ac probata manet utilitas sinceritasque codicis: sed quamobrem Leonis Operibus annexus, ut simul prodirent? si quidem ille una cum dissertationibus sibi propriis uolumini seorsim excudendo sufficere poterat.

 Non una profecto ratio id consilii persuasit. Non dicam per id temporis a me codicem inuentum, cum Leoni edendo incubarem, et inde natam utrumque uno partu emittendi cogitationem; eodem codice usum esse Leonem nostrum; nonnullam lucem ex eo conciliari Leonis Operibus, ac presertim eo loci ubi Sardicenses canones pro Nicenis ab eo laudantur: multa eius etate in codicem fuisse illata, magnam partem ab eodem illi insertam; maximam Eutychis sectatorumque eius damnata dogmata attinere, que propria est et Leonis uictoria et scriptorum eius materies.  Sed potior ratio fuit, quod Leonis Epistole que Operum eius pars est insignior, sunt uelut necessarium codicis supplementum; quo resecto, codex nobiliore sui parte minutus mancusque erit; quo adiecto, iam perfectus est, integramque exhibet iuris canonici ueteris Romani bibliothecam, ex qua ecclesiastice administrationis leges deprompte per tot secula fuerunt ab apostolice sedis presulibus.

Epistolas Leonis necessarium dixi codicis supplementum, quia nichil omnino quod Leonis sit codici insertum habemus  : cum tamen omnium a Siricio papa usque ad Anastasium II presulum Romanorum epistolas precipuas complectatur, exceptis Anastasio, I, cuius nichil superest, Sixto III, qui uix duas epistolas, et Hilaro PP., qui plures scripsit. Et tamen  cuius potius epistole suum in codice locum obtinere debuerant, quam Leonis, qui et plura ceteris scripsit de discipline ecclesiastice obseruantia, et in Pelagianis Eutychianisque damnandis  pars magna fuit, et in posteriori etiam precipua? Istam omissionem non ex casu uel obliuione contigisse, multo minus ex contemptu natam quisquam dixerit. Ex industria igitur factum ab iis qui codicis capitibus 41 et 42  satius duxerunt una serie subiungere, que aduersus eosdem hereticos acta erant Simplicio, Felice et Gelasio Romanis pontificibus, quam actorum filum interrumpere prolixis Leonis nostri de multiplici materia epistolis; ex quibus si tantum aliquid  delibassent codici inserendum, rem minus utilem et commodam facturi essent, quam cum plerasque eiusdem epistolas in unum corpus collectas ad calcem codicis posuere, ut ego factum suspicor.

Coniecture huic nostre suffragatur utrumque codicis exemplar ms. Thuaneum et Oxoniense, ad quorum calcem Leonis epistole instar supplementi descripte sunt; ut in dissertatione duodecima diximus, et in indice integro Thuanei, quem codici prefiximus, quisque cernere potest.

De ceteris huius uoluminis partibus uix aliquid hic habemus prefandum. Dissertationum materiem exhibet illarum index mox secuturus. Note, obseruationes lectionesque uarie per se clare sunt. Plerumque codices mss. ex quibus iste manant, uel que genuinam  restituere, designaui; sepe hos omisi recensere, cum uidelicet indubitate certitudinis est emendatio et ad eam codices omnes conspirant. Earum alique prolixiores fortassis uidebuntur et aliquatenus aliene: in hoc plurimorum eruditorumque scriptorum exemplo obsecutus sum, qui perspicuitati magis studuere quam breuitati, nefasque duxerunt non ea uel alieno loco illustrare, que illustranda quauis occasione occurrebant.

In his nonnumquam a doctissimorum uirorum opinionibus recedimus, eas aliquando etiam impugnamus;  non alio ducti quam ueritatis aperiende studio. Hanc dum sincere querimus, si ab ea quandoque aberrare contigit, quod sepe accidisse mihi merito uereor, de errore a quolibet, siue amico animo, siue inimico admoneri, id laudis ac beneficii loco referam; eumdem agnoscere ac delere, uictorie deputabo.

uIII. Prefari desinam, si prius prestitero ne litterarius orbis ignoret, quorum beneficio promota et adiuta sit nostra in expurgando Leone opera, dum codicum mss. copiam fecerunt, omnemque opem beneuole contulerunt. Regia librorum mss. Gaza uti libentissime permisit uir clariss. D. Carcaui huius gazophylacii uigilantissimus prefectus. Quidquid e celeberrima Sangermanensis cenobii bibliotheca usui  nobis esse potuit, qua excusum, qua manuscriptum, id omne liberalissime profudit R. P. Domnus Lucas Dacheri, cuius doctrinam et pietatem cum omnibus suspicio, cuius amicitia cum paucis glorior. Codicem Leonis manuscriptum perhumaniter communicauit ditissime S. uictoris bibliothece scientissimus custos D. le Tonnellier. Quantum debeam uiro doctissimo Eduardo Bernardo astronomie in Oxoniensi academia Sauiliano professori, dicere non ualeo. Non tantum enim codicis Romani aurum contra estimandi apographum cura sua descriptum ad me transmisit, sed et bibliothecas Oxonienses summa diligentia ipse scrutatus est, archiua Laudina, Bodleiana, Orielensia, Baliolensia, Pembrochiana, etc., excussit, edita cum mss. codicibus contulit, uarias lectiones propria descripsit  manu, ea cura, eo studio, ea humanitate, cui parem uix ac ne uix quidem inuenias. Nec satis fuit uiro liberalissimo sua profudisse, nisi et amicorum studium ac laborem impendisset, quorum oculis Cantabrigenses bibliothecas et codices mss. lustrauit, indeque excerptas misit uariantes lectiones. Humanissimo D. Thome Gale hanc me opem debere quando  Bernardus significat, ingratus sim, si uiri nomen hoc loco reticeam. Neque tuum, Iosephe mi Quesnelle, carissime agnate, uel silentio premere queam, uel sine grati animi significatione commemorare, qui ex ditissimo illo illustrissimi Thuani penu litterario, cuius fidissimus es promus condus, et codicis Romani exemplar ms. et tot Leonis mss. codices subministrasti, non singulari in me solum, sed et in litteras amore. Clarissimum uirum D. uion d'Herouual si pro collata codicum ope laudare omisero, solus ero omnium qui uel eruende uel illustrande antiquitati adlaborant, qui, nec si uelint, se subtrahere queant beneficentissimo eius erga litteras litteratosque studio. Ceteros, quibus aliquid officiose opis debemus, sua laus manet propriis locis commemoranda.

 Quod nec Cesaream uienne bibliothecam  , nec Romanas laudo, erit qui succenseat, quasi opulentissima illa adire neglexerim. Non profecto peperci opere, non amicis, quo ad illa litterarum adyta liceret penetrare; sed irrito conatu. Optassem in primis particeps fieri codicis Operum S. Leonis, quem a doctissimo uiro Francisco Pegna cum Romanarum bibliothecarum mss. codicibus olim collatum didiceram a cl. uiro Emerico Bigotio Rothomagensi eruditionis omnibus notissime. Codex ille mortuo Francsico Pegna ad Marium S. Angeli canonicum uenerat, huncque in eius bibliotheca pre manibus habuit Bigotius, qui post Marii mortem de codice per litteras sciscitans, aliud responsum non retulit, nisi quid de illo factum esset, ignorari. Forsan que prime  huic editioni non adfuere, alteri adornande, si quando id contingat, suppeditabuntur: quod ut ab eruditis omnibus prompto animo prestetur, pro sua eos in sanctissimum apostolice sedis pontificem doctoremque Ecclesie reuerentia, pro suo in Ecclesiam ipsam studio enixis precibus cohortamur.





EIUSDEM QUESNELLI NUNCUPATORIA SUAE EDITIONI PRAEFIXA.


 Sancto Leoni Magno Ecclesie Romane episcopo, nec tante sedis impari, uiro apostolico  , Ecclesie luminari  , orthodoxe fidei columne  , uocis Petri interpreti  , apostolicorum dogmatum defensori  , apostolis cequando  , angelis equali  ; cuius sententiam  quidquid ubique catholicum est  , uelut celeste oraculum miratur, celebrat, ueneratur; catholice ueritatis assertori  , sed pacifico; ecclesiastice pacis amatori, sed intrepido  ; euangelice legis interpreti, sed non ex suo  ; sacerdotalis sanctimonie preconi,  sed non otioso  ; Ecclesie catholice doctori, sed traditionis discipulo  ; canonice discipline instauratori sapientissimo  , exsecutori religiossimo  , uindici  fortissimo  ; fideli ac fidenti Ecclesie propugnatori  , hereticorum non ficto aut trepido impugnatori  : cuius pro catholica fide sollicitudinem ac diligentiam, laborem et industriam, libertatem atque constantiam omnis Ecclesia predicare non cessat  : qui mysterium sacrosancte Trinitatis contra Priscillianistas  , Iesu Christi incarnationis necessitatem contra Iudeos  , eamdem cum Patre substantiam contra Arianos  , humane proprietatem nature contra Eutychen  , persone singularitatem contra Nestorium  , Ecclesie iura ac potestatem contra Nouatianos  , corporis mystici unitatem contra Donatistas  , gratie   sanguine mediatoris parte omnimodam necessitatem,  gratuitam largitionem, insuperabilem uirtutem, contra Pelagianos Pelagianorumque reliquias  ; mysteriorum omnium ueritatem, dignitatem, sanctitatem, contra Manicheos  ; sincerum religionis cultum contra impios et Pseudo-Christianos  , celesti doctrina, pietate singulari, inuicto animo, exemplo, sermonibus, scriptis ex ipso apostolorum corde prolatis explicuit, asseruit, propugnauit  . Tante sanctitatis, tante fidei, tante doctrine  , pontifici, Ecclesie ad uictoriam diuinitus preparato  , se ac suam hanc qualemcumque opellam in scriptis eius colligendis, purgandis, illustrandis positam, e Gallicane Ecclesie sinu unde olim ad Petri cathedram ille quesitus est  , offert, dicat, consecrat, deuotissimus cliens Paschasius Quesnel Parisinus, presbyter congregat. Oratorii D. Iesu. Iu kalend. Iulii Leonis  Magni memorie sacro. A. R. S. CIC IC C. LXXu  .





SHeNEMANNI NOTITIA HISTORICO-LITTERARIA IN S. LEONEM MAGNUM.




CAPUT PRIMUM. De uita S. Leonis Magni.


Leo cognomento Magnus, patria Romanus fuit. De anno natali eius in antiquis Ecclesie monumentis nichil traditum accepimus, nec ex iis que de uita eius  nobis supersunt, nec ex etate, qua decessit, certi quidquam coniicere licet. Patrem habuit Quintianum nomine, incerte, sed proculdubio haud infime conditionis, quippe a quo filius tam mature indolis non uulgari ratione educari debuit; nisi mauis, eum inter sacerdotes demum, a quibus iuuenis ueteris Ecclesie more ad Ecclesie munia obeunda formatus est, et  suimet ingenii felicitate id adeptum esse, quo postea tantopere excelluit, et inter pontifices Romanos Magni nomine meruit distingui, paratissimum scilicet ad queuis non solum Ecclesie, sed et alia que nec cum fide nec cum disciplina quidquam coniunctum  habebant, negotia apte et decore administranda ingenium. Certe iam mature uirtutis a natura insite et studii in officio documenta dedisse eum oportet, siquidem acolythus adhuc sub Zosimo papa a. 418 Carthaginem ad pontificis de Celestio sententiam Aurelio ceterisque Africe episcopis perferendam adhibitus fuit  . Celestini pape temporibus diaconum  egit. Sed que de administratione rerum ecclesiasticarum ab eodem Celestino ei concredita Quesnellus disputat, alia desiderant, quam quibus ille nititur, argumenta  . Attamen qua estimatione Leo tunc Rome fuerit, testatur luculentissime Cassiani epistola, qua an. 431 libros de Incarnatione contra Nestorium hortatu ipsius Leonis scriptos ei obtulit. Sed et alia adsunt hoc non inferiora documenta auctoritatis et gratie, qua non Rome solum apud pontificem, sed in principum aula etiam ualeret. Nam si Prospero credimus, Leonis maxime uigilantia et hortatu factum est, ut Sixtus papa Iuliani Eclanensis artibus, quibus in communionem Ecclesie irrepere moliebatur, resisteret; legatio autem quam anno 440 iussu imperatoris ad conciliandos Aetii et  Albini exercitus Romani in Gallia ducum, odio toti imperio timendo dissidentium, animos suscepit, ipsa eius ad episcopatum Romanum electione notior est reddita. Dum enim Leo adhuc in negotio isto distinebatur, Sixtus papa diem obiit, cunctaque statim cleri ac populi Romani suffragia diaconum Leonem episcopum nominarunt. Accitus igitur legatione honorifica atque ordinatus, nouum munus solemni gratiarum actione auspicatus est, eumdemque ordinationis sue diem quotannis sermone celebrauit.

Incidit quidem episcopatus eius in funesta imperii Romani in Occidente tempora. Quippe in extrema principum socordia et stupore, undique barbarorum cohortes aut imperii finibus ingruebant, aut prouincias incursionibus inundabant, easque aut deuastabant  ac depopulabantur, aut pulsis subactisue incolis sibi ipsis sedes faciebant. Calamitatem quam Ecclesia uniuersa ex singularum prouinciarum afflictione necesse sentiebat, intueri non licebat, quin metus ne similis Italiam ipsamque Romam fortuna maneret, suboriretur, a cuius oppressione, si duratura esset, grauissimum sedis apostolice dignitati, que nunc erat, damnum portendebatur. Quo accedebat barbarorum Arianismo imbutorum in Ecclesie catholice asseclas odium et graues passim persecutiones. Inter has ergo suborientis tempestatis nubes animi sane robore opus erat episcopo Ecclesie gubernaculum suscipienti. Ceterum non item desperatus erat internus Ecclesie status; quin immo non carebat letis auguriis, siquidem ex pontificis Romani  commodis estimandus erat. Hereticorum enim qui tam crebri erant per ista secula motus non poterant sollicitare nouum episcopum auctoritatis sedis sue promouende et exemplorum priscorum non penitus ignarum, utpote qui nosse debebat, quanta incrementa ex singulis fere eiusmodi disceptationibus etiam per minus doctos et parum firmati animi episcopos Romane sedis auctoritas potestasque cepisset, quantisque  amplificationibus per nuperas Orientis contentiones locus factus esset  . Quanto uero maiora Leo sperare debebat, qui preter ceteras animi ingeniique dotes eruditionis et eloquii auctoritatem ad hanc dignitatem afferebat, et in grauissimis ac subtilissimis de fide questionibus definiendis Grecis nedum par, sed etiam superior sibi uideri poterat. Atque hec taliaue Leonem sensisse euentus comprobauit. Utut enim sincerum erat et strenuum eius discipline ecclesiastice regende fideique antiquitus accepte tuende studium, quod a primordiis muneris statim et numquam non deinceps per omne episcopatus sui tempus declarauit, et sane propria ipsi animi alacritate et firmitate plurimum adiuuabatur: non minus tamen eodem ad augendam sedis sue dignitatem et  auctoritatem usus est, et in hisce conaminibus insita ingenii uis in arrogantiam et pertinaciam intolerabilem sepe et insanam degenerauit. Testis est concertatio eius cum Hilario Arelatensi, plena superbie et affectuum tanto episcopo indignorum; tametsi minime Quesnello in excusando et defendendo Hilario assentiamur. Alia eiusdem animi documenta suppeditat historia cause Eutychiane, et quidem talia ut, si lubenter concedamus antecessores eius in sede Romana nonnisi pro re nata auctoritati potestatique sue promouende studuisse, hunc primum meditato consilio omnes ceteros episcopos suo imperio subiicere conatum esse, et uero hoc consilium non in ipso episcopatu demum fouere cepisse, sed ad eumdem attulisse existimem. Referenda mihi huc in primis uidetur illa eius sollicitudo,  qua doctrinam de dignitate potestateque Romane sedis in Petro fundata, et ab eo in successores transmissa stabilire, et cunctorum per Occidentem et Orientem animis inserere studuit.

Cepit hec doctrina in Innocentio, a cuius deinde successoribus numquam ea neglecta fuit, a Leone autem ita explicata et firmata est, ut non ipsi solum, sed omnibus deinceps Romanis episcopis pro fundamento machinationum euehende et amplificande dominationis esset, nec ulla monstris opinionum eidem fauentium inueniretur feracior. Neque solum ea utebatur si quid auctoritate sua efficere uellet, sed coram populo peculiari studio tum alias sepe, tum in anniuersario ordinationis sue tractare solebat. Ac primum quidem que Petro pre ceteris apostolis  a Christo concessa fuerint dona atque priuilegia adeo extollit atque exornat, ut iam profiteri ausus sit, huic uiro consortium sue potentie tribuisse diuinam dignationem, et si quid cum eo commune ceteris uoluerit esse principibus, numquam nisi per ipsum dedisse quidquid aliis non negauerit  . Mox dum eiusdem Petri uices sustinere se affirmat, eo omnem operam suam confert, ut persuadeat audientibus,  Soliditatem illam quam e Petra Christo etiam ipse Petra factus acceperit, in suos quoque se transfudisse heredes; eumdemque sedi sue preesse non desinere, ipsum salubribus consiliis, equis iudiciis presidere, seque non tam sedi eius presidere quam seruire, adeo ut si quid iam a Romano pontifice recte agatur et disponatur, illius operibus, illius sit gubernaculis deputandum. Porro ex eiusdem Petri firmitate consurgere debuisse statuit sublimitatem Ecclesie, eaque de causa specialem a Domino Petri curam susceptam et pro fide Petri proprie supplicatum fuisse: tamquam aliorum status certior esset futurus, si mens principis uicta non fuisset. Hac mente atque hoc ingenio Leo causam Eutychis tractare cepit. Hic archimandrita Constantinopolitanus, dum nimis strenue Nestorianismi reliquias  persequeretur, et quosdam episcopos Orientales iniusta heresis suspicione premeret, in alium eidem oppositum errorem incidit, atque duas in Christo naturas post adunationem in unam coaluisse statuere non est ueritus. Diligens erat tam sacrarum Scripturarum quam expositionum sanctorum Patrum scrutator, quique aperte fatebatur se illas potiores habere et solas certas firmasque existimare. Sed ex eodem solitario studio et Nestorianismi metu religiosius uerba curabat, nimiaque ancipitum locutionum fuga potius quam ulla alia de causa in errorem incidisse uidetur  . Nec uero pertinax erat, sapientiorumque et doctiorum respuebat correctiones; sed in ipsa synodo Constantinopolitana (), in qua primum a. 448 causa eius coram Flauiano agitata  est, sententiam eius lubens amplectebatur, modo aliter sentientes exsecrari, ut iussus erat, uerebatur et aperte renuebat. Atque hac solum de causa ipse a synodo anathema tulit et ab officio simul et communione Ecclesie remotus est. Tum uero Eutyches acri suo contra Nestorianismum studio se pessumdatum sentiens, imperatorem adire, aliorumque episcoporum, in primis autem Alexandrine et Romane sedis antistitum auxilium implorare cepit. Nec frustra. Imperator enim, qui Nestorianam heresim peste quauis capitaliorem estimabat, et suopte ingenio, et fortasse etiam amicorum quorumdam , qui uel ipsi minus Flauiano fauebant, uel uere iniuriam ab eo Eutychi illatam dolebant, studiis patrocinium  eius suscepit. Alexandrino autem episcopo, nisi perenne in Constantinopolitanos presules odium fuisset, uel ob unius Cyrilli memoriam uir huius animi presidio suo dignus uideri debebat, et uero Dioscuro nulla gratior animum in riuali explendi occasio obtingere potuisset. Tandem Leonis etiam pro causa eius deplorata non obscura iam uoluntas erat. Quippe cum Eutyches dudum ei studio suo contra Nestorianos per litteras olim ad eum directas commendatus, iam non ipse solum de iniuria sibi facta apud eum questus esset, sed Theodosius etiam magnum perturbationis  strepitum a Flauiano excitatum scripsisset, et ut laboranti Eutychi succurreret rogasset, uehementer cum Flauiano expostulare cepit, mirari se significans, qui scandalum illud ipsi silere potuerit, nec potius procurarit, ut primitus insinuatione relationis eius instrueretur, et poscens ut quam primum iudicii eius ratio omniaque que gesta essent, plenissime et lucide ad notitiam suam peruenirent. Mox autem cum de Eutychis heresi per Flauiani epistolam edoctus esset, tam detestanda ipsi eius opinionis uisa est prauitas, tam late patens et multiplex errorum ex ea pullulantium propago, tantum periculum quod ex ea fidei puriori immineret, ut extemplo quidem assensum suum breui epistola Flauiano declararet, simul autem pleniorem epistolam polliceretur, in  qua Flauianum episcopum, quid de tota causa constitui deberet, instructurus esset. Hec uero fuit celebris illa ad Flauianum epistola, qua totam de Incarnatione sententiam discussit atque definiuit, Nestoriique et Eutychis erroribus proscriptis, catholicam doctrinam adeo accurate tum sententiis, tum sermone declarare studuit, ut quidquid in ea scriptum est ex apostolica et euangelica probaretur sumptum esse doctrina. Constantinopolim mittere decreuerat per eumdem, qui priores Flauiani litteras apportauerat, clericum. Sed cum interea ab imperatore synodus generalis Ephesum in kalendas Augusti a. 449 indicta esset, legatis eodem destinatis dedit ut in synodo publice recitarent. At de synodi istius exitu constat. Latrocinalis nomine infamis est; solus imperitabat Dioscurus;  prohibiti legati Romani a lectione litterarum Leonis ad Flauianum, et postquam factionis furor omnia miscuisset, in custodiam dati, solo Hilario per fugam elapso. uani erant oppressorum clamores, uana omnium bonorum indignatio, uane Leonis apud Theodosium et Pulcheriam, ad clerum plebem et archimandritas Constantinopolitanos querele. Frustra gesta eius synodus Romana reprobauit; frustra per ualentinianum et Placidiam Pulcheriamque Augustas concilium in partibus Occidentis a Theodosio impetrare nitebatur; cum subito morte Theodosii  tristis rerum facies in letiorem, et quidem Romani pontificis auctoritati auspicatissimam conuersa est. Etenim nouus imperator Marcianus, Pulcheria eius uxore adiuuante, ab initio imperii sui  eo omnem curam atque cogitationem conferebat, ut damnum ab Eutyche fidei illatum resarciretur, studiumque suum de concilio quam citius cogendo Leoni per epistolam declarauit  . Interim Eutyches ex Urbe egredi iussus, et synodus Constantinopoli presentibus Romanis legatis coacta est, ibique lecta dogmatica Leonis epistola ad Flauianum, cui nouus Constantinopolis episcopus Anatolius cum ceteris episcopis, archimandritis, presbyteris et diaconis subscripserunt  , eamdemque omnibus qui ubique essent metropolitis subscribendam miserunt  . Huc  igitur rebus uergentibus, Leo, occasionem esse ratus iudicii sui auctoritatem latius proferendi, nouos spiritus sumere et, quasi ad se unum definitio tota pertineret, arrogantia sua aliorum moderationi illudere audet. Huius fastidii plena est epistola modo laudata ad Anatolium, qua letari se significat, quod epistole sue ad Flauianum assensum prebuerit, seu, ut ipsius uerbis utamur, gloriatur quod sequacem se euangelice eruditionis ostendat et de confirmata apud se pace sedis apostolice ei gratulatur. Sed plura et luculentiora documenta per legatos suos in concilio Chalcedonensi dedit. Ac primo quidem quam enixe poterat, studuit efficere, ut tota synodus differretur, pre exens aptius tempus esse exspectandum, quo plurimi etiam de longinquioribus prouinciis episcopi  euocari possent; sed fortasse non aliam ob causam quam quia speraret fore ut sua unius epistola, cui omnes totius orbis episcopi nomina sua cum anathematizatione Nestorii et Eutychis errorumque eorum subsignauerant, et porro erant subsignaturi, heresis confecta existimaretur, presertim cum de restituendis episcopis in synodo Ephesina iniuste a sedibus suis depulsis et Dioscuro cum asseclis a communione prohibendo iam in Constantinopolitana synodo ex suorum quoque legatorum preceptis  actum esset. Accedit quod haud difficulter intelligitur eum ueritum esse ne Constantinopolitanus episcopus, cuius in Flauiano sedes per Dioscurum graui ignominia affecta erat, repentina Alexandrini aduersarii depressione elatus hac occasione et animorum affectione  uteretur ad sedis sue prerogatiuas augendas. Nec uero uanus iste metus fuit, ut ex sequentibus patebit. Enimuero cum nec hoc, nec ut in Italia haberetur impetrare potuisset, Paschasinum Lilybetanum episcopum et Bonifacium presbyterum Niceam, quo primum indicta erat undeque post Chalcedonem traducta fuit synodus, legatos misit. Incepit synodus Chalcedone octauo idus Octobris, absolutaque est kalendis Nouembribus 16 actionibus  , in quibus nichil plane a legatis Romani episcopi omissum est, quo auctoritatem eius supra illam synodi tollerent. Tam parum etiam ab iisdem siue episcopis presentibus, siue magistratibus qui cum potestate aderant, reuerentie habitum fuit, ut non semel clamarent, sic uelle, sic iubere Leonem, id esse in mandatis suis, et  minitarentur adeo se discessuros ni ita fieret. Ac in plerisque quidem pacis studio causarumque disceptandarum urgente necessitate et erga imperatorem obseruantia, ita iis synodus obsecuta est, ut a Leonis nutu et moderamine pependisse uideri possit. De ipsa autem, que prima tanti dissidii causa fuerat, Eutychis heresi, quemadmodum et illa Nestorii, tantum abest ut noui aliquid congregati Patres decreuerint, ut potius in tribus, quibus questio hec partim legatorum Romanorum, partim aliorum episcoporum studio agitata fuit actionibus  , eadem  iterum iterumque ad Flauianum epistola, tamquam firmissimum contra istas prauitates presidium inculcata unaque cum symbolo Niceno, Constantinopolitano et duabus Cyrilli ad Nestorium epistolis  pro unica et perpetua fidei norma ab omnibus sit approbata. Itaque nunc primum episcopi Romani definitio uniuerse Ecclesie fidei regulam constituit, ab eoque uniuerse quasi Ecclesie dictata est. Quo triumpho ille tamen non tamquam nouo potitus esse uideri uoluit, sed uultu et sermone ad grauitatem composito nichil, nisi quod ex ordine et consuetudine Romane sedis esset, gessisse se simulauit. Sed quo letior hic rerum successus fuit, tanto maiorem ipsi attulit egritudinem Anatolii episcopi, quam ipse uocare solebat, ambitio, seu, ut  ille pre se tulit, cleri eius, citra ipsius culpam, in sedem Constantinopolitanam studium. Scilicet, peractis omnibus que ad primariam synodi curam pertinere uisa erant, actione 16 a clero Constantinopolitano et episcopis flagitari ceptum, ut in honorem sedis Constantinopolitane synodus aliquid statueret. Leoni id nequaquam improuisum atque inexspectatum fuit. Dederat enim legatis suis in mandatis, ut si qui forte episcopi ciuitatum suarum splendore confisi tentaturi essent sibi usurpare, id qua dignum esset constantia retunderent. Quapropter summa illi animi contentione hisce nouationibus obnituntur, nec tamen impedire potuerunt quominus decerneretur ut Constantinopolitanus tamquam noue Rome episcopus primo post Romanum honore frueretur, et ius  potestatemque in Thracie, Ponti et Asie dieceses earumque metropolitanos haberet, et barbarorum episcopos ordinaret. Exierant de synodo legati Romani cum de canonibus hac in re condendis agi cepisset, sed ubi nichilosecius conditos acceperant, postridie redierunt, ac grauiter et subdole de actis sese absentibus conquesti, tandem, ut mandato suo ex parte saltem satisfacerent, solemniter iis contradixerunt, aliaque ab humanitate ac sobrietate aliena egerunt, de quibus in epistola ad Leonem moderate dolet Anatolius  . At multo impotentior animi Leo fuit. Spreta imperatorum humanissima uoluntatis significatione, spretis episcoporum Orientalium precibus, continuo ille seuire in Anatolium, obiurgare eum quod legatis suis parere detrectauerit, ambitum  prauum et cupiditatem uniuerse Ecclesie perniciosam obiicere, nichil probi, nichil fidi in eo existimare, quin ordinationis eius initia culpare et iam communionis priuationem minari. Ac tamdiu ipsi aliqua in Pulcheria et facillimi animi imperatore Marciano spes supererat, nichil artis ac uerborum intentatum reliquit, quo eos sibi conciliaret et impelleret ut Anatolio assensum cohiberent et canones sibi inuisi rescinderentur. Non solum enim Nicene synodi decreta istis uiolari contendebat, sed et Alexandrine et Antiochene sedis prerogatiuis offici, et multorum  metropolitanorum iura imminui querebatur, maioraque Ecclesie ex importuno episcopi huius honorum appetitu mala presagiebat  . Interim ad litteras episcoporum ex synodo Chalcedonensi ad eum directas, quibus quecumque acta fuerant significauerant, nichil rescripsit; unde apud nonnullos decreta illius in suspicionem adducta sunt, et de orthodoxia eorum, utpote quibus episcopus Romanus refragaretur, ambigi cepit. Sed ubi irrita hac ex parte sua studia uidit, et imperatores potius urgerent ne ultro decreta Chalcedonensia confirmare differret, in tantum illorum auctoritati cessit, ut ipsum obsequii sui non peniteret, adeoque omnia, que fidei negotium concernerent, assensu suo confirmauit, illos autem de honore sedis Constantinopolitane canones penitus  reprobauit. Quid quod ab omni cum Anatolio litterarum commercio abstinuit, ac nouo prorsus exemplo tamquam minus fidei catholice intento custodem ex suis addidit, et gestorum eius speculatorem Iulianum episcopum Censem  ? Et licet postea instante Marciano, et Anatolio quoque flagitante, in gratiam cum eo redire se simularet, ipsa tamen eius pacis declaratio adeo in opprobrium et iniuriam Constantinopolitani episcopi spectabat, adeo captiosa erat et anceps, ut mirum non sit ab hoc inde tempore Ecclesie Orientalis episcopum primarium a Romana sede fuisse alienatum. Post partam de Eutyche uictoriam sueque formule triumphum non alia re gesta  clarior exstitit Leo, quam legatione ad Attilam eodem anno quo Chalcedonense concilium peractum est, suscepta. Nimirum Attila, redintegratis post acceptam in campis Catalaunicis cladem uiribus, per Pannonias Italiam inuaserat, summa imperatoris et Aetii ducis socordia ne leuissimo quidem presidio munitam. Quin tanta utriusque ignauia fuit, ut ipsi ex omni potius Italia discedere mallent, quam ad defendendam aliquid moliri. Patuere igitur nobilissime prouincie omni hostilis rapacitatis ac libidinis furori, et primo uelut impetu regie ciuitates, Aquileia, Ticinum et Mediolanum, capte ac direpte sunt, iamque Hunnus inopinato rerum successu superbus Romam properabat. Tum in extrema omnium trepidatione nullum salubrius principi senatui ac populo  Romano consilium uisum est, quam ut per legatos pax a truculentissimo rege expeteretur. Concreditum fuit paciscendi negotium Leoni, additis duobus uiris consularis et prefectorie dignitatis, Auieno et Trigetio. Sed de partibus horum, sicut et de conditionibus quas offerre debebant, silet historia, unius pene Leonis memorie celebrande hac in re curiosa. Quid egerint et quomodo, pariter ignoramus; sed solus effecisse dicitur, ut ab hostili animo Attila abstineret et subito discessum pararet. Tota legatione dignanter accepta, ita summi Sacerdotis presentia rex gauisus est, ut bello abstineret, et ultra Danubium discederet, Prosper narrat, innuens  quasi ab oris atque corporis Leonis augustiori specie id profectum esse, quod Attile animum frangeret. Alii eloquentie eius hanc uim asserere maluerunt; et licet haud difficulter animaduerti possit, ad Hunni animum mouendum fortiores existere debuisse causas, nec desint etiam in historia expeditionis eius que sat probabiles dici queant  , fuere tamen quibus tota res a miraculo non aliena uideretur, iidemque commentis suis effecerunt, ut et apud eos quibus tum ob longinquitatem, tum ob aciem hebetiorem uirtutes eius occulerentur, nomen illustre esset. Econtrario alia eius ad Gensericum uandalum occursio, multo licet utilior, parum inclaruit. Nam cum a. 455, ualentiniano imperatore perempto, Maximus imperium Occidentis inuasisset, Eudoxiamque  uxorem eius parricidii nesciam matrimonio sibi iunxisset, illa mox sceleris Maximi in marito perpetrati certior facta necem ulcisci statuit atque ire nimio studio totam Urbem excidio deuouit, Genserico uandalorum rege ex Africa arcessito. Illico enim uandalus ingenti cum exercitu in Italiam traiecit Urbemque ab omni presidio uacuam aggressus occupauit iamque totus ad cedes atque incendia se dedisset, nisi Leo extra portas ei obuiam factus supplicatione sua impetrasset, ut direptione contentus a cede atque incendio abstineret. Certe hoc quidquid fuit misere opis, totum Leonis erat. Neque enim hic Attila erat superstitiosis terriculamentis uexatus inter eundum et redeundum fluctuans, aut attritis lue atque inopia copiis hostilem occursum metuens; sed hostis cuncta  iam in potestate tenens, cui preter insitam ferociam ipsa religio ire stimulos adderet, cuiusque seuitiam adeo nulla nisi orationis uis frangere aut flectere potuit. Postremam ipsi sollicitudinem attulerunt turbe in Alexandrina Ecclesia a Timotheo Aeluro a. 457 excitate, per quas concilii Chalcedonensis auctoritas haud leue in discrimen adduci uidebatur. Res omnis sub nouo imperatore Orientis Leone et per Constantinopolitanum episcopum transacta, episcopi autem Romani studiis et prudentia plurimum adiuta est, qui postquam denuo cause sue uictoriam et expulso Timotheo Aeluro alium Timotheum  rite sedem Alexandrinam occupare uiderat, non diu inter mortales uersatus, ultimum cure sue pro Ecclesia  monumentum, litteras ad nouum episcopum, eiusque ordinatores et clericos Alexandrinos gratulatorias reliquit, nec integro anno post, die 10 Nouembris 461 ad superos migrauit.



CAPUT II. De Scriptis S. Leonis.

Scripta Leonis M. Sermonibus et Epistolis constant. Utrumque genus iuxta Balleriniorum editionem enumerabimus, addito Quesnelli et anteriorum editionum ordine.



I. SERMONES.


    I---u. De Natali ipsius, habiti in die ordinationis sue et anniuersario eiusdem. Apud Quesn. I---Iu. nam primus a Balleriniis in duos est diuisus, quorum prior capite 1, posterior capitibus 2 et 3, constat.
    uI---XI De Collectis. Apud Quesn. u---X.
    XII---XX. De ieiunio decimi mensis. Apud Quesn. XI---XIX.
    XXI---XXX. De Natiuitate Domini. Apud Quesn. XX---XXXuII.
    XXXI---XXXuIII. In Epiphania Domini. Apud Quesn. XXX---XXXuII.
    XXXIX---L. De Quadragesima. Apud Quesn. XXXuIII---XLIX.
     LI. Homilia habita ante secundam Dominicam Quadragesime de Euangelio secundum Mattheum: In illo temporis assumpsit iehsu Petrum, etc. Apud Quesn. XCIu, inscr. de Transfiguratione Domini.
    LII---LXX. De Passione Domini, apud Quesn. L---LXuIII.
    LXXI---LXXII. De Resurrectione Domini. Apud Quesn. LXIX---LXX.
    LXXIII---LXXIu. De Ascensione Domini. Apud Quesn. LXXI---II.
    LXXu---LXXuII. De Pentecoste. Apud Quesn. LXXIII---u.
    LXXuIII---LXXXI. De Ieiunio Pentecostes. Apud Quesn. LXXuI---IX.
    LXXXII. In Natali apostolorum Petri et Pauli. Apud  Quesn. LXXX.
    LXXXIII. In Natali S. Petri apostoli. In Appendice Quesn. sermo Iu.
    LXXXIu. In Octauis apostolorum Petri et Pauli. Apud Quesn. LXXXI.
    LXXXu. In Natali S. Laurentii martyris. Apud Quesn. LXXXIII.
    LXXXuI---XCIu. De Ieiunio septimi mensis. Apud Quesn. LXXXIu---XCII.
    XCu. De Gradibus ascensionis ad beatitudinem. Apud Quesn. XCu.
    XCuI. Tractatus contra heresim Euthychis. Apud Quesn. XCIII.


Ab his segregati sunt et in Appendicem reiecti tamquam falso Leoni tributi.

     I. Tractatus aduersus errores Eutychetis et aliorum hereticorum. In Appendice Quesnelliana u.
    II. In Natiuitate Domini. In eadem Appendice II.
    III. Iu. De Quadragesima.
    u. uI. De Passione Domini.
    uII. In Dominica Palmarum.
    uIII.---X. De Resurrectione Domini.
    XI. In Ascensione Domini. In eadem Append. III.
    XII. De Sanctissima Trinitate.
    XIII. In Natali S. uincentii Martyris. In eadem Append. I.
     XIu. In Cathedra S. Petri a Quesnello primum editus inter genuinos num. XCuI, sed ipsius postea iudicio remotus. Suppletus est a Balleriniis ex uatt. codd.
    Xu. In Annuntiatione B. uirginis Marie.
    XuI. In Natali SS. apostolorum Petri et Pauli.
    XuII. In Natali B. Pauli apostoli.
    XuIII. De S. Petro, quomodo de carcere eductus est.
    XIX. In Natali SS. septem fratrum Machabeorum, nunc primum in Appendice collocatus et S. Augustino restitutus. Apud Quesn. Sermo LXXXII.
    XX. De Transfiguratione Domini.





II. EPISTOLAE  .

 I. Ad Aquileiensem episcopum . II. Ad Septimum Altini ep. .  Iu. Ad episcopos per Campaniam, Picenum et Tusciam prouincias constitutos . u. Ad Metropolitanos per Illyricum . uI. Ad Anastasium Thessalonicensem . uII. Ad uniuersos per Italiam episcopos .  IX. Ad Dioscurum Alexandrinum episcopum . X. Ad uiennensis prouincie episcopos .  XII. Ad episcopos Mauritanie Cesaree . XIII. Ad Metropolitanos Illyrici . XIu. Ad Anastasium Thessalonicensem . Xu. Ad Turribium Asturicensem de Priscillianistis . XuI. Ad episcopos Sicilie . XuII. Ad eosdem Siculos . XuIII. Ad Ianuarium Aquileiensem .  XIX. Ad Dorum Beneuentanum . XX. Ad Euthychem CP. abbatem .  XXIII. Ad Flauianum CP. . XXIu. Ad Theodosium Aug. .  XXuII. Ad Flauianum CP. . XXuIII. Ad eumdem . XXIX. Ad Theodosium Aug. . XXX. Ad Pulcheriam Augustam . XXXI. Ad eamdem Pulcheriam . XXXII. Ad Faustum, Martinum et alios archimandritas CP. . XXXIII. Ad synodum Ephesinam . XXXIu. Ad Iulianum Censem episcopum . XXXu. Ad eumdem .  XXXuI. Ad Flauianum CP. . XXXuII. Ad Theodosium Aug. . XXXuIII. Ad Flauianum CP. . XXXIX. Ad eumdem . XL. Ad episcopos Arelatensis prouincie . XLI. Ad Rauennium Arelatensem . XLII. Ad eumdem . XLIII. Ad Theodosium Aug. . XLIu. Ad eumdem . XLu. Ad Pulcheriam Augustam .  XLuII. Ad Anastasium Thessalonicensem . XLuIII. Ad Iulianum Censem . XLIX. Ad Flauianum CP. . L. Ad clerum et plebem CP. . LI. Ad Faustum et ceteros archimandritas CP. .  LIu. Ad Theodosium Aug. .  LIX. Ad clerum et plebem  Constantinopolitanam . LX. Ad Pulcheriam Augustam . LXI. Ad Martinum et Faustum presbyteros .  LXuI. Ad Gallicanos episcopos sedi Arelatensi fauentes responsio . LXuII. Ad Rauennium Arelatensem .  LXIX. Ad Theodosium Augustum . LXX. Ad Pulcheriam Augustam . LXXI. Ad archimandritas CP. . LXXII. Ad Faustum presbyterum .  LXXIu. Ad Martinum presbyterum . LXXu. Ad Martinum et Faustum presbyteros .  LXXuIII. Ad Marcianum Augustum . LXXIX. Ad Pulcheriam Augustam . LXXX. Ad Anatolium CP. . LXXXI. Ad Iulianum  Censem . LXXXII. Ad Marcianum Augustum . LXXXIII. Ad eumdem . LXXXIu. Ad Pulcheriam Augustam . LXXXu. Ad Anatolium CP. . LXXXuIII. Ad Paschasinum Lilybetanum . LXXXIX. Ad Marcianum Aug. . XC. Ad eumdem . XCI. Ad Anatolium CP. . XCII. Ad Iulianum Censem . XCIII. Ad synodum Nicenam, postea Chalcedonem translatam . XCIu. Ad Marcianum Aug. . XCu. Ad Pulcheriam Augustam . XCuI. Ad Rauennium Arelatensem .   CII. Ad Rauennium Arelatensem aliosque episcopos Gallicanos . CIII. Ad Rusticum aliosque episcopos Galliarum . CIu. Ad Marcianum Aug. . Cu. Ad Pulcheriam Augustam . CuI. Ad Anatolium CP. . CuII. Ad Iulianum Censem . CuIII. Ad Theodorum Foroiuliensem . CIX. Ad Iulianum Censem .  CXI. Ad Marcianum Aug. . CXII. Ad Pulcheriam Augustam . CXIII. Ad Iulianum Censem . CXuI. Ad episcopos, qui in synodo Chalcedonensi fuerant congregati. CXuII. Ad Iulianum Censem . CXuIII. Ad eumdem . CXIX. Ad Maximum Antiochenum . CXX. Ad Theodoretum Cyri episcopum  . CXXI. Ad Marcianum Augustum . CXXII. Ad Iulianum Censem . CXXIII. Ad Eudoxiam Augustam . CXXIu. Ad monachos Palestinos . CXXu. Ad Iulianum Censem . CXXuI. Ad Marcianum August. . CXXuII. Ad Iulianum Censem . CXXuIII. Ad Marcianum Aug. . CXXIX. Ad Proterium Alexandrinum . CXXX. Ad Marcianum Augustum . CXXXI. Ad Iulianum Censem .  CXXXIu. Ad Marcianum Aug. . CXXXu. Ad Anatolium CP. . CXXXuI. Ad Marcianum Augustum . CXXXuII. Ad eumdem . CXXXuIII. Ad episcopos Galliarum et Hispaniarum . CXXXIX. Ad Iuuenalem  Hierosolymitanum . CXL. Ad Iulianum Censem . CXLI. Ad eumdem . CXLII. Ad Marcianum Aug. . CXLIII. Ad Anatolium CP. . CXLIu. Ad Iulianum Censem . CXLu. Ad Leonem Aug. . CXLuI. Ad Anatolium CP. . CXLuII. Ad Iulianum Censem . CXLuIII. Ad Leonem Aug. . CXLIX. Ad Basilium Antiochenum . CL. Ad Euxitheum Thessalonicensem, Iuuenalem Hierosolymitanum, Petrum Corinthium et Lucam Dyrrachenum . CLI. Ad Anatolium CP. . CLII. Ad Iulianum Censem . CLIII. Ad Aetium presbyterum . CLIu. Ad Aegyptios episcopos apud Constantinopolim constitutos . CLu. Ad Anatolium CP. .  CLuI. Ad Leonem Aug. . CLuII. Ad Anatolium CP. . CLuIII. Ad episcopos catholicos ex Aegypto constitutos apud Constantinopolim . CLIX. Ad Nicetam Aquileiensem . CLX. Ad episcopos Aegyptios apud Constantinopolim constitutos . CLXI. Ad presbyteros, diaconos et clericos Ecclesie Constantinopolitane .  CLXII. Ad Leonem Aug. . CLXIII. Ad Anatolium CP. . CLXIu. Ad Leonem Aug. . CLXu. Ad eumdem . CLXuI. Ad Neonem Rauennatem . CLXuII. Ad Rusticum Narbonensem . CLXuIII. Ad episcopos per Campaniam, Samnium et Tusciam constitutos . CLXIX. Ad Leonem Aug. . CLXX. Ad Gennadium CP. . CLXXI. Ad Timotheum Alexandrinum . CLXXII. Ad presbyteros et diaconos Alexandrinos . CLXXIII. Ad Theophilum et alios episcopos Aegyptios .

Scripte sunt omnes intra annos 442 et 460, et quidem ex Balleriniorum computatione, hac serie: I, II, III, a. 442. Iu, a. 443. u, uI, uII, a. 444. uIII---XI,  a. 445. XII---XIu, a. 446. Xu---XuIII, a. 447. XIX---XXI, a. 448. XXII, eodem exeunte, aut ineunte a. 449. XXIII---LIu, a. 449. Lu---LXXuII, a. 450. LXXuIII---CI, a. 451. CII---CIX, a. 452. CX---CXXu, a. 453. CXXuI---CXL, a. 454. CXLI---CXLIII, a. 455. CXLIu---CLuIII, a. 457. CLIX---CLXuI, a. 458. CLXuII, eodem aut sequenti, CLXuIII, a. 459. CLXIX---CLXXIII, a. 460.

De deperditis tam sermonibus quam epistolis Leonis adeundi utique sunt Ballerinii. Nouo exemplo libros Iu de uocatione omnium gentium, item epistolam ad Demetriadem, et Auctoritates preteritorum apostolice sedis episcoporum de gratia, que etiam Prospero, ut alios taceam, tribui solent, ad eum referre ausus est Quesnellus; sed paucos in hac sententia sibi astipulantes  inuenit. De Antelmii opinione uide que ad Prosperum traduntur.



CAPUT III.



§ I. Editiones.

Inter celeberrimi nominis pontifices Romanos nullus est, cuius scripta, quamuis clara, tanta celebritate gauisa sint, tantaque ab omni inde euo ueneratione et studio fuerint excepta, quam Leonis. Id non solum testatur multitudo impressorum exemplarium, que per tria abhinc secula per uarias regiones prouenerunt, sed multo magis declarat immensa mss. librorum copia ac uarietas, per quos ab initio tot illius sermones et epistole ad nos deducte sunt. Ac horum quidem mss. accurata exploratione et distinctione tantum iam per nouissimos editores effectum est, ut  historia Operum Leonis ab ipso pene auctore abs intercapedine repeti possit. Cumque hec antiquior scriptorum historia tanto maioris momenti, immo apprime necessaria sit ad impressorum rationes perspiciendas editorumque merita ponderanda, in eo scilicet auctore qui splendorem suum non tam ingenio quam subsidiis eorum qui in eo perpoliendo occupantur,  exspectat, nos equidem lubenter de manuscriptorum sermonum ac epistolarum Leonis uicissitudinibus, in quantum ad editionum notitiam collustrandam facerent, ex Balleriniis delibata hoc loco inseruissemus, si quam illi diuturno labore et indefesso studio pararunt doctrinam tam facili negotio et paucis uerbis sine totius dispendio complecti licuisset, neque consultius uideretur, uniuersa illorum hac in re obseruata summatim et stylo quantum licet contractiori huic de Leonis scriptis et editionibus commentario appendere; id quod aptius tamen in sequentibus fiet, ubi de codicibus ab editoribus precipuis consultis sermo institui debet. Ablegatis itaque eodem qui instrui cupiunt lectoribus, ad Operum pontificis huius, ex quo typis mandari ceperunt, fortunam  more nostro enarrandam progrediamur.

Prima itaque edendorum scriptorum Leonis auspicia dedit Ioannes Andreas episcopus Aleriensis in Sermonibus Rome per Conr. Sweynheim et Ant. Pannartz a. 1470 impressis, quos eodem aut sequenti anno ibidem, sed sine loci atque anni mentione recudit Ulricus Han, paulo post ueneti typographi 1482, 1485 et 1505, et Ioannes Paruus Parisiis 1515, aliique, qui latere quam nomen profiteri maluerunt, quamquam ex innominatis editionibus ille quas in sequenti indice a. 1475, et numero II prenotauimus, paulisper ab archetypo Aleriensis recedant, una autem num. III  insignita plane diuersa esse uideatur. Per idem tempus uarii Leonis sermones in diuersis Homiliarii doctorum editionibus euulgari  consueuerunt. Sed Epistolas primus Iacobus Merlinus doctor theologie Parisiensis protulit in Collectione conciliorum et epistolarum pontificiarum Parisiis a. 1524, repetita ibidem a. 1530 et 1535. Quem mox secutus est Sichardus edita alia quinquaginta epistolarum collectione ad calcem Clementis Romani a. 1536, recusa Parisiis 1568. Iam uero Petrus Crabbeus Mechliniensis de ordinandis epistolis sollicitus fuit, epistolasque a Merlino editas ad consulum ac mensium debitum ordinem constitutas inseruit Collectioni conciliorum Colonie a. 1538, parate et recuse a. 1551. Petrus autem Canisius Nouiomagensis, clericus tunc Coloniensis diecesis, qui postea societati Iesu nomen dedit, primum in coniungendo utroque scriptorum genere experimentum cepit, epistolasque  et sermones duobus tomis Colonie a. 1546 et 47 imprimi curauit. Hunc exceperunt Laurentius Surius  uitarum sanctorum editione post celebrior, qui eadem Leonis Opera ad mss. exemplaria correcta et castigata edidit Colonie a. 1561, iterumque a. 1569, nec non epistolas Leonis concillis a se editis inseruit, sicuti sermones aliquot cum Homiliario doctorum a se aucto denuo representauit; quibuscum pari gressu incedit Canonicorum Reg. S. Martinii Louaniensis editio e mss. itidem codicibus emendata, Louanii a. 1575-77, et iterum Antwerpie 1583. Interea Epistole Leonis aliquod incrementum ceperunt ex Collectione epistolarum decretalium card. Antonii Carafe que Rome a. 1591, curante Antonio de Aquino, magna cum pompa prodiit, nec non Cesaris Baronii Annalibus a. 1566, et Gerardi uossii, Tungrensis prepositi Miscellaneis Patrum, Operibus Gregorii Thaumaturgi  Moguntie a. 1604 adiectis; que omnia fere complectitur ordine iusto disposita Collectio conciliorum Seuerini Binii a. 1606, iterumque et tertio deinde Colonie et Parisiis emissa. Epistolas etiam ad Ecclesiam Gallicanam pertinentes ad mss. codices emendatas et unius accessione auctas dedit Iac. Sirmondus in Conciliis Gallie a. 1629. At uossius ille, qui loco laudato epistolas e codd. mss. uaticanis et card. Sirleti proposuit, integram Operum Leonis editionem e mss. eductam et illustratam meditabatur apud Michelem Sonnium Parisiensem bibliopolam prodituram, de qua non semel in aliis lucubrationibus mentionem et promissa fecit  . Sed hec exspectatio morte uiri  irrita facta Leonis studiosos aliam spem inchoare iussit, que iterato  tamen concidit. Nam cum Parisienses quidam bibliopole instituissent Leonis M. Opera una cum Maximo Taurinensi, Petro Chysologo aliisque, in primis homiliarum auctoribus, quorum numerus sensim auctus est, priuato consilio excudere, post plures eorum editiones a. 1614, 1618, 1623, in quibus Louaniensis tantum non simpliciter recusa, sed tribus sermonibus ex ueteri ms. Nicolai Fabri codice aucta fuit, tandem cura hec ad Theophilum Raynaudum magni nominis theologum peruenit, qui Heptadem horum scriptorum compleuit, in eaque Leonis in primis Opera ad germanam sententiam reuocare studuit. Prodiit hec eius editio Parisiis a. 1633, denuoque prelo subiecta est annis  1661 et 1671. Sed cum non tam uarietate codicum typis editorum  et mss. antiquorum fide quam ingenio suo et doctrina niteretur, prouinciam ab eo inchoatam suscepit  Ioannes Baptista Marus canonicus Romanus, editis a. 1644 quibusdam Augustini sermonibus ex mss. uaticanis et Barberinis, iterumque ex uat. codice Desiderii Casinensis abbatis, postea uictoris III dialogis, et a. 1633 Petri diaconi de uiris illustribus Casinensibus opusculo, notus. Et sermones quidem, codicibus mss. uaticanis et basilice S. Petri, item aliis et uossii uariantibus suffultus, absoluit, sed mors repentina totum opus e manibus excussit, Sermonumque ad plurium mss. fidem restitutorum uolumen per fratrem eius cardinali Micheli Angelo Riccio traditum, totum, preter prefationem, obliuione est sepultum.

Hactenus igitur uirorum doctorum in Leone M. restituendo studium processerat. Nihil enim refert  in hoc generali editionum censu commemorare uarias impressiones Epistole ad Flauianum per plura diuersi consilii opera hoc et superiori seculo factas, aut Sermones in Bibliothecis Patrum et Concionatoria insertos, aut Epistolas in conciliorum collectionibus ex superioribus editionibus iterum descriptas. Illa autem respicientes fateri cogimur magnas quidem a prima inde Sermonum editione uariis occasionibus Operum Leonis accessiones factas esse, sed quod textus emendationem atque explicationem attinet, uirorum eruditorum studia atque ingenium, non quidem culpa omnium, ut uidimus, admodum desiderari. Sed quod per duo integra secula frustra exspectatum fuerat, dummodo ingenia copiis, quibus Leonis editor necesse instructus esse debebat, modo  copie ingeniis defuerant, id unus subito, absque speciosa significatione, prestitit PASCHASIUS QUESNELLUS, a quo tota editionum Leonis historia noua quasi auspicia capit.

Quesnellus enim insigni copia codicum mss., maxime Gallicanorum, qui, paucis exceptis, a nemine antea adhibiti fuerant, tam Sermones quam Epistolas innumeris in locis castigauit, nouis auxit, noua ratione digessit ac disposuit, uarietatisque lectione ubere, notis, amplioribus obseruationibus, dissertationibus doctissimis, uariarumque et cum Leonis gestis remotius subinde coniunctarum rerum tractatione abundantibus adeo nobilitauit, ut qui modo tam ieiune habitus fuerat, auctor iam ac causa noue eruditionis, multarumque ac sane tum grauissimarum  questionum atque disputationum fieret. Prodiit Quesnelliana editio 1675 Parisiis, quaternis, duobus splendidis uoluminibus; sed non citius omnium admirationem atque acclamationes, quam seueram pontificis Romani animaduersionem in se excitauit. Nam cum nouus editor liberius de nonnullis tam fidei quam discipline ueteris Ecclesie capitibus disseruisset,  precipueque pontificis Romani auctoritatem in multis usurpatam ostendere atque testimoniis consensuque tum Leonis sententiarum, tum aliorum scriptorum demonstrare ausus esset, sacre inquisitionis uindictam effugere non potuit, sed anathemate percussus fuit in decreto anno 1676, tertio kalendas Maias proposito, omnibusque Ecclesie catholice filiis, ne nouas, peregrinas atque uenenatas doctrinas imbiberent  , sub eadem anathematum pena deprauatorum a Quesnello Operum Leonis lectione interdictum, omniaque eius in Leonem annotata disputataque in prohibitorum indicem  relata sunt. Sed cum bene esset perspectum in Romana curia omnem humanam naturam pronam esse in uetitum, facileque sentiebant hac sua obuallatione non posse  ab omnium animis tam perniciosarum opinionum contagionem arceri ac defendi, remedium infectis exoptabant, quod omnem ueneni uel imprudenter uel ex praua appetentia hausti uim statim retunderet et penitus exstingueret, editionem Anti-Quesnellianam. Nec sane uana ista sollicitudo fuit. Tot enim lectores atque amatores noua hec editio inuenit, ut anno huius seculi ultimo iterum typis tradi posset; id quod Lugduni forma maxima factum est; atque Quesnellus tam parum resipuit, ut nichil ex omnibus que tantopere Romane sedi displicuisse cognouerat, in Lugdunensi editione tolleret aut retractaret. Contra desiderio isti noue editionis Leonine tardius satisfactum fuit. Non defuerunt quidem homines eruditi, qui imponi sibi hoc onus paterentur, aut  sponte illud subirent; et erat utique quod cause pondus addere et honoris cupidos inuitare poterat, desiderata a nonnullis uiris doctis in Quesnelli emendationibus cura uel etiam ingenuitas, et ex altera parte codicum Romanorum et quasi archetyporum ostentatio, unde Leo purior educi posse uidebatur. Sed siue quod minus alii pensitassent cum suis uiribus, aut in profligando opere difficultatibus obrepti destitissent, aut alio quouis impedimento spes certissime identidem euanuerunt. Interea priuato bibliopolarum aliquot uenetorum instituto, Augustini Sauioli a. 1741, et Andree Poletti a. 1748 Leonis Opera iuxta Quesnellianam editionem, additis plus minus ex notis et dissertationibus eius recusa et cito distracta sunt. Post eos Petrus Thomas Cacciarius, carmelita, theologie  polemice in collegio Romano de Propaganda Fide lector, nouam, ad codices mss. Romanos potissimum formatam et Quesnello oppositam, Rome, tribus uoluminibus in-folio, quorum primum Exercitationes in Leonem, reliqua duo opera ipsa complectuntur, a. 1751, 1753 et 1755, protrudit. Sed licet non deessent ipsi quotquot exoptari poterant manuscriptorum  librorum copie, sola uoluntate tamen, aut fiducia in uires ipsi non satis cognitas, efficere non potuit quod propositum, et uero insolentius promissum erat. Quo euenit sane ut cum eodem pene tempore prestantissima BALLERINIORUM opera uenetiis 1753-56-57 prodiisset, omnis eius labor obscurari et obliuione mulctari inciperet, nec iis quidem que recens ex codicibus uaticanis et Ratisbonensibus protulit, scilicet quod eadem omnia et aliquanto plura apud Ballerinios etiam deprehenderentur, gratiam ab eruditis inire posset. Quippe Ballerinii optimorum codicum mss. abundantia et peritia, usu critices, accurata doctrina eiusque commoda distributione, nec non totius methodo talem Leonis Operum editionem perfecerunt, quali post Coustantii Epistolas pontificum  Romanorum nullus ex omnibus Latinis scriptoribus ecclesiasticis gauisus fuit; ne taceam Romane curie uotis cumulate esse satisfactum, nec Benedictum XIu mandati sui penitere debuisse, quo tales huic negotio uiros optauit, in quibus dubitare possis maiorne doctrina atque dexteritas, an officiositas et studium erga sedem Romanam fuerit; quamquam aliter affecti haud paucis in sententiis ab iis iure suo dissidebunt.

Iam itaque omnis fatorum series scriptorum Leonis, ex quo prelo committi ceperunt, duabus conuersionibus, quarum altera in Quesnello orditur, altera a Balleriniis progreditur, constat. Posterior priori utique in omnibus que ad tractationem scriptoris pertinent, longissime prestat, modo ne obliuiscaris  Quesnellum suo specimine Balleriniis et omnibus omnino qui post eum ad retractandas scriptorum ecclesiasticorum editiones accesserunt, exemplum longe illustrissimum preiuisse. Sequuntur editionum singularum Leonis annales.


SAECULO Xu.

1470. Rome per Conr. Sweynheym et Arn. Pannartz, in-fol. S. Leonis pape Sermones et Epistole ex recognitione et cum prefatione Io. Andree ad Paulum II. In calce: Aspicis illustres, etc. M. CCCC. LXX.

Complectitur hoc uolumen Sermones 92, Epistolas uero 5, quarum prima ad Flauianum episcopum Constantinop. inserta est inter Sermones post decimum  sextum, relique 4, nempe 1o ad Maximum episc. Antiochenum, 2o ad Anatolium episc. CP., 3o et 4o ad Leonem Augustum, post absolutos Sermones et tractatum eiusdem auctoris contra heresim Eutychetis, quem Rome in basilica S. Anastasii habuit, quique proxime Sermonibus succedit, adiiciuntur. Finem operi imponunt ad epistole ultime argumentum pertinentia Symbolum Nicenum et testimonia excerpta de libris catholicorum Patrum a Leone papa collecta Leonique imperatori directa, quod Dominus noster iehsu Christus uerus sit Deus et uerus homo. Cuncta uero  hec Sermonibus subiuncta, non excluso tractatu contra Eutychetem, foliis 14 constant. Ab initio occurrunt, tribus foliis, Io. Aleriensis prefatio ad Paulum II, et Rubrice totius operis per ordinem.

Hec fere de prima Leonis editione tradidit Audiffredus in libro sepius nobis laudato p. 47, dictisque ut plurimum conuenire deprehendimus habitum alterius editionis ex hac expresse, quam statim commemorabimus. Huius uero iam ante Audiffredum mentionem iniecerat P. Xau. Laire in specimine histypogr. Rom., etc., p. 153, ab illo pro more et consilio libri sui ob leuiuscula aliquot acerbo castigatus. Exhibent eam Catalogi bibliothecarum Smithiane p. 265, ducis de la ual. t. I, p. 178, Nic. Rossii, p. 47, Creuenne nouissim.  t. I, p.  112, pluraque in Italia exemplaria euoluit Audiffredus, ut adeo mirum sit qui fieri potuerit ut cardinali Quirino ea non innotesceret, quippe qui in Appendice ad Pauli II uitam, de optimis editt. Rom., dum Aleriensis prefationem ex ed. Florentina recudi curat, Mettarii de hac editione testimonium in dubium uocauit. Aliter se res habet cum editione Coloniensi 1470 in-fol., quam idem Mettarius t. I, part. I, p. 298, addito testimonio Catalogi bibl. Noriberg. Sauberti, p. 118, laudat, quam nulli umquam bibliographo uisam noui.

Sine anno, loco et typogr.  in-fol. B. Leonis Sermones, etc., descriptione totius precedenti per omnia similis. Character Udalricum Gallum prodit, eo quem in Quintiliano excudendo  usus est plane conformis. Quam P. Lairii assertionem nos comparatione utriusque exemplaris ueram deprehendimus. In utroque etiam libro pagine lineas 35 comprehendunt, sed hoc differunt quod in Leone tituli sermonum maximam partem  litteris uncialibus exscripti sint, in Quintiliano contra omnino desint. Quod si igitur recte ad Ulricum Han. refertur hic typus, uerisimile est quam maxime, uel eodem anno, uel sub initium sequentis statim ab eo fuisse elaboratum, quia ita inuicem affectos nouimus Romanos hosce typographos, ut si quid noui alter protulisset, alter extemplo prelo idem subiiceret. Preter Lairium, Audiffredum et Quirinum, qui omnes oculis hanc editionem usurparunt, laudant eamdem Catal. bibl. Bunau. p. 162, ducis de la ual. p. 179,  Nic. Rossii p. 47, Pinell. t. I, p. 103. Nostrum exemplum iam notum fecit Hambergerus in Zuuerl. Nachr. t. III, p. 203, qui tamen principem statuit, ut nuper etiam in Pinell. Cat. Morellus, quo iure, nescio.

 Sine loco et typographo, in fol. S. Leonis Sermones. Ab initio: Liber Sermonum sancti Leonis primi pape, doctoris floridissimi ac eloquentissimi incipit feliciter; deinde eadem linea: Sermo primus de ordinatione sua in pontificem; in fine: Expliciunt sermones Leonis pape.

 uolumen est foliorum 124, impressum charactere gothico breuiori et pingui, sed nitido, binis columnis, lineis per paginam 38. Charte sunt dense, satis candide at paulo crudiores; margines et interstitia columnarum lata; distinctionis signa, colon et punctum; littere initiales, numeri, custodes et signature desunt. Tituli sermonum uero omnes eodem charactere sunt impressi. Textum precedunt folia tria Io. Aleriensis prefationem et rubricas sermonum complexa; sed rubrice non nisi in lineam 13 pagine prime folii tertii per utramque columnam protenduntur. Quamquam autem propter laudatam Aleriensis episcopi prefationem uideri possit hunc typum plane Romanam editionem referre, reuera tamen eam non refert, quippe qui una cum tractatu contra  heresin Eutychetis, qui ultimus est, sermones 95 numerat, et epistolis, que in superioribus exstabant, nec non que appendicis loco epistolis accesserant, symbolo Niceno et testimoniis ex PP. scriptis a Leone collectis prorsus caret. Optandum igitur esset ut ab aliquo harum rerum curioso diligentius excuteretur num fortasse in singulis etiam lectionibus a Romanis differat. Sed iam querentes ex me lectores audio, unde tandem, si ampliori subscriptione careat hoc Leoninorum Sermonum uolumen, annum suprascriptum hauserim. Nimirum hec est illa editio, cuius in Mettarianis indicibus t. I, part. I, p. 351, fit mentio, cuius tamen preter illum nemo bibliographorum meminit. Quamobrem succinctam ac certam eius notitiam lectoribus diutius non inuidendam  duximus. uidelicet uno eodemque charactere atque habitu simul cum Leonis Sermonibus excuse sunt Homilie Gregorii M. atque Origenis, ita quidem ut cuiusque auctoris opus ab alterius opere separari commode possit, posteriora duo tamen una eademque subscriptione ad calcem Homiliarum Origenis comprehensa sint  . Hinc factum est ut sepius inuicem diuellerentur et coniunctas cernere rarissime iam obtingat. Sic Gregorii et Origenis Homilie, Leone auulso, occurrunt in Cat. bibl. ducis de la ual. t. I, p. 180, n. 499, eamdemque, nisi forte solas Origenis, uallarsium tractasse dixeris, dum in Hieronymianis subsidiis laudat homiliarum aliquot Origenis editionem Basileensem a. 1475, quam ignorare me in superioribus professus sum  . Ego tamen  diuersam ab hac censeo. Certe si hec ipsa fuit, quam fortasse coniectura ductus Basileensem dixerit, me assentientem non habet. Nam, nisi omnia me fallunt, in Italia hoc uolumen excusum est. Ne quis uero hac nostra argumentatione contrarium potius quam quod intendimus effici existimet, cogique nos posse putet ut absque loci et anni nota, alio quouis tempore excusam scribamus hanc Leonis editionem, utpote nulla alia de causa anno 1475 prenotatam, quam quia cum opere simili hoc anno exscripto compacta sit, respondebimus, primo, nos, missa omnino de  anno assignando questione, curare uoluisse ut ab omnibus quam certissime dignosceretur. Quod futurum putaui, si non ultro editionum absque anno prolatarum numerum augerem et ad Mettarianam illam, alias incognitam  , digitum altius intenderem. Deinde uero nec magnopere me errasse existimo, quandoquidem tria illa opuscula et argumenti affinitate inter se connexa et preli exsecutione sibi simillima sunt, neque id ab antiquorum typographorum more ualde abhorret, ut ex pluribus, que iunctim excuderant operibus, solum ultimum anno et loco impressionis signarent.

1482. uenetiis, per Lucam uenetum Dominici filium. uII id. August. in-fol. S. Leonis pape Sermones et Epistole cum prefatione Io. Aleriensis. Maitt. t. I,  part. II, 429. Occurrit in Cat. bibl. ducis de la ual. t. I, p. 180, n. 495.

1482. Spire per Petrum Drach. in-fol. Leonis Sermones aliquot; in Homiliario doctorum uulgo Caroli Magni. Sermones sunt 21. De ipsa hac rarissima editione supra occasione Sermonum Augustini egimus. Cf. Ballerinii in pref. Sermonibus Leonis premissa, § 6, n. 26. Hi quidem non perfunctorie hac editione usi sunt, sed ut germanas Pauli diaconi lectiones cognoscerent, cum Basileensi Nicolai Kessler a. 1496 diligenter contenderunt.

1485. uenetiis per Andream Parmensem, in-fol. min. Diui Leonis Homilie  Maitt. t. I, part. II, p. 470. Erat in Bibl. Creuenne. uid. Cat. nouissimus  t. I, p. 112, n. 498.

 1493. Basilee per Nicol. Kessler, in-fol. Leonis Sermones aliquot; in Homiliario doctorum, iuxta ordinem uetustissimum bibliothece Ecclesie Basiliensis impresso. Cf. Augustiniana.

1494. Norimberge per Anth. Koburger, in-4o. Leonis aliquot Sermones; in eadem collectione.

1496. Basilee per Nic. Kessler, in-fol. Leonis aliquot Sermones; in Homiliario doctorum repetite editionis.

1498. Basilee . . . . . in-fol. Leonis Sermones; in eadem collectione, quam laudat Maitt. t. I, part. II, p. 675.

Sine anno et loco, in-fol.  S. Leonis I pape Sermones.

Incipit a prefatione Aleriensis, que similiter ac  in editione a. 1475 inscribitur: Ioannis Andre episcopi aleriensis ad summum pontificem paulum secundum uenetum in laudem ipsius sancti Leonis pape. Impressa uero cernitur in auersa folii primi pagina, et linea 28 absoluitur, proximeque succedentes habet rubricas, que prima folii tertii pagina linea 35 terminantur, auersa uacua relicta. Textus incipit eadem inscriptione ac ed. a. 1475. In fine pariter: Expliciunt Sermones leonis pape.

Constat opusculum foliis 152 impressum charactere gothico maiusculo in charta alba mundaque,  lineis in integra pagina 34. Signature, numeri, custodes et littere initiales absunt. Interpunctioni solum punctum inseruit. Hanc fere descriptionem editionis mihi incognite prebet P. Placidus Braun in Not. Hist. Lit. I, p. 56, eamque iam a Bauero in Bibl. uniuers. T. II, p. 275, notatam esse monet. Apparet autem eam ab illa quam sub anno 1475 recensui admodum esse diuersam, tametsi ex titulis concludas unam ex altera fuisse expressam, atque adeo habere in quibus a Romanis archetypis differant. Optauerim igitur ut uiro solertissimo placuisset contenta eiusdem diserte indicare. Hesitaui aliquantulum, qui factum sit, ut tum Braunius, tum alii bibliographi in estimanda editionum innominatarum etate unam fere normam anni 1475 sequerentur. Iam Braunius  addidit a. 1475, aliam editionem absque typographi et loci nota prodiisse. Caue uero ne supra a nobis descriptam cognitam ipsi existimes. Alia causa subest, Deburii nempe commentum, quasi editio Romana absque anni nota , anno 1475 procusa fuerit. Hinc annus iste percrebuit. Sed hunc Deburii errorem P. Xau. Laire in Specim. p. 153 reprehendit.

Sine anno, loco et typogr. in-fol. . S. Leonis pape Sermones. Ab initio: Incipit liber beati Leonis pape Sermonum, et sermo primus de ordinatione sua sequitur. In fine: Ihesus Christus Maria. Insunt Sermones 94, quorum penultimus tractatus contra heresin Eutychetis, ultimus sermo de Absalon est suppositus. Tertia hec est, uel si mauis, quarta  editionum Leonis locum et annum haud preferentium, atque omnium omnino antiquarum rarissima. Notitia eius debetur Denisio u. Cel. in Memorabilib. Bibl. Garell. p. 194, nec preter eum quisquam hactenus exemplum illius tractauit. Prodidit itaque folia huius uoluminis a se numerata esse 133, linearum 37, litteras esse gothicas, sed noui plane generis, maiusculas nimirum, fluctuantes et asperas, que quasi scalpro exarate uideantur. Mediis in uocibus tradit conspici passim litteras rotundas a, st, et ct, atque unciales etiam C, O, S, T, sepius Romanam formam referre. Rara litterarum compendia. Distinctionis signa, punctum et colon. Absunt custodes, signature, numeri, littereque initiales. Singulis sermonibus tituli sui sunt ascripti; singulis in fine addita uox  Amen, litteris late distantibus. Ascriptus erat exemplari Garelliano colore purpureo annus 1461, sed fraudulenter hoc factum esse suspicatur Denisius. Sibi ipsi coniecturam ferre coacto uel Antonium Sorg, Angustanum, uel Conradum Finer, Esslingensem artificem, uideri pronuntiat. Illud uero ex contentis manifestum, non ex Romanis, earumque repetitionibus, uenetis, sed ex una reliquarum, quas ante recensuimus, omissis quibusdam et additis aliis, hanc editionem fuisse descriptam.

Sine anno, Colonie per Conrad. de Homborch. in-fol. Leonis Sermones aliquot; in Homiliario doctorum, editione supra inter Augustiniana descripta.


SAECULO XuI.


1505. uenetiis in typographeio Bartholomei de Zanis de Portesio librarie artis peritissimo, expensis heredum nobilis uiri Q. Domini Octauiani Scoti, in-fol. S. Leonis Sermones. Iuxta editionem Parmensem. Commemorat Quesnellus in Prefat. gen.

1511. Parisiis per Io. Badium Ascensium, in-4o. S. Leonis pape Epistole catholice et sancte eruditionis plenissime. Cat. Bibl. Reg. Paris. it. Bunau. et Bodlei. Insertus est libellus de Conflictu uitiorum et uirtutum, Leoni, ut tot aliis Patribus, perperam ascriptus.

1515. Parisiis, in-4o. Leonis pontificis maximi Sermones quam diligentissime nuperrime castigati et quantum anniti ars potuit feliciter impressi. uenumdantur  Parisius  in uico diui Iacobi sub Lilio aureo a Ioanne Paruo .

Exemplar iuxta quod descripti sunt, editionis Romane fuit. Insunt igitur et epistole 5, eodem omnes ordine et appendices. In fine, absoluto plane reliquo opere, post paginam uacuam folii ultimi, id est, centesimi octaui, adeo ut separari possit, additus est libellus Leonis pape de Conflictu uitiorum. Huic titulo, qui in summa pagina cernitur, subiungitur statim notula: Leoni insuper quod sequitur ascribitur opusculum. Illud ergo  addidimus. Tuitaque quidquid et illud est, equilector optime bonique, consulito. Occupat folia 8, que numeris non signantur. In fine hec clausula: Explicit preclarus et insignis tractatus Leonis pape de conflictu  uitiorum et uirtutum; una cum sermonibus eiusdem. Parrhisiisque impressus in sole aureo uici diui Iacobi per magistrum Bertholdum rembolt. Anno dni. M. CCCCC. Xu. die uero II. martii. Characteres sunt gothici minuti, uerba crebris compendiis concisa, in margine loca insigniora Leonis lemmate notantur, et biblicorum numeri sunt ascripti.

1516. Lugdani per Iohannem Clein. in-fol. Leonis Sermones aliquot, in Homiliario doctorum f. Augustinus.

1524. Parisiis . . . . . in-fol. Epistole Leonis pape, in Iacobi Merlini Collectione conciliorum cum generalium, tum prouinc., et decretor. pontificiorum.

Testis est Quesnellus, qui nonaginta quatuor epitolas Leonis, multis quidem locis mendosas, sed uicissim  in aliquibus multo recentioribus emendatiores inesse scribit.

1525. Lugduni per Ioannem Crespin. in-fol. Leonis Sermones aliquot; inter Homilias doctorum ecclesiasticorum, etc.

1525. Moguntie apud Io. Scheffer, in-fol. . . . . . Decreta Leonis pape 49, in ed. principe Collectionis Concil. et Canon. Dionysii Exigui, quem sepe iam in superioribus allegauimus.

1530. Colonie ex off. Petri Quentel. in fol. Epistole Leonis pape; in repetita eiusdem Merlini Collectione conc. gen., etc. T. II, a fol. 188 ad 228 Epistole numerantur XCuII.

1530. Colonie ex off. Eucarii Ceruicorni, in-fol.  Leonis Sermones aliquot; in Homiliis prestantissimorum Ecclesie doctorum.

1535. Parisiis apud Franciscum Regnault, in-8o. Epistole Leonis pape; in iisdem Conciliis h. a. et l. denuo repetitis, a folio 202 ad 447.

1536. Basilee, in-fol. Leonis pape epistole quinquaginta; una cum aliis pontificum Rom. epistolis addite Clementis Romani Recognitionibus, edente Io. Sichardo a pag. 306 usque ad finem .

Iam prime sue Clementis Recognitionum editioni, que a. 1526 Basilee apud Io. Bebelium in-fol. prodiit, addiderat Sichardus pontificum aliquot Romanorum Epistolas plerasque supposititias. Sed longe uberior accessio hec tulit, Leonis simul non exiguam partem complexa. Diligenter eam consuluerunt  fratres Ballerinii.

1538. Colonie apud Petr. Quentel., in-fol. Epistole Leonis pape primi, et Decreta; in Collectione conciliorum omnium, auctore Petro Crabbe Mechliniensi T. I, a fol. 343 ad 392.

Pollicetur editor magis propriam et aptam Epistolarum Leonis ordinationem. Que enim, inquit, prius confuse conscripte sunt, nunc secundum consulum  ac mensium debitum ordinem sunt constitute, quibus deficientibus, ordo reliquarum Epistolarum, qui aptior uisus est, seruatur. Cuique epistole premittitur capitulorum indiculus. Notantur in margine loca Biblica, adiecteque sunt passim lectiones uariantes.

1546---47. Colonie, in-8o. Tomis II. D. Leonis  pape, etc., Epistole decretales et familiares. Eiusdem Sermones et Homilie, edeute Petro Canisio Nouiomagensi, quem Quesnellus scribit professum, adminiculo admodum uetustorum et emendatissimorum exemplariorum se adiutum fuisse. uide repetitionem huius ed. a. 1566. Reprehendit autem Quesnellus quod librum de Conflictu uitiorum et uirtutum. tamquam Leonis, addiderit.

1551. Colonie apud Petr. Quentel., in-fol. Epistole Leonis pape primi et Decreta; in eiusd. Petri Crabbe Conciliis editionis repetite.

1551. Ibidem, in-fol. S. Leonis Sermones. Laudat hanc editionem, quid quod tractasse se scribit Io. Ciampinus in Epistola ad Erasm. Gattola a Caieta. Attamen ne hac quidem professione omnem dubitationem  nobis exemit, quippe quem in aliis, quas item uersauisse uideri uult, manifesto lapsum deprehendimus, laudando editiones Louan. 1566 et Antuerp. 1583, quaternis excusas. Nec magnopere etiam doctrinam suam nobis approbauit, qui, Romanus ipse et Rome degens Coloniensem huius anni editionem antiquissimam sermonum dicere potuit.

1553. uenetiis, in-fol. S. Leonis Sermones, eodem Ciampino teste. In suspenso itaque sinamus, seorsim an in collectione aliqua editi sunt.

1555. Basilee per Henr. Petri, in-fol. Leonis pape primi Epistola ad Flauianum contra Eutychen; in Orthodoxogr. Io. Heroldi n. 37.

 1561. . S. Leonis opera studio Laurentii Surii.

»Laurentius Surius Carthusianus in editione a. 1561 multum temporis ac opere se posuisse profitetur in corrigendis Leonis Operibus, licet ante annos aliquot, inquit, doctorum uirorum studio emendata prodiissent. Fatetur tamen non se totum Leonem sue integritati ita restituisse, ut nichil iam reliquum esset castigatione dignum; nec mirum esse, ait, cum ipse Leo fateatur, etiam tum cum adhuc in humanis ageret, uitiatam fuisse Epistolam illam suam, que est ad Flauianum.« Hec Quesnellus, ita ut loci ubi hec editio expressa sit mentionem nullam faceret, qui tamen uix alius quam Colonia esse potest. Ego uero dubito an omnino huius anni editio  exstet. Certe Harzhemius in Bibliotheca Coloniensi , p. 220, non nisi 1568 factam nouit.

1566. Louanii apud Hieronymum Welleum ad intersigne Diamantis, in 8o. uoll. II. Tomus I inscribitur: D. Leonis pape, huius nominis primi, qui summo iure Magni cognomen iam olim obtinet, Sermones et Homilie, que quidem exstant omnes. Altera iam uice summa cum diligentia ad antiquissima exemplaria omnia castigata et aucta. Cum duplici indice. Tomus alter habet: D. Leonis pape Epistole decretales ac familiares, que quidem hactenus reperiri potuerunt omnes. Altera iam uice summa cum prouidentia ad antiquissima exemplaria correcte.

 Uter prior posteriorue tomus sit, in titulo non significatum est. In eo uero exemplari, quod Bibliotheca Regia nobis suppeditauit, inuerso ordine ac nos representauimus compacti sunt. Sed anteponere uisum est eum cui prefatio editoris et Leonis uita  accedit, quique, si tempus spectetur quo primum Sermones aut Epistole in lucem editi fuerint, merito priorem sibi uindicat locum, quem in omnibus etiam deinceps insecutis editionibus semper obtinuit. Canisii prefatio ad Ioannem Lippiensem, episcopum Cirenensem, suffraganeum et ecclesiastem primarium Colonie tendit. Incusat furorem seculi eiusque causam, immanem philautie rabiem, unde peruersa studia nouos scribendi libros, ambitiosa doctrine ostentatio, prefractaque  quedam sapientie presumptio, item effrenis libido comminiscendi noua dogmata, quibus uetera fastidire simul et antiquari documenta incipiant, tamquam ex fonte oriantur. Per hos demum seu gradus omnis impietatis inquit, huc iam . . . inculcat. Iam Leonem haud benigniorem apud hosce tam reuerandarum legum et institutorum maiorum contemptores fortunam habiturum presagit, quos tamen, modo legere uelint, omnes ad suspiciendum uiri animum et amplexanda que temerario ausu spreuerint dogmata compulsum iri sperat. Epistolarum ordo ut nobis uisum, ex Petri Crabbei editione repetitus est. Ceterum in utraque parte, ad superiorum  editionum institutum, textus Biblici et uariantes quedam in marginibus adiecte sunt.

1567. Colonie ex off. Io Quentel., in-fol. Epistole Leonis pape primi et Decretalia, in Concil. Collectione Suriana.

1568. Parisiis apud Mich. Sonnium, in-fol. Epistole Leonis pape, cum Clementis Romani Operibus, edente Ioanne Sichardo.

Hanc adhibuit Quesnellus, atque hec de ea in Pref. gen. monuit: »Ioannes Sichardus Clementis Romani Opera collegit, quibus et ueterum pontificum Pseudo-Epistolas adiecit. He post plures editiones in Germania emissas Parisiis etiam prodierunt 1568, cum plurium pontificiarum Epistolarum presertimque Leonis nostri accessione, quas ad fidem  ueterum exemplarium uictorinorum restitutas fuisse testatur editionis huius procurator anonymus.« Crediderim equidem hec eius uerba non ita esse accipienda, ut hanc Parisiensem demum editionem Epistolis illis locupletatam esse uoluerit, sed que de accessione scribit, ad Germanicas quoque editiones traxerim. Quatenus uero hoc ualeat, in superioribus ad a. 1536 declaratum est. Quid quod fortassis nec uictorinorum codicum emendationibus prima gloriari possit hec editio? Precessit enim Parisiensis apud Carolam Guillard uiduam 1544, in-fol., que nescio an fons illius fuerit. Certe Epistolas Clementis ex uictorinis codicibus emendatas titulus profitetur, quem in Addendis ad Rufinum  in tomo tertio dabimus.

 1569. Colonie per Martin. Cholimnum, in-fol. Leonis Sermones aliquot ; in Homiliario doctorum catholicorum selectis homiliis aucto et edito a Laurentio Surio. Io. Ciampinus Leonis Sermones hoc anno et loco et hac forma editos, nulla addita collectionis, cui inserti essent, mentione laudat. Integram ideo editionem seorsim factam innui existimare aliquis posset, in primis cum non manu tantum tenuisse, sed accurata attentione legisse se affirmet. Sed hec ut cetere uiri illius promissiones uane sunt, quippe qui unius uocis cura occupatus, ad alia non nisi desultorie aduertit.

1569. Basilee per Henric. Petri, in-fol. Leonis pape I Epistola ad Flauianum, contra Eutychen; in Monum. Orthodoxgr. Iac. Grynei, p. 41.

 1572. Tiguri, in-fol. Leonis episcopi Romani epistole due, una ad Flauianum episc. Constantinop. contra Eutychen; altera ad Leonem Augustum contra Nestorii et Eutychetis blasphemias; inter Scripta ueterum Latina de una persona et duabus naturis Domini, etc. ed. a Iosua Simlero, p. 74.

1573. uenetiis, in-fol. S. Leonis Sermones. Auctor est Ciampinus, sed non significat, utrum seorsim an in collectione aliqua prodierint.

1575-77. Louanii apud Hieron. Welleum ad intersigne Diamantis, excudente Ioanne Masio, in-8o, tomis II. D. Leonis pape huius nominis primi Epistole decretales et familiares , a mendis et maculis uariis diligentius nunc repurgate;  per canonicos regulares Sancti Martini oppidi et academie Louaniensis. Epistole a. 1575, Sermones a. 1577 prodierunt. Ad manum est non nisi uolumen prius, editioni Petri Canisii quoad externa persimile. Prefatio abest. Num alteri uolumini addita sit, nescio. In secunda certe editione omnino desideratur. Inscripsit eam tamen Ioannes Ulimmerius prior S. Martini, qui primas partes huius recensionis sustinuisse uidetur, Arnoldo Ganthois abbati monasterii Marcenensis, predicans in epistola data Louanii kalendis Augusti 1575: Epistolarum librum ms. Iohannis Wamesii, iuris utriusque doctoris, et iuris pontificii in Louaniensi uniuersitate professoris.

1578. Basilee ex off. Henr. Petri, in-8o. Leonis  Magni Epistola ad Flauianum Greco Latina, recte fidei columna; cum Legatione imp. Ces. Manuelis Comneni ad Armenios, ed. a Leunclauio a. p. 169 ad 227.

1583. Antuerpie apud Philippum Nutium, in-8o, tomis II. Opera D. Leonis M. per canonicos reg. S. Martini, etc., ex manuscriptis codicibus emendata cum indicibus nouis.

Hic est titulus tomi primi seu Sermonum; Epistole inscribuntur ut in prima. At charta atque characteres nitidiores sunt ac illius.

1585. uenetiis apud Dominic. Nicolinum, in-fol. Leonis Epistole decretales; in Conciliorum omnium Collectione per catholicos quosdam theologos .

 1588. Lugduni ex off. luntarum, in-fol. Leonis Sermones aliquot; in Bibliotheca homiliarum et sermonum priscorum PP. Laurentii Cumdii, ed. et perfecta a Ge. Mosano.

1591. Rome ex edibus Pop. Rom. exc. Ge. Ferrario, in-fol. S. Leonis I Epistole decretales; in Collectione Epistolarum decretalium summorum pontiff., adornante card. Antonio Carafa, quam publici iuris fecit Antonius de Aquino.

Splendidi huius operis uetustissimis et uaticane bibliothece, et aliis permultis mss. codicibus perfecti, copiam nobis deesse uehementer doleo. Sed uide infra que ad mentionem Collectionis Bullarum Cocqueliniane docentur.

1569. Rome typis Congreg. Orat., in-fol. Leonis  Epistole aliquot antehac non edite; in Baronii Annalibus T. uI. Nimirum 1o ad episcopos per Arelatensem Gallie prouinciam constitutos, in sequentibus ed. n. 106, ad a. 449, n. 16, ex antiquo codice Ecclesie Arelatensis; 2o ad Rauennium Arelatensem episc., ad a. 449, n. 62, ex eodem codice 207; 3o Epistola comprouincialium episcoporum metropolis Arelatensis, ad a. 450, n. 52, ex eodem fonte ; 4o Epistola Leonis ad episcopos comprouinciales metropolis Arelatensis, ad a. 450, n. 57 ; 5o ad Rauennium Arelatensem archiepiscopum , ex eodem ms. pariter utraque.


SAECULO XuII.

1604. Moguntie apud Balthas. Lippium sumpt.  Ant. Heirat., in-4o. S. Leonis Pape Epistole aliquot et alia quedam; in Miscellaneis sanctorum aliquot Patrum Grecorum et Latinorum collectis primum et editis appendicis loco ad Gregorii Neoces. Opera a doct. GERARDO uOSSIO Prep. Tungrensi.

Insunt a p. 144 ad 238 sequentia: 1o Epistola ad Flauianum Gr. et Lat., cum argumento et subiunctis scholiis uossii; 2o Epistola ad Leonem imp. Augustum Gr. et Lat., cum argum. et scholiis; 3o Testimonia SS. Patrum, etc., non solum Latine, ut antea edita erant, sed et Grece, sicut in antiquis mss. inuenisse se testatur editor; 4o Epistola Petri episc. Rauennatis ad Eutychen presb. contra errores eius, pro Leone, Gr. et Lat. ex Mss. uatic. et Card. Sirleti; 5o Tractatus S. Leonis aduersus errores Eutychetis et aliorum  hereticorum, incipiens: Ad Ecclesie filios instruendos, etc. , quem plenius in scholiis subiunctis ex styli sententiarumque similitudine Leoni asserit editor; 6o Edictum S. Leonis ad uniuersos episcopos per Siciliam constitutos; 7o Epistola ad Iulianum Censem episcopum. Utramque antehac non editam ex ms. Card. Sirleti descripsit et uere Leonis esse ex dictione et historicis monumentis demonstrare nititur. Sed qui porro additi sunt; 8o De Martyribus, et 9o de Absalone quando Dauid patrem suum persequebatur, qui in antiquis eque codicibus ac editis superioribus pro Leonmis uendebantur, eidem abiudicauit. Atque hec omnia scholiis illustrauit uossius.

1606. Colonie apud Io. Gymnicum et Ant. Hierat.,  in-fol. Leonis pape I Epistole et Decreta, premissa uita eiusdem; in Collectione conciliorum Seuerini Binii T. I, p. 935-1009. Insunt epistole 110 additis scilicet que a Baronio uossioque recens uulgate erant.

1614. Hamburgi typis Pauli Langii, in-8o. Epistola Leonis Magni ad Flauianum Greco-Latina; ex manuscripto Greco anonymo, Byzantine urbis direptioni subtracto, Grece primum, Latine uero ipsius Leonis uerbis seorsim edita, cum prefatione M. Nicolai Glaseri. Addita post prefationem ex eodem manuscripto Gregorii Thaumaturgi de sancta Trinitate doctrina.

Editor, schole tunc uerdensis rector, ex bibliotheca Philippi Sigismundi Ducis Brunou. et Luneb.  episcopi Osnabrug et uerdensis nactus erat ms., in quo Greca huius epistole uersio cum aliis quibusdam opusculis exhibebatur. Erat illud, ut scribit, ex Byzantii incendio subtractum, ab Hebreo quodam in Aegyptum, inde in Melitam insulam, indeque a Rhodio equite in Germaniam transportatum, tandemque ab Henrico Schradeo I. D. Osnabrug. proconsule, bibliothece episcopali insertum. Sed cum primum eam in lucem emissurus sibi uisus esset, ad finem iam perducta preli opera resciuit demum, a Leunclauio hunc honorem sibi ereptum. Contentus igitur fuit ex Leunclauiana editione uariantes aliquot lectiones excerptas in calce addere.

1614. Parisiis apud Claudium Morellum, in-fol.  SS. Patrum Leonis Magni Romani pontificis, eius nominis primi, Maximi Taurinensis episcopi, et Petri Chrysologi Rauennatis episcopi, Opera omnia que reperiri potuerunt. uide editionis huius repetitionem proxime sequentem.

1618. Parisiis sumptibus Sebastiani Cramoisy, in-fol. SS. Patrum Leonis M., etc., Opera omnia. Editio noua, aucta et recognita. Sic titulus; enimuero altera hec editio non magis est recognita quam prima, sed utraque ad uerbum est descripta ex Louaniensi. Nec ueriti sunt bibliopole, quorum solum hoc est institutum, Ulimmerii epistolam in fronte operis recusam dare. Mirum uero qui Quesnellus scribere poterat integra Leonis Opera ante annum 1614 edita se nescire, cum tamen Ulimmerianam operam probe  nouerit. Integriora dici poterant, si uerum est, quod scribit, tribus Sermonibus ex ueteri ms. Nicolai Fabri codice, in bibliotheca Thuanorum tunc seruato, esse auctiora; nam nobis propter indicis defectum contendere eam cum precedentibus non licuit. Epistolas habet 110 et tractatum a uossio editum aduersus errores Eutychetis.

1618. Colonie Allobrog. sumpt. Ant Hierat., in-fol. Leonis . . . Epistole et Decreta ; in repetita Biniana Conciliorum editione.

1618. Ibidem per eumdem, in-fol. Leonis M. pontif. Sermones de precipuis solemnitatibus Domini et sanctorum; Epistole decretales et familiares, ex ed. Louaniensi; in Bibl. PP. T. u, part. II.

1622. Colonie Agr. sumpt. Ant. Hierati, in-fol. S.  Leonis pape I tractatus aduersus errores Eutychetis et aliorum hereticorum; eiusdem Edictum de Bonis Ecclesie non alienandis; it. Epistola de auctoritate concilii Niceni et de non ambiendis pluribus Ecclesiis, ex ed. et cum notis Gerardi uossii; in Supplem. ad Bibl. PP. Coloniens. p. 157.

1623. Lugduni sumpt. Claudii Landry, in-fol. SS. PP. Leonis Magni eius nominis primi, Maximi Taurinensis Petri Chrysologi Rauennatis, Fulgentii Ruspensis, ualeriani Cemeliensis et Asterii Amaseni Opera omnia, que reperiri potuerunt. Editio preter ceteras recognita auctiorque cum scholiis Gerardi uossii ad S. Leonem, etc.

Satis commode exscriptum est uolumen, quod bibliopola Dionysio Simoni de Marquemont archiepiscopo  tunc Lugdunensi dedicauit. Premittitur Sermonum index, sed non Epistolarum. Indicem locorum Biblicorum Leo cum Maximo communem habet. Fallitur autem Quesnellus dum hanc quasi repetitionem ed. 1618 commemorat. uidelicet quod textum attinet, unius omnes sunt familie, at quoad bibliopole institutum ualde differunt.

1633. Lugduni . . . . . . in-fol. SS. PP. Leonis M., Maximi Taurinensis, etc. Heptas presulum christiana sapientia et facundia clarissimorum, edente Theophilo Reynaudo, soc. Iesu.

Heptadem hanc scriptorum confecit editor inserendo collectioni, ante annos decem ibidem apud eumdem, ut opinor, bibliopolam publicate, Amedeum  Lausanensem, qui proxime Asterium antecedit. Non igitur ad editionem a. 1618 conformata est, ut Quesnellus innuit.

1638. Parisiis ex off. Morelliana, in-fol. S. Leonis uita, Epistole et Decreta; in Concilior. editione Biniana, postreme repetitionis.

1642. Parisiis sumpt. Cl. Sonnii et D. Bechet, infol. S. Leonis Epistola ad Theodoretum, Lat.; in calce Operum Theodoreti. T. uI, p. 724.

1644. Parisiis ex typogr. Regia, in-fol. Leonis M. uita, Epistole et Decreta; in Conciliorum Collectione Regia. T. uII, p. 49 272, et in T. uIII.

1651. Parisiis . . . . . in-fol. Leonis Opera. Quesnellus tamquam iterationem ed. a. 1618 laudat; sed, si omnino exstat, tota Raynaudiana haud dubie in ea  recusa est collectio.

1661. Parisiis apud Simeonem Piget (Bibliopol. iuratum uia Iacobea ad insigne Prudentie, in-fol. Leo Magnus Romanus pontifex, Maximus Taurin., Pet. Chrysol. Rauenn., Fulgent. Ruspens., ualerian. Cemel., Amedeus Lausan., Asterius Amasen. Heptas presulum Christiana sapientia et facundia clarissimorum.

Theophilus Raynaudus soc. I. theol. priorem editionem, uariis ad SS. Leonem et Fulgentium accessionibus instructam, octoginta Fulgentii Sermonibus ex ms. cumulauit. Censuram inofficiose censure libri de Predestinatione et Gratia, S. Fulgentio uindicati, apposuit: ualerianum Cemeliensem accurata defensione texit, aduersus parcum caritatis criminatorem.  Amedei Homilias florentissimas de Deipara addidit. Hac postrema editione D. Fulgentii liber tertius de ueritate predestinationis et gratie, antea mutilus, nunc primum prodit omnibus suis capitibus absolutus. Perinde atque D. Asterii Homilie. Quibus adiuncti sunt eiusdem auctoris Sermones uiginti omnino longe elegantissimi.

Titulum plenum hoc loco proponere malui, ne in sequentibus per singulos auctores discerptum conquirere lectores oporteret.

1662. Parisiis sumpt. Ant. Bertier, in-fol. Leonis Sermo in Natiuitatem Domini; in Combefisii Bibl. concion. p. 241.

1662. Rome typis Iacobi Dragondelli, in-8o. Nouem. Leonis et aliorum ad Leonem Epistole ex codice ms.  Barberino edite inter Acta synodi Romane sub Bonifacio II; in Luce Holstenii Collectione Romana bipartita pagg. 103-163.

Epistole sunt sequentes: 1. ualentiniani et Marciani Augg. ad Leonem . 2. Leonis ad Marcianum . 3. Ad Anatolium . 4. Ad Marcianum . 5. Anatolii ad Leonem . 6. Leonis ad Anatolium . 7. Ad Anastasium . 8. Ad metropolitanos Illyrici . 9. Ad metropolitanos Achaie . Ex his sex, nimirum prima, quarta, quinta, septima et nona antea inedite, nusquam fere in aliis mss. occurrunt; si a duabus prima et quarta recesseris. Quartam enim Quesnellus in Grimanico, Ballerinii uero in ms.  Ratisponensi deprehenderunt; primam autem Arnoldus Grece scriptam in Bodleiano codice reperit, sicuti Ballerinii in uaticano Greco 1455. Cf. Balleriniorum de collectionibus Epistolarum Leonis, que infra excerpta damus, obseruata ad collect. 16.

1670. Cygnee typis et sumpt. Sam. Ebelii, in-8o. S. Leonis M. Rom. pontif. eius nominis I, Sermones in solemnitate Natiuitatis Domini nostri Iesu Christi, 2, 7 et 9, in diuorum PP. ueterumque Ecclesie doctorum aliquot, qui oratione soluta scripserunt Homiliis ac Meditt. in festum Natiu. I. Chr. e diuersis ipsorum operibus collecte et peculiariter edite a Christ. Daumio pagg. 103-121.

1671. Parisiis sumpt. Petri uariquet, uia Iac. sub signo Craticule prope edes S. Benedicti, in-fol. SS.  PP. Leonis M., etc., Opera per Theoph. Raynaudum. Accedunt huic postreme editioni D. Prosperi Aqu. Opera, etc.

1675. Lutetie Parisiorum sumptibus Ioh. Bapt. Coignará uia Iac. sub Bibliis aureis, in-4o. Tomis II. S. Leonis Magni pape primi Opera omnia nunc primum epistolis 30, tribusque de Gratia Christi opusculis auctiora, secundum exactam annorum seriem accurate ordinata, a supposititiis, interpolationibusque, innumerisque mendis expurgata; appendicibus, dissertationibus, notis obseruationibusque illustrata. Accedunt S. Hilarii Arelatensis episcopi Opuscula, uita et Apologia. Una prodit e tenebris geminus codex canonum et constitutorum sedis apostolice.

Ordo contentorum hic est. Agmen ducunt libri a  Quesnello demum, ut supra uidimus, Leoni uindicati, uidelicet, de uocatione omnium gentium libri duo; Auctoritates de Gratia et libero uoluntatis Arbitrio; Libellus ad Demetriadem uirginem. Hos excipiunt Sermones sub una numerorum serie ordinati nec tamen omissa prius usitata numerandi ratione. Fatetur autem nullum loco suo motum esse, preter tres, scilicet quartum in Anniuersario assumptionis sue, sextum de Collectis et Eleemosynis, et nonum de ieiunio decimi mensis, qui olim ex cod. ms. Nic. Fabri ad calcem ceterorum erant adiecti, a Quesnello uero iustis locis p. 110, 121 et 140 sunt ascripti. Unicum sermonem 96 in Cathedra S. Petri, inquit, ex regio cod. descriptum ceteris accensuimus et accensuisse penitet, quoniam, etsi tunc temporis ratio id non  una suadebat, modo tamen stylo et in propria iterum et in aliena trutina suspenso, prius examen castigamus, illumque Leoni abiudicamus. Enimuero hoc quoque iudicium in sequiore editione reformauit et in prima sua sententia se acquiescere fassus est. Huic Sermonum 96 seriei finem imponunt prefationes ex Pontificali Romano ob affinitatem dictionis cum ceteris Leonis huc reposite et appendicula Sermonum, qui, ut ipsi uisum fuit, falso Leonis nomen in codd. mss. gererent, nempe 1o in Natali S. uincentii martyris, 2o de Natiuitate Domini, 3o in Ascensione Domini, 4o in Natiuitate SS. Apostolorum, Petri et Pauli, 5o Tractatus aduersus errores Eutychetis; atque hec appendicula minori quam reliqua charactere  est expressa. Alteram quasi tomi primi partem conficiunt Epistole 141, in quibus que a se prestita sint ipse ad sex sequentia capita refert; 1o Reiecit spurias et subdititias; 2o a germanis mendorum et interpolationum maculas abstersit; 3o ordinem mutauit et ad genuinum reuocauit; 4o auxit numerum plurium triginta trium accessione; 5o suam cuique, ut in Sermonibus quoque, synopsin prefixit; 6o quotquot ab aliis ad Leonem date sunt Epistole, que ipsius responsionibus intelligendis sepe sunt necessarie, locis suis inseruit, ita ut minori charactere facile a Leoninis discernantur. Commode uero fecit, quod numerum ipsis non addiderit. Peccatum est in hoc ab omnibus fere insignioribus Patrum editoribus, maximeque Benedictinis, ut continuo cum  scriptoris sui Epistolarum numero exhiberent eas que ab aliis ad illum date essent, quod sepe euoluenti ista uolumina permolestum accidit, in primis cum indicibus prefixis, in quibus diuersarum editionum ordines contenduntur, non occurri huic incommodo uideas. Unam ex ante editis epistolam, ad Germaniarum et Galliarum episcopos de Chorepiscopis, tamquam supposititiam omnino reiecit: pretereaque septimam ad Septimium et decimam septimam ad uniuersos Sicilie episcopos ex reliquorum numero expungendos censuit, locum tamen eis seruauit, ne doctorum iudicio preiudicare uideretur. Adiecta sunt fragmenta quedam Epistolarum et Epistola Iuliani episcopi Censis, unica que restat. Claudit denique hunc tomum uita S. Hilarii Arelatensis  episcopi, scriptore S. Honorato episcopo Massiliensi, illius discipulo, Hilariane Apologie causa addita, cui metrum Hilarii in Genesin, et Epistola ad Eucherium episcopum Lugdunensem subiiciuntur. In prefatione, quam Iohannis Cassiani ad S. Leonem Rom. Eccl. tunc archidiaconum epistola librorum suorum de Incarnatione Christi contra Nestorium nuncupatoria, et testimonia quedam de Leone precedunt, de superioribus Leonis editionibus, et de sua opera atque subsidiis, quibus suffultus eam aggressus sit, luculenter uerba fecit. Prefationi subiunxit indices: 1o generalem contentorum utriusque tomi, 2o epistolarum chronicum, 3o epistolarum anteriores editiones cum noua contendentem, 4o alphabeticum epistolarum. Rerum index in Leonis  scripta ad calcem exstat uberrimus.

Alter tomus inscribitur: Ad Sancti Leonis Magni opera Appendix seu Codex Canonum et Constitutorum Sedis Apostolice. Dissertationes, Lectiones uarie, Note, Obseruationes, Indices. Tomus II. Singula eo ipso ordine, quo in titulo recensentur, se excipiunt, nisi quod lectiones uarie, note et obseruationes permiste inuicem proponantur. Iam de Codice Canonum alio loco dicetur. Dissertationes sunt XuI, quorum u posteriores ad Codicem Canonum spectant, relique Leonem propius attingunt, quas enumerabimus. Disputatur igitur in I De uita et Rebus gestis Leonis II. De Libris de uocatione omnium gentium, qui Leoni uindicantur. III. De auctoritatibus de  Gratia Dei et Libero uoluntatis Arbitrio eidem asserendis. Iu. De libello ad Demetriadem, quod eiusdem Leonis sit, non Prosperi. u. Apologetica est pro sancto Hilario Arelatensi episcopo. uI. De Ieiunio Sabbati in Ecclesia Romana tempore S. Leonis precipit. uII. De Causa Eutychis archimandrite Cp. appellantis a sententia Concilii Cp. sub Flauiano episc. Cp. exponit. In uIII. De causa Flauiani episcopi Cp. appellantis a sententia Pseudosynodi Ephesine. In IX. de causa Domini episcopi Antiocheni depositi in eadem Pseudosynodo, et de Maximi in eius locum ordinatione. In X. De causa Theodoriti episcopi Cyri appellantis ab eiusdem Pseudosynodi sententia agitur. XI. Epistolam de Priuilegiis chorepiscoporum ad Germaniarum et Galliarum episcopos Leonis nomine confictam  esse contendit. Post dissertationes notasque, addenda quedam in utroque tomo et notitia aliquot Epistolarum S. Leonis et aliorum monimentorum, que perierunt, sequuntur.

Descriptio totius operis est elegantissima. Charte maximi moduli, dense et pellucide tamen characteres nitidissimi. Lectorum commoditati ubique prospectum est, in primis in Epistolis, apposita in summa pagine ora chronologia, et ubique notatis in margine grauioris momenti, que quidem Pontificiis estimari solent, sententiis, quibus passim lectiones uarias et loca biblica interspersa inuenies. Singularis exempli est dedicatio operis, qua ipsi Leoni Magno illud consecratur, et raro sane acumine cuncta Leonis preconia, tum ex uita gestisque et scriptis  eius, tum ex ceuorum et omnis posteritatis ipsiusque Quesnelli de eo iudiciis collecta, ad formam inscriptionis lapidaris redacta sunt. Quatuor paginarum spatia exequat, additis in margine locis singulis, unde queque sint petita. Scilicet Quesnellus cum non posset non sentire, quantam inuidie nubem, quantosque aduersarios in se concitaturus esset libertate sua iudicandi et inueteratos errores oppugnandi audacia, hac quasi fidei formula contra lesi numinis pontificii calumniam se tueri uoluisse uidetur.

Ex his autem, que hactenus de huius editionis contentis atque instructione enarrauimus, facile quidem, etiam absque monitore patet, quanto spatio ea omnes superiores post se relinquat, immo quantopere  omnes omnium Patrum tam Grecorum, quam Latinorum, que ad hunc usque annum comparuerunt editiones, ingenii et doctrine copiis studiique impensa antecellat. Quapropter haud opus esse arbitramur speciosa testium inductione, ut probetur quam honorifice utriusque Ecclesie docti de eadem senserint ac iudicarint. Nec sane catholicis scriptoribus religioni esse debet, iustam ipsi, quamuis atro in Romana curia carbone notate, laudem tribuere, nouissimorum editorum exemplo, qui digna meritorum Quesnelli commendatione et equi et perfecti arbitri personam sustinuerunt, neque aliter quam ex iusta aduersarii uirium estimatione et maiorum conscientia uictoriam sperandam esse docuerunt  Quod itaque instar omnium esse possit, Balleriniorum de Quesnelliana iudicium hoc loco apponere haud peniteat. »Que quantaque sit ea Leonis editio, inquiunt in prefatione generali, p. 13, quam summo studio curauit Paschasius Quesnellus, illi soli ignorare queunt, qui editionem eius ignorant. Si textum expendas, qui in estimandis ueterum editionibus primum et potissimum spectandus est, et in quo queritur num sit emendatus ac ineditis opusculis auctus, plures ille ac prestantissimos codices nactus est, quorum presidio multa loca in anterioribus editionibus deprauata feliciter correxit, et Epistolas pontificis, que inter ipsius Opera sacre historie utiliores sunt, ex uno Grimanico ms. octo et uiginti antea ineditis augere Epistolis potuit. Preterea alia  quedam adiecit inedita, inter que maxime celebris est antiquissima illa Canonum et Epistolarum Romanorum pontificum collectio, que Dionysiane nichilum cedit, uetustissimique canonici iuris studiosis maximo adiumento est. Si uero ipsius editoris lucubrationes textui uel rebus illustrandis insertas consideres (id enim alterum est quod in editionibus queritur, quenam editio Patrum tot unius  editoris obseruationibus, admonitionibus, notis et dissertationibus locupletata inuenietur, quot illa Leonis quam Quesnellus typis impressit? Que enim eiusdem pontificis opera paruo uolumine, forme, uti uocant, octaue uel quarte, in antiquis editionibus comprehendebantur, ob Quesnelli additamenta duos implent non exiguos tomos in-fol. Quem porro non  moueant tantum studium in Leone edendo ab eo susceptum et nauiter impensum, qui prestanti ingenio et multa eruditione ornatus, plurimum poterat, quique priorem editionem nouis curis recognitam post uiginti quinque annos recudit auctiorem, adeo ut limata et perfecta, quantum per eum fieri potuit, iudicari debeat?« Que in eo reprehendi solent ad hec tria fere redeunt capita: primo arguitur negligentie in usu codicum et quidem a summis uiris et in antiquorum librorum studio peritissimis Baluzio et Coustantio; deinde accusant libertatem eius, qua interdum textum nullo allegato codice emendat. Omnium uero grauissima reprehensio hec est, quod minime ueritus sit falsarum doctrinarum patronum se in istis suis lucubrationibus fateri, et non tam  Leonem quam Romane sedis prerogatiuas, nunc palam, nunc latenter impetere. Quod postremum tanto in ipso fuit inuidiosius, qui non occultas iamiam odii sui in societatis Iesu asseclas significationes dederat, animumque uix a partium studio liberum gerere uidebatur. Ac profecto nostre etiam  Ecclesie homines, qui acerrimum quemque Romani pontificis iurium impugnatorem prono fere semper studio amplexi sunt, inficiari non debuissent Quesnellum animo interdum indulsisse, et modo contendendi impetu abreptum, modo studiose nimis uulgatis opinionibus contraria sectantem, talia scripsisso que plus speciei quam soliditatis habent. Quod priora attinet, dubium quidem non est quin iuste a summis uiris Baluzio et Coustantio sit reprehensus, et uel illa, quam modo notauimus, argumentandi eius ratio estuans magis quam sobria, non diligentissimum ubique criticum arguit. Sed caueamus ne quod culpa eius acciderit in fraudis et maleuolentie statim suspicionem trahamus. Etenim in cognoscendis atque discernendis tot editionibus impressis,  examinandisque et conferendis codicibus mss. in tam arduo de genuinis atque supposititiis scriptis iudicandi, tam implicato circa annorum rationes constituendas negotio, tam multifario rerum quas attendere debebat minutarum nexu, quis errare potuisse mirabitur et quis delassato aut nimis subinde perspicaci ueniam denegabit? Illud denique non celabimus, dissertationes Quesnelli esse fere prolixiores et per singula facta circumductas, sepe etiam in causis Leonem remotius attingentibus distineri.

1677. Lutetie Parisiorum apud Franc. Muguet, in-4o. Leonis pape Epistole quedam et aliorum ad eumdem antehac fere omnes inedite, e codice ms. Regio deprompte a Ioh. Bapt. Cotelerio; in Monumentis Ecclesie Grece. T. I, pagg. 50-65.

 Insunt: 1o Epistola Flauiani Cp. ad Leonem Rom., ex mss. Reg. 1026, 2614; 2o Leonis pape et Romane synodi Epistola ad Pulcheriam Augustam, ex ms. Reg. 1026: 3o Leonis Synodica ad Constantinopolitanos, ex eodem codice; 4o Hilarionis seu Hilari diaconi Epistola ad Pulcheriam, ex eodem ms.; 5o Galle Placidie Epistola ad Aeliam Pulcheriam, ex eodem ms.; 6o Leonis Rom. Epistola ad archimandritas Constantinopolitanos, ex eodem codice; 7o Fragmentum Epistole Anatolii Cp. ad Leonem pontif. Romanum, ex ms. Reg. 940.

1677. Lugduni apud Anissonios, in-fol. Leonis M. Sermones de precipuis solemnitatibus Domini et sanctorum; eiusdem Epistole decretales et familiares ad diuersos; item Tractatus aduersus errores Eutychetis  ut aliorum hereticorum; in Bibl. PP. Max. T. uII.

1687. Parisiis et typogr. Regia, in-fol. Decreta Leonis pape 49, in collectione Dionysii Exigui recusa in uet. codice Canon. Ecclesie Rom. Francisci Pithei noue editionis pagg. 228-249.

 1700. Lugduni apud Ioannem Certe bibliop. in uici Mercatorio sub signo Trinitatis, in-fol. T. II. S. Leonis M. pape I Opera omnia, nunc primum Epistolis triginta tribusque de Gratia Christi opusculis auctiora, etc.

Iteratio Quesnelliane recensionis. Mutauit in leuioribus quibusdam auctor sententiam suam, sed non in iis que impio furore contra sedem apostolicam debacchatus esse criminabatur. A pagina 195 ad 202 tomi primi insertum est: Opusculum de uocis correctione in sermone 7 sancti Leonis Magni de Natiuitate Domini  siue litterule munusculum, quod reuerentissimo patri Erasmo Gattola a Caieta, inclyti monasterii Casinensis monacho, ac Decano et uic. Gen. nec non a Bibliotheca,  dono dat et offert Ioannes Clampinus Romanus magister breuium gratie ac in utraque signatura referendarius Rome M. DC. XCIII. ex typogr. Io. Iac. Komarek Bemi apud S. Angelum custodem; in quo auctor uocem are in laudato sermone corruptam esse contendit, et ex codicibus mss. legendum demonstrat aree ad significanda spatia quibus scalarum per quas ascensus in basilicam D. Petri detur, ordines distinguantur. Emendatio sane certissima; quapropter a Quesnello absque ulla hesitatione in textum pag. 81, addito auctoris elogio, est recepta. Ex hac epistola porro hausimus notitiam quarumdam Sermonum Leonis editionum, quas aliunde mihi innotescere haud memini. Sed lectores non celare debeo, id quod singulis in locis etiam ubi eas proponimus  monui, fidem uiri in hoc non satis mihi esse exploratam. Quod reliquas huius repetitionis dotes attinet, indices paulo copiosiores nacta est, inque his nouum librorum, eorumque capitum, sermonum, Epistolarum, earumque synopsen, et aliorum omnium tomi primi titulorum, quo prior editio egre caret. Enimuero displicet, eosdem, qui tamen ex superiore maximam partem sunt repetiti, in utriusque tomi titulo magna cum pompa ostentari. Denique descriptio operis facta est luculento charactere, binis per paginam columnis, in charta neutiquam contemnenda.


SAECULO XuIII.

1739. Rome typis S. Michelis ad Ripam sumpt. Hieron. Mainardi, in-fol. S. Leonis Epistole decretales;  in Collectione amplissima Bullarum pontif. Rom. ed. Carolo Cocquelines. T. I, a pag. 25 ad 47.

Numerus contentorum est XIX. Sunt uero, iuxta Quesnelli ordinem, he: I, II, III, u, uIII, XII, Xu, XuI, XuII, XIu, XCuII, XXIX, XLuII, L, CXXXu, LXXuII, LXXXuII, CXXIX, CXXXuI. Ab initio statim editor subiecta ad primam epistolam notula monet, se omnes ex Antonii card. Carafe Epistolis decret. summor. pontif. tomo I deprompsisse, additque studio huius cardinalis, qui scilicet codicibus uaticanis adiutus fuit, admodum dissimiles esse redditas iis quas canoniste et Operum S. Leonis collectores ediderint.

1741. uenetiis apud Augustinum Sauioli, in-fol. S.  Leonis Magni pontificis Opera omnia ad mss. codicum fidem emendata. Accedunt Opera Maximi Taurinensis.

Parum cognita editio, et cuius uix unum exemplar trans Alpes migrauit. Merito quidem suo, si nostrates mutare bibliopole nequitias olfecerint, qui codices in titulo uenditauit ad emptores frequenter alliciendos; reuera Opera Leonis, que in Quesnello exhibita sunt, additis eiusdem super tribus Leoni primum ab eo uindicatis opusculis dissertationibus, recudit, et, si Cacciario fides sit, que nobis non uidetur ei deneganda, innumeris operarum uitiis fedauit. Nec uero palam eum ferre putes Quesnelli diligentiam. Immo ipse contemnens lectorum iudicium Quesnelli personam induit, et que ille scripserat a se demum Leoni  uindicata, quasi sua  opera nunc primum uindicata et ad manuscriptos codices denuo emendata profert. Hac ipsa denique impudentia sua legentibus iocum dedit, dum elogio Leonis a Quesnello condito et hic pariter eadem pompa recuso in locum nominis Quesnelli substituit: Deuotissimus et obsequentissimus cliens Augustinus Sauioli. Ceterum meminerint lectores ab eodem bibliopola Petri Chrysologi Opera iuxta editionem priscam esse recusa, quod Fulgentio pariter accidisse in sequentibus discent.

1748. uenetiis apud Andream Poletti, in-fol. T. II. S. Leonis Opera. Accedunt Codex Canonum Ecclesie Romane, et Sermones et Homilie S. Maximi episcopi Taurenensis ad mss. codices denuo castigati et aucti.

 Curator huius editionis fuit Andreas Polettus, uenetus item typographus. Ex eo primum discimus priorem Augustini Sauioli editionem, quamuis misere consarcinatam, tam frequenti tamen emptorum concursu esse distractam, ut exemplaria iam desiderarentur. Quocirca cum ex re sua existimaret denuo Leonis Opera prelo committere, ipse tamen nefas esse reputasset Sauioli exemplar temere exscribere, doctorum uirorum consiliis ductum se asseuerat, ut aliud melioris note et accessionibus auctum exemplar representari curaret, id quod non aliud quam ipsius Quesnelli editio Parisiensis fuit, demptis tamen aliquibus et additis inuicem que in titulo significantur. Illud tamen scias, non Quesnellum, sed tantum Parisiensem editionem eum appellasse, iustone metu  an ut homines parce doctos, sed tanto religiosores simulatione hac falleret, non disceptauerim. Tomus primus, pariter ac Quesnelliane editiones, continet Sermones in uaria capita distinctos, prefixa singulis synopsi qua a Parisino editore primum instructi sunt; Epistolas deinde totidem, eodemque ordine ac distributione, fontibus unde noue ille ducte essent Quesnelli uerbis indicatis. Nec tria illa opuscula, que in Parisina editione Leoni primum tributa sunt, repudiauit, in hoc solum ab ea recedens, quod non in fronte reliquorum, sed ad calcem potius addiderit, subiectis statim tribus que ad eadem spectant dissertationibus. Contra que ad primum tomum accesserant in Parisina, uita Hilarii auctore Honorato, et  reliqua, hic in tomo altero post Codicem Canonum exhibentur, iisque denique ad uoluminis complementum, quoniam relique Quesnelli dissertationes omisse sunt, Maximi Sermones succedunt.

Iam si queratur quale nomen pretiumque opere huic Poletti statuendum sit, ut lubet expurgatam seu mutilatam Quesnelli editionem recte appellaueris. Nam non ea solum que modo indicauimus de Parisina dempta sunt, sed multa etiam ex animaduersionibus et admonitionibus ipsius frustra hic exspectes. Atque hoc precipuum est, quod in laudibus illius ponit Petrus Thomas Cacciari, sequentis auctor, cui huius eque ac precedentis uenete notitiam unice debemus. Is uniuerse quidem reprehensione summa et dixerim pene detestatione dignum censens, quod e Quesnello  aliquid in suam deriuare instituerit Polettus, tum eo magis ei succensendum arbitratur, quod fame, que de suo  molimine noue editionis spargi cepisset, nullam rationem habuerit; atque ea solum in meritis eius ponit, quibus a Parisina editione recessit. »In primis illud minime possumus dissimulare, inquit, typographum Polettum aliquam ex eo laudem sibi comparasse, quod non precedentem Sauioli editionem exscripserit, quam innumeris typographie mendis scatere ipsi, et quotquot eam lustrarunt, iure meritoque conquesti sunt. Alia porro laus quam Polettus comparauit sibi, ea est, quod scilicet in suam uenetam editionem quam plurimas Quesnellianas animaduersiones minime intulerit, et admonitiones que ut plurimum, aut Leoninis sensis, aut  Ecclesie ritibus, aut ecclesiastice hierarchie ordinibus, uel demum etiam catholice fidei regulis repugnant, resecarit; cuius quidem generis obseruationes et monita, que in utraque Gallica Quesnelli editione legenda occurrunt, prorsus in illa desiderantur quam Polettus uulgauit; qui in suis nouis typis et Quesnellianas dumtaxat synopses et Leonis textum attendens, prout ille in Galliis lucem aspexit, tantam sibi blanditus pre se ferre puritatem, ut castigatior atque limatior prodire minime possit.« Ob utrumque porro acrius in ipsum calamum diffusa Quesnelli confutatione stringit Cacciarius. Sed quod ex proprio magis instituto hoc facit, de eo post uidebimus. Illud uero eius de Poletto iudicium incautius nobis uisum est, quo reprehendit quod tres laudatas Quesnelli dissertationes  suscipere non grauatus fuerit, nulla interim mentione facta scriptorum illorum qui totis neruis Quesnello sese opposuerunt ad preiudicatas eiusdem opiniones refellendas, et porro quod Codicis Canonum auctoritatem ab aliis scriptoribus eleuatam magni fieri dixerit a Petro Coustantio in prefatione ad Epistolas pontificum Romanorum, seque lectorum uotis consuluisse professus sit, ut opus illud qualecumque alibi querere non cogerentur. Egregie scilicet rei sue consuluisset bibliopola, si litium istarum commemoratione scrupulum hominibus superstitiosis iniecisset. Grauior haud dubie reprehensio ea est, quod plurimis typorum erratis opera Poletti laboret, et manifesta nimie festinationis uestigia ostendat, cuius exemplum prodit  admodum turpe, nempe Tractatum S. Leonis aduersus errores Eutychetis aliorumque hereticorum bis iisdem uerbis et eadem epigraphe semel pagina 102, iterumque pagina 309 excusum.

1751. Bononie apud Hieron. Corciolani et H. H. Colli, in-4o. Sermo S. Leonis de Quadragesima, incipiens: Dilectissimi nobis, fides nostra nos admonet, cum annotationibus Io. Chrys. Trombelli, cum aliis tribus de Resurrectione Domini, in festiuitate S. Pauli, falso eidem ascriptis, et uno de Abrahe filio incerti auctoris, forte Leonis eiusdem, ex codice Bononiensi; in Opusculis uet. PP. Lat. s. Anecdotis a canonicis reg. S. Saluatoris Bononie euulgatis. T. II, part. I, pagg. 233-253. Nullus omnino, nec prior ille de Quadragesima, ut Trombellus inscripsit, Leonis  est, docentibus Balleriniis in diss. de Sermonibus Leoni M. suppositis.

1751. Rome ex typographia Antonii Fulgonii apud S. Eustachium, in-fol. Exercitationes in uniuersa S. Leonis Magni Opera pertinentes ad historias heresium Manicheorum, Priscillianistarum, Pelagianorum atque Eutychianorum, quas summo studio ac labore SS. pontifex euertit atque damnauit, et dicate sanctissimo patri Benedicto XIu, pontifici maximo a fratre PETRO THOMA CACCIARI, Carmelita, in collegio Urbano Propagande Fidei sacre theologie polemice lectore, et Romani cleri examinatore apostolico.

Leonis Operum editionem Anti-Quesnellianam iampridem non intra animum solum uoluerat Cacciarius,  sed exspectari etiam ex aliquo tempore iusserat. Attamen cum diutius protrahi illa uideretur, quod ipse iustis causis, muneris scilicet auocationi, et ipsius negotii grauitati tribuit, et iam cauillationibus ab iis quibus uel impar huic sparte estimaretur, uel totum consilium displiceret, peti ceptus esset; hisce tandem editis dissertationibus et inuidos rumores dispellere et uiam apud equiores sibi premunire studuit. Hoc ergo pre ceteris ratio postulat, ut quo in Quesnellum affectus sit animo ostendamus. Tria autem potissimum ab eo commissa grauiter conquestus est: primum, quod plura a genuino textu abhorrentia intulerit; deinde, quod multa admiscuerit ecclesiastico agendi ordini ac rationi minus consona, et, quod grauius, a catholica regula plane aliena;  adeo ut non tam medelam pontificiis scriptis adhibuisse, sed ea grauiter uulnerasse uideatur; tandem, quod non solum omnia monumenta non collegerit, sed alia de industria pretermiserit, alia uero, utpote aduersa scopo quem forte sibi proposuerat, tamquam omnino supposititia, uel certe, ut suppositionibus referta reiecerit uel mutilauerit. Ita summatim sese habent Cacciarii in Quesnello reprehensa, distinctius autem sic persequitur: Quesnellus, inquit, acerrimo pollens ingenio, ualde facilis ad contentiones et iurgia excitanda, omnino promptus ad equiuocationes et fallacias construendas, alium sibi scopum proposuit, preter illum quem catholici cuncti, et precipue sue gentis homines habuerunt, in adornandis  castigandisque ueterum PP. uoluminibus. Ipse namque quandoque clariora sancti pontificis loca obscuris, equiuocis, falsisque annotationibus fedauit; alia ad prorsus uiolentas interpretationes detorsit; ueritatem fallaciis occuluit, oppressit, atque perpetuo pretextu antiquitatis inquirende et illustrande ea systemata sensim et ubique stabilire sategit, que hereticorum partibus faueut, et sacre ecclesiastice hierarchie regimen deiiciunt; pene quandoque etiam abolita, aut saltem imminuta Romanorum pontificum uera et legitima iurisdictione super omnes alias Ecclesias, etiam Orientis. Alium interim tamen se esse simulauit. Quandoquidem in suis scribendis operibus, et in Leoninis adornandis scriptis, multo artificioso conatu usus est, reuerentiam, pietatem, cultumque erga Romanos pontifices et apostolicam  sedem affectando, ut incautos deciperet, et occulti hostis quam sepissime partes agendo, post splendidum uerborum apparatum, illas ueneno aspersas propositiones eructat, que erronea et in omnibus commentitia eius systemata falso aliquo ueritatis colore induere posse arbitrantur  .

In hac ergo rerum conditione cum ingens laborum onus humeris suis impositum existimaret, cum textu a falsis et corruptis lectionibus purgando et ad pristinam integritatem restituendo, id quod synopses etiam a Quesnello studiose temeratas postulare affirmat; tum augendo aliqua genuinorum operum accessione eaque que non nisi praua et subdola mente ab eo Leoninis inserta essent  eliminando; neque tamen plene se consecuturum speraret quod cupiebat, nempe ut omnes Quesnelli uenenatos aculeos retunderet, quorum plurimos et grauissimos in eius dissertatione de uita et Rebus gestis Leonis M. superesse sibi persuaserat; huc presertim selectissimas doctrine sue copias conuertere et ingenii neruis intentissimis contra ipsum in hoc exercitatiorum campo depreliari decreuit. Sed audi ipsum: Inter illas dissertationes fucato colore ecclesiastice traditionis et Leonine doctrine illustrande, a Paschasio Quesnello conscriptas, principem locum habet illa: De uita et Rebus gestis S. Leonis Magni. Multis fraudibus enim magis atque commentis totam hanc dissertationem et  ceteras subsequentes esse refertas, uix intelligere potuissem, si in illis percurrendis semper ad ipsum Leoninum textum non prouocassem, ut rerum ueritatem inspicerem. At cum tanto artificio ipse uti soleat, ut sensim lectores etiam probos et optimos in prauas suas opiniones pertrahere possit, hosque multis preiudiciis imbuere, plurimum mihi laborandum fuisse presens hoc opus indicabit. uix enim enarrare possum, studium  adhibitum in exaggeranda sua erga S. Leonem et apostolicam sedem deuotione animique pietate, quam testari se simulat ornata quadam oratione uel in huius laudes excurrendo, uel Leonina gesta atque statuta cum aliorum episcoporum doctrina, pietate, religione clarissimorum operibus simul comparando, uel in medium interim adducendo quarumdam particularium synodorum regulas, que ante Leonis euum alicubi obtinuerunt, quibus subesse et insistere summum pontificem debuisse asseuerat. Quid enim? Aliquando talem, tantumque eruditionis apparatum ad suos lectores delectandos construxit, sensim susque deque antiquas Ecclesie res uertit, perturbauit, miscuit, ut ne uix quidem appareant illicia quibus usus est ad praua sua systemata insinuanda atque firmanda; sibi forte blandiendo,  in sacris et ecclesiasticis rebus pertractandis hominum ingenia, et dicendi arte et philosophicis coniecturis potius quam rerum ueritate et rationum pondere persuaderi posse. Qualis autem quantaque diligentia, et animi attentio, ne deciperer, adhibenda mihi fuerit in percurrenda hac aliisque Quesnelli dissertationibus, nemo facile poterit intelligere, nisi ii forte qui in conscribendis eruditissimis Commentariis, ad ecclesiasticas res pertinentibus, me precesserunt. Quemadmodum nouissime factum fuisse a cl. uiro Ioanne Antonio Bianchinii norunt qui eiusdem sex uolumina de Ecclesie potestate estimarunt. Is enim in familiaribus colloquiis inter nos habitis, non semel testatus est alium numquam scriptorem legisse qui tot simulationibus et artificiis uteretur preter Quesnellium. Quippe qui cum aliquando  se facile perstringi et iugulari posse persensit, statim quasi anguis elabitur, et ex una ad aliam uel plures questiones progrediens, uera incertis et equiuocis admiscuit; et rursus falsa et erronea dubiis et probabilibus interserit et implicat, ut ad sibi prefixum scopum perueniat. Non igitur ad eliminanda solum e Leonis Operibus tot commenta, fallacias atque nugas, et ad asserenda sedi apostolice sua legitima iura sufficere poterat illorum textum nudum et sincerum undequaque ab omnibus mendis, equiuocis et falsis interpretationibus expurgatum exhibere, uerum etiam opus erat ordinata methodo quasdam exercitationes conscribere, quibus haud exiguum lumen Leonis gestis, apostolice sedis iuribus et ecclesiastice regiminis forme et ordini afferri possemus.

 Scilicet enarrandam sibi sumpsit earum heresium, uel precipuarum certe historiam, que tempore quo S. Leo ad summum pontificatum fuit assumptus, ad uite ipsius exitum usque catholice religioni uim intulerunt, et Occidentem atque Orientem infestarunt. Propterea, inquit, ut suorum munerum partes impleret, et Christianam fidem custodiret, omne studium ac laborem eum impendere oportuit ad sedandas seuissimas  tempestates que diabolico furore debacchante fidei exitium promouebant, Christi imperium et Romanam Ecclesiam uexabant, de quibus omnibus eas uictorias ipse summus pontifex reportauit, quas diuo Petro huiusque successoribus Christus Dominus in Scripturis promiserat. Igitur duobus libris de Manicheorum, uno de Priscillianistarum, libro uno de Pelagiana, libris itidem duobus de Eutychiana heresi et historia, copiosum sermonem instituit. Ac Manicheismi historiam ab ouo inde pertexere cepit, fortasse non ex primo consilio. Etenim iam absolutum sibi fuisse hoc pensum scribit, cum ab amico monitus, Belsobrii libellum in manus sumeret telamque iam pretextam denuo sibi retractandam esse intelligeret. Hinc Belsobrium magis quam Quesnellum in his libris debellat.  Contra in Pelagiana historia ea solum que Leonem attingerent spectauit, omninoque in singulis que Leonis partes uel scriptis uel factis fuerint, insigni in loco ponit. Iam cum satis ingenium consiliumque uiri hisce speciminibus declarata esse reor, ad ipsam Operum Leonis editionem progrediamur.

1753-55. Rome apud Iosephum Collini, in-fol. T. II. S. Leonis Magni pape primi Opera omnia ad manuscriptos codices emendata, nouis monumentis aucta, notis et obseruationibus adornata studio F. PETRI THOMAE CACCIARI, Carmelite.

Nimirum tria illa que in editore requirunt Ballerinii, iuxta uerba eorum supra producta, ut editionem prestet emaculatam, nouis scriptis auctam et  illustratam, Cacciarius quoque in hisce uoluminibus effecisse sibi uisus ac pollicitus est. Quippe emaculatam et locupletatam dedit ex codicibus maxime uaticanis, quapropter Romanam appellari cupit, illustratam autem preterquam exercitationibus preuiis, in notis iamiam textui subiectis, que cum fere omnes contra Quesnelli opiniones atque asserta diriguntur, idcirco Anti-Quesnellianam non immerito suam editionem audire predicat. Rescissis igitur libris quos nouo exemplo Leoni uindicatum iuerat Quesnellus, rescisso quoque Codice Canonum et Constitutionum sedis apostolice, primo tomo Sermones, cum nonnullis aliis monumentis de re liturgica ex Missali et Ordine Romano et Codice Sacramentario desumptis, altero Epistolas solas complexus est. Ac in Sermonibus  quidem non una profecto ratione Quesnellum deseruit, restituendo non solum superiorum editorum ordine, quem a ueteribus quoque Collectoribus, in manu exaratis archetypis, seruatum obseruarat, et synopses quas illi concinnauerant, sed textu passim ad mss. fidem immutato, et, ut sibi quidem persuasit, emendato. Et quod uarias lectiones attinet in editis et mss. libris deprehensas, nusquam uulgatas ab aliis editoribus subduxisse et nouas intulisse se affirmat, nisi tum cum ipsorum codicum summa consensio et Leonine orationis ratio id postulare uideretur, uel quando manifesto antiquorum errore perspecto duorum saltem codicum subsidio easdem castigari posse et debere existimaret. In qua re, inquit, presertim  etiam ad consuetas et satis familiares sancti pontificis loquendi formulas alibi expressas attendentes, quedam corrupta loca ex alicubi repetitis suppleuimus, admonitis tamen nostris lectoribus de causis que Leonis obscura et difficiliora quedam sensa aliis magis perspicuis et certis nos docebant oportere interpretari. Que quidem omnia non magis ueritatis causa quam ut artibus aduersarii sui Quesnelli, quam sepissime uel Leonem accusantis, aut in presidium suorum assertorum traducentis, occurreret, fieri debuisse significat. Huius etiam causa se coactum fuisse scribit, textum codicum mss. subsidio ita restitutum, notis, obseruationibus et premonitionibus adornare, ne forte totum illud, quantum esset, quod ex illa castigatione prouenire posset utilitatis, aut penitus  interiret, aut saltem occultaretur, adeoque nonnullorum opinio de Quesnelliane editionis pre ceteris omnibus prestantia maneret, aut etiam note eius et obseruationes tantum pondus habere uiderentur, quasi a nemine de errore notari aut de falsitate possent conuinci. »Necesse ergo fuit, inquit, hisce Quesnellianis notis et obseruationibus, nouas, ueriores atque magis sinceriores opponere, easque non ad calcem huius nostri uoluminis reseruare, ut quandoque uiri alias doctissimi fecerunt, sed easdem conuenientibus sibique aptis locis distribuere, ut lector nullum prorsus laborem in euoluendis libri paginis subiret, ad ea intelligenda que hac Romana editione contra Quesnellianam conscripsimus. Quia uero tandem  in suarum falsarum propositionum  presidium, Leoninum textum, perperam et uiolenter interpretatum, adducere consueuit. allaborauimus, ut in his typis maiusculis characteribus ea loca excuderentur, que magis apta sunt ad arguendam eiusdem nostri aduersarii falsitatem et ad euertenda tot asserta minus catholica, aut maxime impudenter ab eodem pronuntiata.« Iam quod ultimam huius editionis dotem, augmenta in hoc tomo facta attinet, plures in tot diuersis, quot manu uersabat, mss. codicibus Sermones Leonis nomine inscriptos inuenit, quorum alii magis, alii minus sinceri uidebantur, alii manifesto mentiri se hoc nomen ostendebant, et ex sexcentis aliorum pannis consuti erant, in quibus omnibus rite et apte discernendis haud leuem operam et plusculum temporis perdidit, unumque ex tot impedimentis  fuisse conqueritur, cur opinato serius hanc editionem emittere potuerit. Addidit autem genuinis Leonis Sermonibus, quinque nouos ex uaticanis et uallicellaneis cod. haustos, et postremam partem sermonis de festo Cathedre S. Petri, quem mutilum et imperfectum primus euulgauerat Quesnellus. Sunt autem: I. De Dominica Resurrectione, idem, quem Trombellus dederat cuius de sinceritate eius dubia prolixa premonitione euertere noster studuit. II. De festo Ascensionis Dominice. III, Iu. In festum SS. fratrum Machabeorum Rome kalend. Augusti in Ecclesia S. Petri ad uincula celebrari solitum. Posteriores duo in uetustis codd. uel anonymos uel sub Augustini nomine offendit, sed suo aliorumque  doctorum uirorum post examen institutum arbitrio Leoni adiudicauit. u. De Natali sancti Pauli Apostoli, itidem a Trombello tamquam alius a pontifice Leonis editus, nunc autem ad antiquissimum cod. uat. num. 3835 representatus et Leoni M. assertus. Dubios deinde spuriosque et ex diuersis Leonis fragmentis consarcinatos appendicibus Quesnelli et PP. Maurinorum, qui Augustini sermones ediderunt, more secreuit, ac in primam quidem eos solos quos Quesnelli appendicula continet, compegit, in altera uero, quam nouam Appendicem inscripsit, nouem sermones mutilos et imperfectos, dubios et apocryphos, qui in uariis mss. Leonis nomen gerebant, exhibuit, postremoque loco posuit Breuiarium contra hereticos et schismaticos a Sirmondo et in Bibl. PP. pridem  euulgatum, recens autem in bibliotheca FF. Eremitarum S. Augustini Patauii in ms. codice uII seculi sub Leonis nomine inuentum. Hactenus de primo huius editionis tomo. Alter tomus Epistolas complectitur, in quo non minori codicum mss. imprimis uaticanorum adiutus fuit auxilio, tantamque in iis messem sibi fecisse uisus est, ut libere fateri ausus sit hanc editionem prorsus nouam esse ac ex mss. fide unice eductam. Et cum Grecis iuxta quam Latinis codicibus mss. bibliotheca uaticana abundaret, noua quedam monumenta Greca offendere contigit, quorum alia quidem iam in Conciliorum Collectione edita medicam manum postulare uidebantur; alia, Grece nusquam, Latine tantum euulgata, in maiorem historie ecclesiastice fidem, alia denique, nec Grece, nec  Latine antehac cognita, tamquam editionis sue ornamenta adiicere constituit: In quo negotio, quoniam ipse nec in Grecis scriptoribus satis uersatus, multo minus compendiosas manu exaratorum librorum notas legere posset, usus est opera docti cuiusdam Greci Raphelis uernazza, Chio oriundi, presbyteri Romani, qui quadraginta septem epistolas Grecas exscripsit, easdemque ad alia exemplaria iterum relegit, aut cum editis ubi suppetebant diligenter contulit. Sed singula hic enumerare non refert; sufficiet indicasse quatuor epistolas, plane nouas, quibus primus Quesnellianarum numerum 141 ad 145 amplificauit. Sunt ille: 1o num. 27: Leonis ad Theodosium imperatorum de uerbi diuini Incarnatione epistola, seu fragmentum potius epistole Gr. Latinum ex cod. uat.  num. 720, p. 74, erutum: 2o num. 85: Ad Iulianum episcopum de Monachis Eutycheti adherentibus; 3o num. 117: Ad eumdem de eiusdem contra Eutychianos industria; 4o num. 126: Ad Anatolium episcopum super Attico ep. Cp.: omnes ex codice ms. Ratisbonensi monasterii S. Emerani, de quo infra dicendi locus erit. Has igitur locis notatis inseruit; in ceteris sequitur Quesnelli ordinem, aliorumque ad Leonem Epistolis, illius more, nullos numeros ascripsit. Synopses quoque Quesnelli retinuit, ea licentia ut ubi sensibus Leonis easdem non omnino respondere existimaret, castigaret, suppleret, aut plane nouas concinnaret, et ad calcem singularum fere epistolarum discrimen inter Quesnelli uerba suaque notaret. Notas  denique, monita ac marginalia adiecit, quibus partim de uariantibus et emendationibus rationem reddit, partim et frequentissime quidem in Quesnellum gladium stringit. Nam cum in eius annotationibus, quas magno lectorum incommodo ad calcem ab eo reiectas fuisse censet, nec ueram semper, nec sanam doctrinam continere obseruasset, sed quam sepissime fraudem, fallacias, malam fidem sensim in iisdem haberi detexisset, eas omnes  conuenientibus suis locis ad ueritatis trutinam reuocauit, et grauissimis rationibus insistens, eum aut hallucinatione defecisse, aut incautos lectores fallere quesiuisse demonstrauit. In quo fungendo munere, inquit, non semper breuitati studuimus, cum multa quandoque et uarie inter se admodum disparata  obiicerentur que paucis uerbis indicare, eripere atque refellere cuique prorsus impossibile credebatur.

Restat nunc ut pauca de operis totius descriptione, specie ac norma adiiciamus. Singulis itaque tomis post dedicationem  subiicitur prefatio in qua de editionis consilio, editionibus superioribus, in primis Quesnelliana eiusque methodo et malis artibus, suoque denique studio et subsidiis uerbosius fere disputat, et utramque indice mss. librorum, quibus usus fuit, claudit. In secundo tomo, antequam ad hecce argumenta deuenit, prolixam de iis, maxime catholice Ecclesie doctrinis; quas Quesnellus labefactare studuerat, sermocinationem orsus  est, cui uix post quadraginta et amplius paginas finem imponit. Sequuntur deinde Sermonum Epistolarumue contentorum indices una cum synopsibus, que dupliciter adeo impresse sunt, tandemque ipse textus binis columnis impressus, cui note in ima ora latis lineis exscripte subsunt. Ab intitio cuiusque sermonis aut epistole ad marginem litteris minusculis editiones et codices mss. ex quibus desumpte et castigate fuerint, sicut in ceteris marginalibus argumenta et sententie potiores indicantur. Monita uel admonitiones modo premittuntur, modo ad calcem subiecta, interdum media inter duo, ad que pertinent scripta, collocata sunt. Tandem cuique uolumini index rerum et nominum memorabilium satis copiosus additus est. Characteres ut plurimum rotundi sunt, grandiusculi,  sed apti inuicem pro loco suo et luculenti, et raro typothetarum uitia occurrunt.

Iam si de editore eiusque meritis sententiam requiras, satius ipsi fuisset, putauerim, si uires consideratius ponderasset, antequam tale opus Leoninarum lucubrationum in primisque Epistolarum editionem post Quesnellum, nedum contra Quesnellum, aggrederetur. Enimuero sine ulla hesitatione tanto immersit se oceano, etsi sentire debeat sibi multa eorum que in unoquoque editore necessaria, nedum ornamento sunt, deesse. Etenim preter doctrinam aliquam in theologia polemica, non elegantem illam, sed talem que fortasse muneri examinatoris apostolici cleri Romani sufficeret, omnis eius eruditio, presertim  in historia et iure ecclesiastico, non diuturna lectione et studio acquisita, sed pro presente rei necessitate festinanter coacta fuit, adeo ut que modo immenso labore ab aliis addidicit, nisi a sensu eius atque intelligentia nimis disiuncta fuerint, tamquam sua statim atque intra animum enata proferre atque alios docere audeat; id quod non solum ex Exercitationibus eius manifestum fit, sed potissimum etiam in iis que de Quesnello sentit, declaratur: quippe quem uix semel laudabilem aliquam in Leonis editione operam fecisse agnoscit  , doctum numquam fatetur, sed hominum ignauorum more aduersarium quem inconsulto lacessendum sibi sumpsit, non uirtute sua, sed fraude et astutia metuendum clamitat. Certe, si quidquam aliud tot lepide de Quesnelli artibus,  fallaciis, simulationibus falsis et equiuocis interpretationibus exclamationes et querele, in singulis pene paginis repetite, demonstrant, quanta uiri ingeniosissimi eruditio Cacciario inopi negotia facessiuerit, presertim dum ipse semper circumspectans ne anguis in herba lateat, lectoribus frequenter acclamat ne ipsum timidum reputent, aut Quesnellum uinci non posse credant. Hinc fit ut huic certamini plane impar, incertus etiam apertone campo aggredi debeat, an ubi occasio data fuerit hostem uellicare, neque conserto argumentorum robore totum eius systema falsarum doctrinarum oppugnet, neque singulis semper aptissima queque opponat, sed declamationibus fere utatur, et non raro pro refutatione se illum non intelligere obiiciat. Ceterum hancce censuram  unusquisque, cui editionem Cacciarii manu uersandi facta fuerit copia, quemque opere sue non peniteat, ueram atque iustam esse deprehendet. Sed iam antequam moliminis huius successus hominis ingenium manifestaret, nemini magis quam sibi ipsi imbecillitatem uirium incognitam fuisse, ab ipso iterum edocemur. Eo scilicet tendunt ille eius de inuidis et obtrectatoribus, quorum irrisiones et aduersa in se studia quotidie non sine editionis impedimento expertus sit, querimonie, quarum iam ad Exercitationum eius commemorationem mentio iniecta est, quasque in utriusque tomi prefatione ingeminat. Qui autem propius intuebantur, nosse poterant operam in alio quouis ecclesiastico scriptore bene ab eo collocatam in Leone perditum iri, unde poterant non aut palam  aut occulto consilium illud improbare, et cum nimium diu protraheretur, opinari eum in medio opere defecisse.

1755-57. uenetiis apud Simonem Occhi, in-fol. Tomis III. Sancti Leonis Magni Romani pontificis opera post Paschasii Quesnelli recensionem ad complures et prestantissimos mss. codices ab illo non consultos exacta, emendata, et ineditis aucta; prefationibus, annotationibus et admonitionibus illustrata. Adduntur etiam quecumque in Quesnelliana editione  inueniuntur, eaque ad crisin reuocantur; curantibus PETRO et HIERONYMO FRATRIBUS BALLERINIIS, presbyteriis ueronensibus. Tomus primus, sincera S. pontificis Opera continens, id est, Sermones et Epistolas cum suis appendicibus.

Tomus secundus, continens Opera S. Leoni attributa, que nec ad Sermones nec ad Epistolas pertinent. Accedunt S. Hilarii episcopi Arelatensis Opuscula, ad codd. exacta et aucta. Subiiciuntur dissertationes undecim Quesnelli in S. pontificis Opera, eiusque note in Epistolas, criticis obseruationibus appositis.

Tomus tertius, seu Appendix ad sancti Leonis Magni Opera, seu uetustissimus Codex Canonum ecclesiasticorum et Constitutorum sancte sedis apostolice,  a Quesnello eiusdem pontificis Operibus adiectus, nunc autem ad prestantissima mss. exemplaria recognitus, et in meliorem multo formam restitutus; cui alia subiiciuntur rarissima, et quinque dissertationes Quesnelli in eumdem Canonum Codicem ad criticen reuocate. Premittitur tractatus de antiquis, tum editis, tum ineditis collectionibus et collectoribus canonum ad Gratianum usque.

Ita inscribitur editio, quacum preter Coustantii preclaram de Epistolis Romanorum pontificum operam uix alia in tota ecclesiastica litteratura comparari potest, queque editoribus suis tertium merito inter studii huius corypheos, Baluzium et Coustantium dico, locum assignat. Quesnellum sane non solum subsidiorum, id est, mss. librorum copia ac prestantia,  sed multo magis etiam peritia eorum et usu diligenti, tum uero eruditione prompta atque accurata superant. Nimirum codices mss. non solum ex uaticana plurimos et prestantissimos, sed ex aliis etiam intra et extra Urbem et in omni pene Italia Bibliothecis, qui in Germania etiam ex uindobonensi, Cesarea et Ratisbonensi S. Emerami admodum insignes habuit. Ex his sermonibus emendandis potissimum profuerunt exemplaria Romana, quorum nonnulla ad basilicas Urbis pertinuisse, certoque Romana esse cognouerunt, eorumque lectiones tamquam puriores sepius uulgatis, que a Quesnello non emendate erant, aut a Quesnello non apte satis uel perperam mutatis substituerunt. Quippe tercenta circiter loca uel certa emendatione restituisse, uel ad  meliorem lectionem reuocasse se affirmant. Preterea ex tot diuerse originis codicibus simul collatis ordinem in nonnullis perturbatum esse detexerunt et correxerunt, duos sermones qui in unum coaluerant, diuiserunt, sermonem Leoni perperam tributum, aliumque eidem a Quesnello ex suo codice affictum remouerunt, alium denique quem ille Leoni detraxerat restituerunt, pluraque id genus, de quibus passim in annotationibus monent, prestiterunt. Similiter in Epistolis nec paucas nec leues correctiones intulerunt, chronologiam in aliquibus restituerunt  totumque ordinem immutarunt, item quasdam a Quesnello in dubium uocatas et nonnulla ab eodem expuncta adiuuantibus mss. libris uindicarunt. Quod inedita attinet, adiecerunt huic editioni tres nouas Leonis epistolas ex codice Ratisbonensi  , et unam Grecam Anatolii Constantinopolitani episcopi ad Leonem; item Epistolas aliquot Grece interpretationis antique ex eodem uaticano; porro ex codice ueneto S. Marci integram actionem concilii Chalcedonensis in gratiam epistole 93 Leonis habitam, nec non aliam actionem eiusdem concilii in causa Domni Antiocheni, in qua pontificia Leonis auctoritas commendatur ex ms. olim ueronensi, nunc uaticano, tomo secundo; denique Sermones complures Leoni in mss. tributos, in appendice. Hic primus  editorum labor fuit, nempe ut textus emendatior quam in Quesnelliana prodiret et auctior; alteram curam esse uoluerunt, ut quoad ipsa Leonis Opera fieret sincerior, secernendo genuina a supposititiis, presertim illis que arbitrario Quesnellus eidem tribuerat. Neque enim omittenda duxerunt, quecumque ab eo huc semel collata essent, sed segregare maluerunt, iisdemque mss. librorum medelam ubi copia facta esset, adhibere. Restabat tertium, textus intelligentia, rerumque a Leone gestarum aut eum attinentium iusta explicatio, id quod absque seuero omnium Quesnelli annotationum et dissertationum examine fieri nequibat. Enimuero etsi in quibus ille offensam dedit, ad duo precipue capita, de gratia diuina scilicet et sedis Romane quibusdam prerogatiuis  redeant, intelligebant tamen, uniuerse iis non eo successu obuiam iri posse, ut omnes eius errores paterent et conuincerentur, sed pedetentim se eum sequi oportere, omnesque ac singulas eius assertiones et commenta ad uiuum resecare. Statuerunt itaque ipsas eiusdem lucubrationes integras editioni sue inserere, et suas cuique obseruationes subiicere, quibus ea que confutatione uiderentur digna, impugnarent aut corrigerent. Quo simul illud sese consecuturos esse sperabant, ut Quesnelli editio, que huic ipsorum in totum inserta inueniretur, non amplius esset necessaria, et lucubrationes ipsius, que in editionibus eius interdicte essent, in hac et cum animaduersionibus et censuris eorum legere liceret. Quibus ita pro consilio operis descriptis ordo  atque distributio totius hec exiit. Primus tomus exhibet omnia genuina Leonis Opera, id est, Sermones et Epistolas sinceras, in quibus emendandis tam suis codicibus mss. quam Quesnelli uariantibus usi sunt. Constat ergo hic tomus duabus partibus, quarum cuique peculiaris, de fontibus mss. unde omnino tam Sermones quam Epistole prodierint, prefatio ad uniuersam huius scriptorum generis tractationem criticam apprime utilis premittitur. Ipsis porro Sermonibus atque Epistolis prefationes et admonitiones ubi opus fuit premiserunt; annotationes autem utrisque subiecte partim emendationum rationem reddunt,  et uariantes lectiones, tum ipsorum, tum Quesnelli codicum designant, partim ipsius pontificis textum, ubi indigere uisus est, illustrant. In his Balleriniorum annotationibus etiam locum habent ille note quas Quesnellus Sermonibus uel Epistolis ipsis quandoque apposuit, ne scilicet quidquam illius desideraretur. Quoniam autem ille Sermonibus quasdam notationes aut postillas affixit, que longiorem disputationem postularent, idcirco post Sermones ediderunt obseruationes in quedam peculiaria loca eorumdem, iisque Quesnelli illas notationes aut postillas, sicut et Ciampini de uocis aree in sermone 27 emendatione dissertationem inseruerunt. Optauerim uero ut simili instituto post Epistolas statim addidissent longiores Quesnelli in easdem  obseruationes, quo concinnius omnia que ad Sermonum Epistolarumque elucidationem spectant, uno uolumine fuissent comprehensa. Sed tomo secundo illas reseruarunt eodem ordine ac apud Quesnellum post dissertationes edendas, haud dubio non aliam ob causam quam ut equalis uoluminum magnitudo euaderet. Proxime autem post Sermones sinceros sequitur appendix dubiorum aut male ipsi tributorum, maximam partem ineditorum. Premittitur per prefationem notitia aliorum, qui in nonnullis mss. exemplaribus Leoni perperam ascripti, in aliis autem codicibus aliis auctoribus tributi, et quia inter aliorum Patrum Opera iam excusi essent, non repetendi uidebantur. Epistolas porro excipit dissertatio de Epistolis deperditis tum S. Leonis ad alios, tum  aliorum ad S. Leonem, ac de aliis monumentis ad Epistolas pertinentibus, dispositis ordine chronologico; ubi simul fragmenta Leonina que supersunt inseruntur. Sequitur eam notitia decretorum que Leoni in libro Pontificali tribuuntur, ac denique appendix Epistolarum S. Leonis, aliquot litteras supposititias aliaque documenta ad Epistolas pertinentia, que inter Epistolas non collocanda erant, comprehendens.

Tomus secundus exhibet appendicem prolixiorem Operum que Leoni ascripta fuere, ac primo quidem editur Sacramentarium omnium uetustissimum, Leoninum in uulgatis appellatum ipsiusque creditum. Sed quoniam nec omnia que in eo continentur Leonis sunt, nec ipsius compingendi auctor idem pontifex certo appellari potest, quedam Leonina tamen in  eo deprehenduntur, ex quibus eidem in editis adiudicatum est, iure suo in appendice locum postulare uisum est. Idque eo magis faciendum fuisse editores monent, quod Quesnellus tres prefationes ueluti Leoninas in calce Sermonum edidisset, quarum due in ea eiusdem Sacramentarii parte que superest inueniantur, tertiam uero in ea que intercidit parte exstitisse probabile sit. Sacramentarium excipiunt libri duo de uocatione omnium gentium, Capitula seu auctoritates de Gratia et Libero Arbitrio, et Epistola ad uirginem Demetriadem, seu tractatus de Humilitate; que omnia Leonis nomine Quesnellus ediderat, Ballerinii  autem ex mss. codicibus emendarunt et nonnullis in locis suppleuerunt. Subiicitur Breuiarium aduersus hereticos, seu, ut alibi inscribitur, Breuiarium fidei aduersus Arianos, quod Sirmondus olim sine auctoris nomine edidit. Leoni quippe assertum inuenerunt in duobus antiquis codicibus, Patauino atque Mediolanensi, qui etiam correctiones aliquot prebuerunt. Licet autem in duobus aliis codicibus, a Sirmondo inuentis inter eiusdem pontificis Opera insertum fuerit, ob manifestum tamen scriptoris discrimen ipsi pontifici attribui non posse, sed fortasse aliquid quod ad nostram notitiam non peruenerit, cum eodem coniunctum habuisse, ideoque appendice non indignum iudicarunt. Post hec, ne quid deesset quod Quesnellus sue editioni inseruit, representarunt Hilarii Arelatensis  uitam et Opuscula, duobus, Sermone scilicet de miraculo Genesii Arelatensis martyris, et Carmine de Machabeis, aucta et ex aliquot mss. exemplaribus emendata. Hactenus appendix. Dehinc in hoc tomo undecim ex Quesnelli dissertationibus, que uel ad Leonem, uel ad premissa Opera spectarent, recuse sunt. Cuique dissertationi subiiciuntur obseruationes, que, ut inquiunt, dissertationis censorie uicem gerere possint, et ad precipuum quodque thema a Quesnello propositum refellendum tendunt. Ubi autem quedam tantum in dissertationibus corrigenda aut confirmanda essent, notationes in calce paginarum apposite sunt; id, quod in prima presertim, que uitam Leonis describit, seruari debuit, in qua etsi non pauca castiganda, nonnulla etiam adiicienda  fuerint, plura tamen satis constare fatentur. Concludunt hunc tomum eiusdem Quesnelli obseruationes et note in Leonis Epistolas, quas uti prolixiores ipse quoque post dissertationes uulgauit, una cum annotationibus editorum in ima pagine ora subiectis.

Tertius tomus, complectens uetustissimam Collectionem Canonum et Constitutionum sedis apostolice aliaque antiquissimi iuris canonici monumenta, totus editoribus proprius et peculiaris, idemque amplissime utilitatis et maximo editioni huic ornamento est. Tametsi enim laudata collectio a Quesnello primum e duobus exemplaribus mss., Oxoniensi altero, recentiori ac ualde mendoso, altero Thuaneo, antiquiori et optime note, sed quod, serius acceptum, non diligenter satis adhibere potuit, edita et quinque  dissertationibus, que hic quoque subiiciuntur, illustrata fuerit; Ballerinii tamen, cum in ea non solum multo plura e Thuaneo codice aliunde, sed quam  plurima etiam ex alio, hactenus ignoto, at peruetusto bibliothece Cesaree libro eiusdem collectionis accepissent; permulta menda corrigere ipsamque meliori et primigenie quasi forme restituere potuerunt. Neque uero hoc contenti fuerunt; conquisitis enim, que ad huius collectionis castigationem et illustrationem adiumenti aliquid conferre possent, subsidiis, presertim aliarum ueterum collectionum mss. exemplaribus, in quibus omnia, uel fere omnia huius collectionis documenta, licet sparsim inserta, reperire et recognoscere contigit: aliam ex hoc studio eamque longe prestantiorem collegerunt utilitatem. Nacti enim sunt in iisdem codicibus non pauca rarissima iuris antiquissimi canonici monumenta, que post laudatam Collectionem uel emendatiora,  uel primum omnino edere ipsis licuit  . Simul autem hoc ipso diligenti mss. librorum examine factum est, ut non solum aliquot ignotas et ineditas collectiones Canonum deprehenderent, sed tales circa uulgatas etiam collectiones notitias colligerent, que nouissimos et eruditissimos harum rerum scriptores latuerunt, quibusque iuris canonici antiqui historia eximie illustrata est. Quippe inde enatus est tractatus de antiquis tum editis, tum ineditis collectionibus et collectoribus canonum ad Gratianum usque, Quesnelliane collectioni premissus, quo quidquid ab aliis hactenus de eadem materia disputatum fuerat, uileseere statim et quasi sordere cepit. Dispescitur ille in quatuor partes, quarum prima de Grecis Canonum collectionibus, secunda de antiquioribus collectionibus  Latinis, que uel sunt anteriores Dionysio, uel ex fontibus Dionysio anterioribus originem ducunt, tertia, de Collectionibus Dionysianis et ceteris, que a Dionysio profecerunt, quarta denique, de antiquis Canonum breuiationibus, aliisque collectionibus Latinis in titulos et locos communes distributis, ad Gratianum usque, exponit. Claudunt hunc tomum quinque dissertationes Quesnelli ex sexdecim relique ad Codicem Canonum pertinentes cum prolixioribus ac ualde utilibus Balleriniorum annotationibus et correctionibus. Enimuero tantum abest ut hac generali huius editionis descriptione satis declaratum arbitremur quantum ingenii, doctrine ac studii illi sit impensum, ut potius, si quis omnes eius dotes rite explicare uelit, singulorum ei Sermonum atque Epistolarum tractationem  enarrandam putemus. Tot sunt profecto tamque illustria artis atque sagacitatis horum uirorum documenta, ut, si in aliis non sane uulgarium scriptorum  operibus euenire soleat ut usu atque consuetudine diuturniori opinio ab initio concepta minuatur, aut etiam peccata et errores auctoris passim oculis retegantur, hoc opus contra, quo magis assiduo studio uersaueris, tanto impensius admirere necesse est. Exemplo sit, cui exempla sufficiunt, admonitio prima et secunda Epistole ad Aquileiensem episcopum et Septimum Altinatem , premissa, nec non illa in epistolam uigesimam octauam ad Flauianum. Ne autem alterum huius tam laudate opere momentum taceam, in quo tam ob diuturnum, quod Romane sedis episcopi eorumque iurium et potestatis rigidiores defensores aluerant, eiusmodi editionis desiderium, quam ob speciale Benedicti XIu  mandatum, pars longe gloriosissima laboris editorum posita esse debebat, Quesnelli refutationem dico: illud quidem haud inuiti fatemur, doctrinam et methodum, qua singulis aduersarii sui assertionibus et argumentationibus modo apertis modo tectis occurrere, easque innumeris in locis et tantum non in singulis paginis leuitatis aut manifesti erroris, aut, quod magis est, fallacie et fraudis arguere calluerunt, tam arcte cum uniuersa ingenii atque eruditionis eorum laude esse coniunctas, ut ab ea omnino diuelli nequeant, nec crebro accidere possit ut criticam eorum facultatem et explicandi artem laudando hanc in Quesnelli disputata crisin reprehendas, quod autem uniuersam questionum de primatus pontificii ui ac potestate enodationem attinet, de horum uirorum  heresi, paucis, ut equidem arbitror, ignota  , a nobis hoc loco haud refert iudicium ferri, quod uel alienissimus a partium studio propter auctorum artificium periclitetur. Diligens huius editionis recensio exstat in Bibliotheca theologica  Io. Aug. Ernesti, T. Iu, fasc. uII , pagg. 579-614.

1761. Florentie impensis Antonii Zalta ueneti, infol. uita, Epistole et Decreta Leonis pape I; in Io. Dominici Mansi noua et ampliss. sacror. Conciliorum Collectione, T. u, col. 1203-1430; T. uI, col. 1-432.

Etsi hic titulus Labbeanam et Binianam editionem sapit, nec umquam fere Mansius, et ne quidem in Coustantii gratiam a Labbeo ueluti in ueneta  Coletiana representatur, recedere ausus est, hoc loco tamen precessorum suorum exempla deseruit et Balleriniorum editionem exprimere curauit, non tam ob insignem huius opere prestantiam, quam quia facilius sic negotium expediri posse uideretur. Intelligebat enim, post Quesnelli, Cacciarii et Balleriniorum editiones, multa sibi in Labbeo sarcienda ac supplenda fore, et quia metuebat ne in additionibus hisce locis suis inserendis sine ipsi interdum oscitanti aliquid mendi uel transpositum obreperet, cui malo in  tanta a loco ubi editio prestabatur , distantia uix succurri potuisset, uel fucus aliquis fieret typographis, ut aliud pro alio folium assumerent et loco non suo nonnulla assignarent, Balleriniorum pro Labbeana assumendam iudicauit. Hanc autem, inquit, quasi ueritus ne satis ingenium declarasset, preferendam ceteris existimaui, non quod prestantiorem duxerim ea quam pater Cacciari Carmelita eodem fere tempore quo Ballerinii suam adornauit et Romanis typis produxit, sed quod uenetiis excusum opus, ueneto typographo paratior erat et ad manus. Sic tota huius immerito laudati hominis compilatio ne minimam quidem liberalitatis speciem pre se fert! Seruauit ex Balleriniorum animaduersionibus eas quas textui statim subiecerant, criticas fere et breuiores; fusiores  autem, ueluti admonitiones et dissertationes pro consilii sui a Balleriniorum fine discrepantia subduxit, aut subinde paucioribus uerbis contraxit. Inseruit etiam Cacciarii additamenta, que apud Ballerinios desideraret et Sirmondi notas rariores ex appendice eius in Concilia, quemadmodum in Coletiana Conciliorum editione erant exhibita. De suo addidit synopsin quarumdam epistolarum Leonis uetustissimam ex codice Lucensi 190, Balleriniis non incognitam, et ne quid ex superioribus periret, uitam Leonis ex libro Pontificali cum Binii notis premisit. Hic uero mihi aliquis obiiciet fieri illud debuisse propter maiorem cum ceteris partibus consonantiam. Audio equidem, neque id magnopere reprehendo, sed totam operam improbam et fama huius uiri indignam  censeo. Quid enim referebat tanta cum pompa repetere que ante centum et amplius annos satis laudabiliter quidem conscripta essent, et alias atque alias eruditorum hominum annotationes et emendationes tam anxia sollicitudine assuere, cum longe fructuosius ipse studium suum tali operi consecrasset. Ceterum monitu non eget epistolas ad concilium Chalcedonense pertinentes non iterum in actis illius expressas esse, sed lectores ad hanc integram collectionem remitti.

1780. Helmstadii litteris uidue Schnorri, in-4o. Leonis Magni episcopi Romani epistola contra Eutychen de uera incarnatione Domini ad Flauianum episcopum Constantinopolitanum. E recensione Balleriniorum cum precipua uarietate lectionis, notulis  et admonitione historica. Ciuibus academie Iulie Caroline in religione solemni Christo incarnato sacranda a 1780; commendata .

Preclare editor celeberrimus hac solemni occasione usus est, ut iuuenibus sedulo theologie operam nauantibus libelli tam illustris argumenti copiam faceret. Quapropter in premissa ipsi epistole admonitione historica primo loco, quanti illa in historia dogmatis de Christo momenti sit, ostendit, deinde de  auctore, occasione, consilio, auctoritate et existimatione, qualem ab initio statim et postea semper auctiorem nacta fuerit, disputat. In subsidium stabiliende genuine lectionis ipsius epistole reuocauit etiam uersionem antiquam Grecam, eademque usus est ad difficiliores quasdam phrases Latinas explicandas. Cf. Commentarii Helmstad. de reb. nou. lit. 1781. fasc. I, sc. 5, p. 38 sq.

1789. Parisiis sumptibus Petri Didot filii primog. in-fol. S. Leonis pape I Epistole XII ad Gallie episcopos et Epistola ad Flauianum , una ad Rauennium missa, cum notis, obseruationibus et annotationibus denuo illustrate a monachis Congreg. S. Mauri; in Collectione concilior. Gallie nuper ab ipsis inchoata, t. I, pagg. 442-568.

 Sirmondi editio pro fundamento fuit. In emendationibus autem Quesnellum ita secuti sunt, ut ipsi non negligerent denuo mss. codices inspicere. Suppetebant preterea Coustantii schede, ex quibus haud pauca obseruationibus suis intulerunt.



§ II. uersiones.

Sermones Leonis adeo olim in deliciis habitos nouimus, ut haud semel in linguam Italicam transfunderentur. Gallicam uersionem non nisi unam deprehendere licuit, hoc indiculo teste.

1485. Firenze, in-fol. I Sermoni di S. Leoni tradotti da Filippo di Bartolomeo Corsini, in fine: In Firenze a di 21 di Maggio 1485. Expressa est editio Andree Aleriensis, traducta simul eius ad Paulum II S. P. Epistola, quam excipit breuis traductoris  commendatio a Marsilio Ficino ascripta et deinceps rubrice operis. Memorant hanc editionem Ballerinii T. I, pref. p. 30, Bibl. degli aut. uolg. inserta in Pacc. d'Opusc. scient. e filol. T. XXXIu, p. 261, et Argelati Bibl. degli uolgarizz . T. II, p. 300 sq.

1547. In uenezia al segno de la Speranza, in-8o, I diuini Sermoni di san Leone papa primo nuouamente di Latino in uolgar lingua tradotti per Gabriel Foresto da Brescia. Raccolta l. l et Argelati p. 301, sq., ubi fuse admodum describitur, inserta epistola integra traductoris et contentorum tabula representata. Ex hoc autem apparet duas esse huius eiusdem anni, loci et typographi, haud parum tamen quoad contenta diuersas Sermonum Leonis uersiones.

 1564. In uenezia per Girolamo Scotto, in-4o. Sermoni  di S. Leone papa I: Sermone u, del Digiuno del settimo mese; Sermone XI, del Digiuno della quattro tempora; Sermone nella festa di Tutti Santi; in Sermoni de SS. Agostino, Crisostomo, Bernardo e Basilio. Parte secunda Cf. Argelati l. l et p. 158, it. t. I, p. 14. Auctor uersionis fuit Galeatius Florimontius  Epistolarum.


1. Barberiniani, codices mss. tres Bibl. card. Franc. Barberinii, ex quibus uarias lectiones plurimarum Epistolarum S. Leonis, iussu suo excerptas, ad Quesnellum post publicatam primam editionem transmisit. Signabantur num. 57, 77 et 2888. Tertius quoque codicem Canonum, quem Quesnellus Romanum dicit, continebat.

2. Bellouacensis, i. e. Bibl. Ecclesie Bellouacensis codex ms. Canonum et Decretorum pontificiorum, in quibus ex Leone plura.

3. S. Germanensis, codex Dionysiane Canonum et Decretorum Collectionis ex Bibl. monast. S. Germani a Pratis.

4. Grimanicus, codex ms. D. Grimani card. S. Marci,  nongentorum circiter annorum, in quo centum et septem Leonis epistole, quarum uiginti octo ante Quesnellum non erant edite, et plures alie pene noue. Acceperat eum ex Bibl. domus institutionis Oratorii D. Iesu ad muros Parisienses. De hoc codice fuse disputat Quesnellus in prefatione § 5. Cf. Obseruata Balleriniorum.

5. Corbeiensis, codex Canonum antiquissimus, cuius collectionem amplissime descripserunt Ballerinii in diss. de antiquis Canonum Collectionibus inserta tomo III, Opp. Leonis. Ex Bibl. monast. S. Germani a Pratis.

6. Herouallianus, codex ms. Isidoriane Collectionis, cui et Liberati Breuiarium et alia quedam subiiciuntur;  quem, quia beneficio D. uion d'Heronual acceperat, Herouallianum appellauit, antequam resciuisset illam esse ex Bibl. Antonii Faure D. th. facultatis Paris. Eccl. metrop. Remensis canonici et uicarii generalis episcopi Remensium.

7. Oxoniensis, codex ms. in quo codex quem appellat Quesnellus, Canonum et Constitutorum sedis apostolice cum uariis Leonis, que eidem annectebantur, quorum indicem una cum apographo codicis ad Quesn. miserat E. Bernardus, astronomie tunc in academ. Ox. professor. Seruabatur in Bibl. Ox. collegii Crielensis, n. 91, B.

8. Remigianus, codex ms. Epistolarum, cuius notitiam et uarias lectiones ex Bibl. S. Remigii Remensis suppeditauerat D. Franc. Delfau, Benedictinus  Sangermanensis.

9. Thuanei: 1o codex ms. Canonum et Const. sedis apost. cum triginta tribus Leonis Epistolis, num. 129; 2o codex ms. in quo plures Epistole ad synodum Chalcedonensem et ad Arelatensis Ecclesie priuilegia pertinentes, item Epistole Flauiani ad S. Leonem uersio antea non edita, aliaque primum e tenebris eruta, num. 780; 3o codex ms. librorum de uocatione omnium gentium, et aliquot Epistolarum S. Leonis, num. 729; 4o codex ms. plurimarum Epistolarum S. Leonis notatus, num. 432; 5o codex ms. Canonum et Decretorum PP. Rom. collectore Dionysio Exiguo; 6o, 7o, 8o, codices mss. tres Isidoriane Conciliorum et pontificiarum Epistolarum Collectionis; 9o codex ms. Can. et Decretorum pontificum  Rom., qualis editus Moguntie a. 1525, qui fuit olim Claudii Falcheti  Latini.

1. uaticani.---1. Codex num. 541, pergamenus in-folio magno, uariis picturis auro et minio diligenter circa XIII sec. ornatus, quo Nicolaus u papa utebatur, cont. omnes Leonis Epistolas in uulgatis ante Quesnellianam occurrentes.

2. Codex num. 542, pergamenus in-quarto, sec. XIII, easdem continens Epistolas.

3, 4, 5, 6, 7. Codices num. 543-547, similes omnes characterum forma, Epistolarum collectione et etate precedentibus. Nullus enim ante XII sec. exaratus  fuit. Lectionibus tamen inter se differebant.

8. Codex num. 630, pergamenus in folio magno, seculi fere XIII, cont. Isidori Mercatoris collectionem Can. et Epp. pontiff. Rom., inter quas XXXIX Leonis.

9. Codex num. 631, collectionem similem precedenti exhibens, labente sec. XII exscriptam, sed quinque tantum Leonis Epistolas.

10. Codex num. 1319, in-quarto, seculi XII, cont. acta syn. Chalced. cum uariis Leonis Epistolis in Eutychetis et Eutychianorum causa exaratis.

11. Codex num. 1321, in-folio paruo, sec. circiter XII, cont. libros Facundi Hermianensis pro syn. Chalced., inque iis non solum uaria Eop. Leonis fragmenta,  sed et illas Epistolas que Leo in illius synodi generalis confirmationem conscripsit.

12. Codex num. 1322, antiquissimus, ut ex characterum specimine, quod Cacciarius pag. 65 pref. ad t. II incudi curauit, apparet; cont. omnes et singulas Chalcedonensis synodi actiones, quas inter notat Cacciarius illam que ad Domni Antiocheni episcopi causam pertinet, quamque ueluti supposititiam, et a Latino impostore confictam Quesnellus reiiciendam esse censuit; tum quia  in Grecis exemplaribus non legitur, tum quia ex unico nullius auctoritatis antiquitatisue codice chartaceo ab ignotis scholaribus in lucem prodiisse affirmatur. Habet autem uarias hic codex ad eamdem synodum pertinentes epistolas.

 13. Codex num. 1342, pergamenus, sec. IX labente aut ineunte X scriptus. Characterum formam et notas Cacciarius ibidem, ubi precedentis, exscribi fecit; cont. antiquam Canonum Collectionem cum sex decim Leonis Epistolis, quarum prima ad Rusticum Narbonensem.

14. Codex num. 1328, pergamenus, in-fol., sec. circiter XII, cont. acta concilii sexti generalis et preter Epp. fragmenta in iisdem occurrentia alias quasdam Leonis Epistolas cum quibusdam Chalced. conc. actis.

15. Codex num. 1337, pergamenus, scr. ante sec. XI, cont. Canones diuersorum conciliorum et epistolas decretales plurium summorum pontificum. Incipit Collectio a Nicenis Canonibus, omnesque Leoninarum  Epp. decretalium titulos cum iisdem Epp. representat.

16. Codex num. 1338, collectionem precedenti similem, sed serius, sec. XIII, exaratam, continens. Recenset autem inter Leoninos Canones etiam Epistolam ad Afros Mauritane prouincie in causa Lupicini episc. scriptam, quam Quesnellus supposititiam dicere ausus fuit.

17. Codex num. 1340, pergamenus, sec. XIII, cont. Isidori Collectionem et in ea omnes Epp. Leonis que in editis Surii, Louaniensium et Raynaldi occurrunt. Hac Collectione sepissime se usum esse testatur Cacciarius, quod inter recentiores magis castigatam deprehendisset.

18. Codex num. 1341, sec. XI, a diligenti et perito  amanuensi scriptus, cont. preter diuersorum concil. Canones et plurium Rom. pontiff. Epp. quadraginta unam Leoninas.

19. Codex num. 1343, sec. XI, Collectionem precedenti plane similem continens.

20. Codex num. 1344, precedentibus duobus forma et charactere prorsus similis, cont. acta Chalced. synodi cum Leonis Epp. ad eamdem spectantibus.

21. Codex num. 1345, sec. XI, inscriptus Collectio Cresconii, que olim pertinebat ad celebre monasterium S. Columbani de Bobio, cont. nonnullas Leonis Epistolas.

22. Codex num. 1353, sec. XII, optime scriptus, cont. plure Leonis Epistolas.

 23. Codex num. 3791, sec. XII, optime note, cont. Leonis Epistolas L.

24. Codex num. 3836, lectionarius, de quo supra in Sermonibus dictum est, cont. solam Epistolam ad Flauianum, quam seculo uIII et IX in diuinis officiis ante festum Natiuitatis legere solebant.

25. Codex num. 3787, pergamenus, in-folio, sec. XII, cont. Epp. uI de causa Eccl. Alexandrine et Timothei Aeluri.

26. Codex num. 4661, precedenti respondens, cont. totidem Epistolas.

27. Codex num. 5748, cont. Cresconii Concordiam Canonum cum nonnullis Leonis Epistolis decretalibus.

28. Codex num. 5750, scr. ante sec. IX. Olim fuit  monasterii S. Columbani Bobiensis. Cont. XXXI Leonis Epp. cum priore synodi Chalcedon. actione. Formam ac characterem Cacciarius ere incisam dedit pag. 65.

29. Codex num. 5845, antiquissimus et Cacciario plerumque Longobardicus dictus, cont. Collectionem Canonum et Epp. pontiff. Rom., inter quas XXIu Leonis.

II. uaticano-Palatinus codex, num. 579, sec. X, cont. Iu tantum Leonis Epistolas.

III. uaticano-Urbinates.---1. Codex num. 65, pergamenus, optime sec. Xu scriptus, cont. omnes Epp. editionum ante Quesnellum uulgatarum.

2. Codex num. 179, recens, adeoque exigui usus, cont. Collectionem Isidori Mercatoris.

 Iu. uaticano-Alexandrini, i. e. uaticani, qui quondam fuerant regine Suecorum, Christine Alexandre.

1. Codex num. 586, membranaceus in-4o, sec. XII, inter cetera cont. Paschasini Lilyb. Epistolam ad Leonem.

2. Codex num. 755, membr. in-fol. paruo, sec. XIII, cont. eiusdem Ep. de Pasche obseruatione.

3. Codex num. 849, membr., sec. XII, cont. Collectionem Canonum precipue ex Africe conciliis, quedam acta. conc. Chalced. et Ep. Leonis ad Anastasium episc. Thessalonicensem.

4. Codex num. 1038, membr. in-fol., sec. XII, cont. Decreta pontiff. Rom. ex Isidori Collectione nec non Bede librum de Computo, etc.

5. Codex num. 1039, membr. in-fol., sec. XIu,  cont. Cresconii Concordiam discord. Canonum.

6. Codex num. 1040, in-fol., sec. XI, cont. concilium generale uI.

7. Codex num. 1044, membr. in-fol., sec. XIII, cont. Epp. Rom. pontiff. a Clemente ad Leonem.

8. Codex num. 1043, membr. in-fol., sec. XIII, cont. Collectionem Canonum, forte Dionysianam inquit Cacciarius, cum adiectis Symmachi et Hormisde Decretis.

9. Codex num. 1127, membr. in-fol., sec. X, cont. uaria PP. opuscula et codicem Canonum, apostolorum et conciliorum Decreta et pontiff. Rom. Epistolas complectentem.

10. Codex num. 1997, pergamenus in-fol., sec. X,  cont. Collectionem Dionysianam, in qua u tantum Leonis Epistole.

u. Taurinensis, Bibliothece regie codex num. 29, D. Iu, pergamenus in-folio, circa sec. XIII optime exaratus, cont. LII Leonis Epistolas et nonnullas aliorum. Contulerat pro Cacciario P. Cyrillus Gubernatis Carmeli Taurinensis alumnus, a. 1739.

uI. Florentinus, Bibliothece Medicee codex pergamenus in-folio, sec. XIII, cont. omnes Leonis Epp. editionum ante Quesnellum uulgatarum.

uII. Grimaneus. Celebris huius codicis exemplar Cacciarius in chartaceo folio Parisiis exscribi fecit ad explorandam Quesnelli fidem, indeque in uaticana Bibl. reposuit.

uIII. Ratisbonensis, Bibliothece monasterii S. Emerami,  codex num. 113, DDAA. membraneus in-quarto, constans foliis 157, cont. Epistolas Leonis LXXII. Characterum formam ex delineatione Frobenii Forsteri tunc temporis apud S. Emeranum prioris et bibliothecarii, qui easdem Epistolas in usum editoris Romani diligentissime exscripserat, ere incidendam curauit Cacciarius pag. 62, pref. Aetatem eius monente Forstero Bernardus Pezius in t. I Thes. Anecdot. p. 11, prope mille annorum estimauit. Plura de eodem dabit Forsteri epistola  Lectionarii.

I. Bergomenses, codices duo, sec. circiter XII, ex tabulario DD. Consortii Ecclesie S. Alexandri in Columna apud Ios. de Saluaneis de Roteriis patricium Bergomensem, cont. XII Leonis Sermones.

 II. Chigiani, codices duo Bibl. Chigiane num. 3 et 5, sec. XII, cont. Iu Leonis Sermones.

III. Padilironenses, codices tres monasterii Padilironensis S. Benedicti in agro Mantuano, cont. IX Leonis Sermones et Ep. ad Flauianum.

Iu. Patauinus, codex PP. Conuentualium S. Antonii num. 408, sec. XIII, cont. Sermones XXX.

u. Patauini Heremitanorum, codices tres PP. Heremitanorum SS. Philippi et Iacobi, num. 111, 110, et 113, cont. XuI Sermones cum Ep. ad Flauianum.

uI. Patauini S. Iustine, codices duo monachorum  Casinensium S. Iustine, sec. Xu, cont. XIu Sermones cum predicta Epistola.

uII. Basilice S. Petri in uaticano, codices tres num. 107, 105 et 106. Sed duo priores longe tertio prestantiores erant, qui sec. licet XII exaratus, tamen non plures quam sex sinceros Leonis Sermones complectebatur, aliosque falso illi ascriptos.

uIII. Tridentinus, codex ms. capituli Tridentini seculi XIu, cont. Iu Leonis Sermones.

IX. uallicellani, i. e. codices Bibliothece S. Marie in uallicella Patrum Oratorii S. Philippi Nerii Rome, que plures seculi XI et XII codices Balleriniorum usui concessit, ex quibus enumerarunt codices 25 et 26, qui preter epistolam CLXu, ad Leonem Augustum lectam Aduentus tempore  Epistolarum.

De his in sequentibus Balleriniorum obseruationibus  tam luculenter ac copiose disputatum est, ut singulorum enumeratio superuacanea uideretur.





uETERUM PATRUM TESTIMONIA DE S. LEONE.


Epistola Ioannis Cassiani presbyteri librorum suorum de Incarnatione Christi contra Nestorium Nuncupatoria.


Absolutis dudum Collationum spiritalium libellis sensu magis quam sermone insignibus , cogitaram, et propemodum constitueram post illum prodite inscitie pudorem, ita me in portu silentii collocare, ut excusarem, quantum in me esset, per taciturnitatis uerecundiam, loquacitatis audaciam. Sed uicisti propositum ac sententiam meam laudabili studio et imperiosissimo affectu tuo, mi Leo, ueneranda [Al. mi Leo uenerande] ac suspicienda caritas mea, Romane Ecclesie ac diuini ministerii decus, producens me ex illo  premeditati silentii recessu in publicum formidandumque iudicium; et noua subire cogis adhuc de preteritis erubescentem: cumque etiam minoribus impar fuerim, par maioribus a te esse compellor. Ego enim ne in illis quidem opusculis quibus per ingenioli nostri oblatiunculam Domino sacrificauimus, moliri aliquid aut usurpare tentassem, nisi episcopali tractus imperio. Creuit itaque per te oris nostri et styli dignitas. Nam qui iussi antea de Dominicis studiis locuti sumus, nunc id exigis ut de ipsa Incarnatione Domini ac maiestate dicamus: ita qui prius in sancta templi uelut per sacerdotalem manum introducti sumus, nunc ductu tuo atque subsidio quasi in sanctorum sancta penetramus. Magnus honor, sed periculosa progressio [Al. professio];  quia obtineri sacrorum penetralium ac diuini premii palma non potest, nisi hoste superato. Exigis itaque ac iubes aduersum recentem heresim ac nouum fidei hostem conserere imbecilles manus, et contra pestiferi serpentis graues hiatus aperto, ut aiunt, ore consistere: scilicet ut insurgentem in Ecclesias Dei sinuosis tractibus draconem uis prophetica et sermonis euangelici diuina uirtus, me quasi incantatore, irrumpat. Pareo obsecrationi tue, pareo iussioni; malo enim de me ipso tibi, quam mihi credere, maxime quia id tecum amor Iesu Christi Domini mei precipit, qui hoc ipsum etiam in te iubet. Superest ut effectum imperati negotii ab ipso postules per quem imperasti. Tua enim iam hic magis causa quam mea uertitur, tuum magis  iudicium quam meum officium periclitatur. Me enim, siue par sim tuo imperio, siue non sim, ipsa aliquatenus obedientie ratio atque humilitatis excusat; nisi quod hoc plus meriti est in obsequio meo, si minus est in possibilitate. Facile enim cuiuslibet iussioni ex abundantia satisfacimus: illius officium grande est et mirabile, qui etiam idem in uoto habet quod in uiribus non habet. Tua ergo hec res, tuum negotium, tui pudoris opus est: ora et obsecra ne imperitia mea periclitetur electio tua; et opinioni  tante nobis non respondentibus, etiamsi ego per obedientie ueniam bene pareo, tu tamen per inconsiderantiam iudicii male imperasse uidearis.


Theodoretus, episcopus Cyrensis, in epistola ad Abundium episcopum, apud Baronium an. 450, n. 33.

Legimus que  ad sancte et beate memorie Flauianum scripsit; et gratias egimus Domino nostro humanissimo Deo, quod aduocatum et propugnatorem ueritatis inuenimus. His et ego litteris consensi . . . . cui etiam subscripsi; et ex hoc probaui quod regulas apostolicas, hoc est uera dogmata, sequor.


In concilio Chalcedonensi act 2, post recitatam Leonis epistolam 2, ad Flauianum, Patres clamauerunt.

Petrus per Leonem ita locutus est . . . . Pie et  uere Leo docuit.


Idem concilium in relatione ad Pulcheriam edita tom. Iu Concil. uen. edit. pag. 1354.

Ipsi naues suas in cursu repetiere rectores, Christo ad intelligentiam prospere dirigente, qui ostendit in Leone mirabili ueritatem; qui sicut sapiente Petro, ita et isto utitur assertore.


Idem concilium in allocutione ad Marcianum imperatorem, tom. Iu Concil. pag. 1758.

Nobis impenetrabilem omni errore propugnatorem Deus prouidit, et Romane Ecclesie papam ad uictoriam preparauit, et doctrinis eum per omnia ueritatis astringens, ut quemadmodum Petrus, et hic affectu feruentiore decertans, omnem ad Deum sensum intelligentiamque perducat.


Leontius episcopus Arelatensis in epistola ad Hilarum papam Leonis successorem tom. u Concil. p. 63.


Quod Leonem sanctissimum predecessorem tuum mors abstulerit, contra hereses inuigilantem, et lolium in agro Domini, heu! nimis fructificans eradicantem, dolemus.


Simplicius papa in epistola ad Leonem imperatorem, tom. u p. 98.

Leo papa ita plene atque dilucide sacramentum Dominice incarnationis exposuit. ut non modo catholicus, sed ne Christianus quidem ualeat nuncupari, quisquis illic  et redemptionis sue causas non euidenter agnoscat.


Gelasius papa in synodo Romana 70 episcoporum, in decreto de apocryphis libris, tom. u p. 387.

 Epistolam  B. Leonis pape ad Flauianum CP. episcopum destinatam, de cuius textu quispiam si usque ad unum iota disputauerit, et non eam in omnibus uenerabiliter acceperit, anathema sit.


Orientales episcopi in epistola ad Symmachum papam, tom. u p. 436.

Qui precessit beatitudinem tuam, inter sanctos constitutus, Leo archiepiscopus, ad Attilam tunc erronem barbarum per se currere non duxit indignum,  ut captiuitatem corrigeret corporalem. Et infra p. 437., uera recte fidei confessio tradita nobis a papa Leone, inter sanctos constituto.


Cassiodorius in Expositione psalmi LXu.

Leo papa ad Flauianum scribens, Doctor apostolicus, dicit, etc.


Facundus Hermianensis, lib. XII c. 2.

Quis huius Romani antistitis  grauitatem non predicet? Quis tantam constantiam non honoret? Mouere hunc posset ullo modo secularis potestas a sententia non retractandi que diuinitus fuerant constituta  quem corporaliter loco mouere non potuit?


uigilius papa in Constituto diei uII kal. Martiarum anni 554, tom. uI Concil. uen. edit. pag. 305 n. 22.

 Tam preclari pontificis atque doctoris, id est beati Leonis, epistolam aperte pia dogmata continentem, etc.


S. Gregorius papa in epist. 52 libri IX.

Sanctissime Orientis Ecclesie uno sensu, una doctrina, fidem eiusdem sancte memorie Leonis tenent.


S. Maximus Grecorum theologus in spiritali ac dogmatico tomo contra Heraclii imperatoris Ecthesin.

Magne Romane Ecclesie antistes, uir fortissimi pectoris sanctissimusque Leo.


Hadrianus I ad episcopos per uniuersam Spaniam, epist. 97 codicis Carolini.

Sed et beatus Leo egregius papa atque precipuus  doctor ex sermone sancte Epiphanie ita nos docuit, etc.


Nicolaus I papa in epist. ad Michelem imperatorem.

In Ephesino latrocinio cunctis presulibus et ipsis quoque patriarchis prolabentibus, nisi Magnus Leo, imitator scilicet Leonis illius de quo scriptum est, uicit Leo de tribu Iuda, diuinitus excitatus, os aperiens, totum orbem et Augustos ipsos concuteret, et ad pietatem commoueret; religio Christiana penitus corruisset.


Photius CP. in epist. ad Michelem Bulgarie principem.

Leonis sanctissimi pape Romani gloria magna magnusque pietatis ac religionis zelus fuit et studium.


Menologium Grecorum Basilii imperatoris iussu digestum.


Leo admirabili uirtute animi, sapientia et sanctitate preditus, Romane Ecclesie pontifex, preclarissimis monumentis uirtutem suam, precipue autem rectam fidem testatam reliquit.


Ado episcopus uiennensis in Chronico.

Leo urbis Rome beatissimus episcopus doctrina fidei clarus habetur.


Libellus Synodicus c. 94.

Leo Rome papa, apostolis equandus.

Alia antiqua testimonia partim in epistolis ad Leonem scriptis, partim in admonitionibus, presertim ad epist. 28, inserta inueniuntur.



SANCTI LEONIS MAGNI ROMANI PONTIFICIS OPERUM GENUINORUM PARS PRIMA, CONTINENS S. PATRIS SERMONES.





PRAEFATIO.
De mss. fontibus ex quibus prodierunt ac potissimum emendandi sunt sermones S. Leonis.

1. Duo uniuersim sunt manuscripti fontes ex quibus sanctorum Patrum sermones attingere seu emendare licet, nimirum Ecclesiarum Lectionaria ex uariorum sanctorum sermonibus compacta, et peculiares sermonum alicuius sancti collectiones.



CAPUT PRIMUM.
De Lectionariis mss., primo fonte sermonum S. Leonis.



§ I.
De Lectionariorum antiquitate et prestantia. Quanta sollicitudine hos codices quesierimus.

2. Lectionaria antiquioris originis esse solent. Paucis enim sanctis contigit quod SS. Zenoni, Gaudentio, et Petro Chrysologo, ut sermonum collectiones auctoribus equales uel quasi equales ad nos usque peruenerint; idque iis forte accidit quorum sermones in Lectionaria haudquaquam traducti, si peculiaribus collectionibus non fuissent custoditi, periissent. At cum non multo post auctoris mortem sermones tante auctoritatis ac celebritatis fuere, ut apud uniuersas fere Ecclesias in Lectionaria relati, inter officia publica legerentur; tunc uel nulle collectiones facte, uel si que facte fuerunt, sensim periere: cum enim omnes, aut fere omnes sermones in Ecclesiarum libris seruarentur, horum collectionem separatim describere superfluum uidebatur. Ita Augustini sermones, seu, uti uocabantur, tractatus, in bibliotheca Hipponensis Ecclesie aliqua fortassis serie dispositos exstitisse Possidius subindicat. In Augustini enim uita c 18 perinde loquens de tractatibus ac de ceteris S. doctoris operibus, que sane in distinctis codicibus continebantur, omnium indiculum se subiecisse affirmat, ut sibi quisque uoluerit ad legendum et cognoscendum eligat, et id ad describendum uel de bibliotheca Hipponensis Ecclesie petat, ubi emendatiora forte exemplaria poterunt inueniri, uel unde uoluerit, inquirat, et inuenta describat. uetustissima tamen eiusmodi exemplaria desiderantur. Tres enim antiquiores que supersunt collectiones sermonum S. Augustini de uerbis Domini, de uerbis Apostoli, et homiliarum quinquaginta, ut obseruarunt doctissimi Patres Maurini in prefat. ad tomum u, licet in mss. octingentorum annorum et amplius repertantur, non tamen Augustino equales credi queunt, non solum quia earum Possidius non meminit, sed presertim quia supposititiis non carent. In Lectionaria nimirum eius sermones sparsim traducti, collectionum describendarum laborem sustulere. Ex Lectionariis autem tres memorate collectiones posterius fuerunt digeste, ac deinceps alii sermones ex aliis Lectionariis descripti Augustinianis adiecti fuerunt in editionibus que subinde apparuerunt; nec deerunt qui alios eiusdem doctoris sermones ex iisdem fontibus deriuare queant, sicuti nos uiginti et amplius genuinos in Anecdoctis Miscellaneis aliquando edituri sumus.

3. Simile quidpiam S. Leonis sermonibus accidisse arbitramur. Hunc sanctum pontificem multo studio sermones lucubrasse, et accurata eorum exempla apud se retinuisse illud indicio est, quod in suis dogmaticis epistolis, que ob sublimem difficilemque explicationem dogmatum de quibus disseruit, maximam non tam sententiarum quam uerborum cautionem et delectum flagitabant, quedam ex sermonibus non exigua fragmenta inseruerit. Hec autem sermonum autographa exemplaria in archiuo apostolico diutius fuisse custodita, dubitare non licet. Cum uero pro auctoritate ac celebritate auctoris et cura peculiari in sermonibus lucubrandis hi, paulo post Leonis obitum, in Lectionariis Romanarum Ecclesiarum inter aliorum sanctorum sermones fuissent transcripti, et exinde transissent in similes codices aliarum Ecclesiarum totius Occidentis; hinc factum fuit ut eorumdem sermonum in aliquo separato uolumine colligendorum cura antiquitus defuerit. Quare nichil mirum si Gennadius, qui memorat sermones S. Maximi Taurinensis, in Leone, c. 70, nullam eiusdem sermonum mentionem facit: aliquam enim Maximi sermonum uetustissimam collectionem, nullam autem Leonis inuenit, nec ad Lectionaria in que huius sermones traducti fuerant oculos ac mentem intendit.

4. Fontes igitur uetustiores ex quibus Leonis sermones ad nos peruenerunt, sunt antiqua Lectionaria. Ex his sane eos allegarunt noni seculi scriptores, Hincmarus Remensis, Remigius Lugdunensis, Prudentius Tricassinus, ac presertim Florus. Is nimirum, qui in mss. collectaneis ad Pauli epistolas, in Carthusia Maiori custoditis, integrum duarum et sexaginta ingentium columnarum librum, compendiariis notis scriptum, ex Leonis testimoniis digessit, sermonum fragmenta ex Lectionariis manifestissime excerpsit, utitur enim iisdem ordine ac titulis quos in Lectionariis basilice S. Petri inuenimus. Ante hos omnes iisdem Lectionariis usus est Paulus Diaconus in Homiliario, in quo plures Leonis sermones pro festorum ratione descripsit.

5. Plures id genus et prestantissimos codices, qui diuersam originem preferunt, uidere et consulere licuit in bibliothecis Romanis uaticana, basilice S. Petri, uallicellana, et Chigiana, in uenetis S. Marci, et S. Gregorii Maioris, in Patauinis monachorum S. Iustine, conuentualium S. Antonii, et eremitanorum SS. Philippi et Iacobi, in uercellensi Eusebiana capituli cathedralis, in Regia Taurinensi, in Padilironensi Casinensium S. Benedicti, in Bergomensi S. Alexandri in columna, ac tandem in nostra capitulari ueronensi. Ex his mss. utpote antiquioribus sermonum fontibus lectiones, seu lectionum correctiones potissimum sumende erunt. Quesnellus, qui horum codicum prestantiam et antiquiorem originem supra mss. collectiones deprehendit , in recolendis sermonibus Lectionariis plurimum deferendum agnouit; ac precipue eorum emendationes, quas in textum induxit, his mss. debentur. At id incommodi in eiusmodi libris expertus, quod non omnes contineant sermones, et hi quidem aliquos, illi alios pro diuerso Ecclesiarum more, quarum usui descripti sunt; adeo ut immensa et innumera plerumque euoluenda tibi sint uolumina, ut paucos aliquos sermones ad illos codices recenseas: id, inquam, incommodi  expertus, non multa Lectionaria recoluit, nec in iis que adhibuit omnes Leonis sermones nactus, non paucos, hoc subsidio desertus, cum posterioribus tantummodo collectionibus, que minus emendate sunt, conferre coactus fuit. Nos autem cum Lectionariis potissimum deferendum intellexerimus; nulli labori parcentes, quotquot potuimus diligenter exquisiuimus, quoad felici successu omnes sermones in Lectionariis reperire et conferre utiliter licuit, quatuor tantum exceptis memorandis num. 9, quos in tam multiplici Lectionariorum copia frustra quesiuimus. Hic uero profitendum est, nec potuisse nos, nec necessarium putasse singulos sermones relegere cum omnibus eiusmodi mss., cum in permultis eos descriptos inuenimus. Satis enim duximus, si conferrentur cum Lectionariis prestantioribus, ceteri uero huiusmodi codices expenderentur, ubi quedam loca uarias hinc inde lectiones afferentia maiorem difficultatem facesserent.



§ II.
De mss. Lectionariis certe Romanis.

6. Sed ut de eiusmodi Lectionariis peculiaria quedam dicantur, non tam eorum multitudinem quam nonnullorum prestantiam plurimi facimus. Quesnellus nuilos Romanos eiusmodi codices uidit, qui tamen semper in Romana Ecclesia diligenter custoditi, et ad posteros transmissi, cum ex originariis et autographis Leonis scriptis originem ducant, maxime sunt auctoritatis. Nos autem quatuor mss. libros inuenimus, quos certe Romanos possumus affirmare, eo quod in publicis Romanarum Ecclesiarum officiis olim adhibiti fuerint. Tales autem sunt primo duo codices uaticani pergameni in-folio 3835 et 3836. qui Romanis, seu, ut aiunt, uncialibus litteris octauo circiter seculo scripti ad basilicam SS. Philippi et Iacobi pertinebant, uti docet hec antiquarii notatio in fine cod. 3835. Qui legis, obsecro, ut ores pro scriptore, ut per apostolorum principum  soluantur uincula Agimundi presbyteri peccatoris sicut inutilis scriptoris. Deo celi grates. Basilica apostolorum Philippi et Iacobi. Miram autem antiquitatem primi exscriptoris confirmant hec uerba sermonibus de Ascensione subiecta, quibus Leo nondum inter sanctos relatus domni titulo donatur. Expliciunt sermones domni Leonis pape de Ascensione Domini nostri Iesu Christi numero duo. Deo gratias. In hoc ms. 3835, qui a P. Iosepho Blanchinio accurate describitur cum characteris specimine tom. II Euangel. quadrupl. pag. 602, exstant Leonis de Passione primi decem sermones, duo de Ascensione, tres de Pentecoste, et duo de S. Petro. uaticanus 3836 exhibet tres sermones de ieiunio decimi mensis, in editis primum, septimum, et octauum, tres item de natali ipsius, id est de assumptione. Leonis ad pontificatum, in editis primum, cui secundus annectitur, tertius, et quartus, nouem de ieiunio septimi mensis, et sermonem de S. Laurentio.

7. Alii porro duo sunt Lectionarii libri basilice S. Petri. Primus signatus num. 107, licet charactere posteriori exaratus, pluris tamen habendus est. Non solum enim descriptus fuit ex antiquiori Lectionario eiusdem basilice, longo usu detrito, aut fere consumpto, originem ducente ex iis autographis que Leo Romane Ecclesie reliquerat; uerum etiam emendatior est multo quam ceteri: unde permultas et insignes ex hoc emendationes excerpsimus, quas nullis uel paucis aliis in libris reperimus. Hunc autem ad usum spectasse ipsius basilice, dubitare non sinit accurata que in fine legitur descriptio redituum qui ex toto christiano orbe eidem basilice soluebantur. Continet autem sermones ab Aduentu ad Passionem Domini, et cum omnes sermones Leonis nomine inscriptos sinceros, nullos autem supposititios exhibet: tum uero nulli eius temporis sermones Leonis in hoc codice desiderantur, quatuor tantum exceptis: 20, de ieiunio decimi mensis; 51, de Quadragesima, et 56 ac 60, de Passione: dum alii libri Lectionarii aliarum Ecclesiarum non paucos sermones pretereunt, et nonnullos plerumque Leoni tribuunt qui alios habent auctores. Huic codici similis plane est alter eiusdem basilice 105, nisi quod librarius in postremis aliquarum solemnitatum sermonibus describendis nonnumquam defecit. Ex eodem tamen exemplo prodit, cum sermones quos exhibet eodem ordine ac iisdem fere lectionibus preferat. Si superessent in eadem basilica exempla alterius partis, que a Paschate ad Aduentum excurrit, nichil dubitamus quin ceteros omnes, aut fere omnes Leonis sermones pariter descriptos inuenissemus, adeo ut ex hac una bibliotheca emendationes tutius peti potuissent. Sed cum hec pars ibidem desideretur, que exactissima omnium fuisset magno ac potiori subsidio orbati fuimus.



§ III.
De aliarum Ecclesiarum mss. Lectionariis, quantumque contulerint. Tres S. Leonis sermones ex unico Nicolai Fabri codice editi uindicantur. De Lectionariorum incommodis, et de ipsorum utilitate.

8. Cum uero Lectionaria aliarum Ecclesiarum iam memorata expenderimus, licet nulla ita uniuersim sint accurata uti laudati basilice uaticane codices, tamen non paucas lectiones optimas uel confirmarunt, uel prebuere, et sermonibus qui in illis deerant presidium non modicum attulerunt. Quorumdam etiam sermonum exempla nemini inuenta, multiplicitate codicum quos undequaque exquisiuimus, reperire nobis feliciter contigit. Quatuor sermones de collectis, et unum de octauis apostolorum, quos ob causam peculiarem Leonis ceteris Lectionariis insertos desperabamus, inuenimus in ms. Lectionario uallicellano A. 6. Sermones eiusdem proprios de natali sui, quos nullis in Lectionariis Quesnellus nancisci potuit, in uat. 3836, nec non in uallicellano A. 7, inuenti fuere, quinto excepto, qui ex singulari Fabri codice editus fuit.

9. Reliqui sunt sermones quatuor, quos in nullo Lectionario nancisci potuimus, nimirum sermo quintus de natali pape, sextus de collectis, nonus de ieiunio decimi mensis, et nonagesimus sextus, inscriptus:  Tractatus contra Eutychianos, habitus in templo S. Anastasie. Hic sermo contra Eutychianos cum conseruatus fuerit in mss. collectionibus S. Leonis, que, ut uidebimus, e Lectionariis dimanant, haud dubitamus quin in aliquo Lectionario libro contineatur, quem hactenus reperire nobis non contigit.

10. Id ipsum autem dici non posse credimus quoad alios tres sermones, uidelicet quintum de natali pape, sextum de collectis, et nonum de ieiunio decimi mensis, qui ex ms. Nicolai Fabri editi sunt. Sicut enim desunt in collectionibus sermonum S. Leonis, que e Lectionariis manarunt; ita in nullis Lectionariis inuentos aut inueniendos censemus. In uno igitur codice Nicolai Fabri hos tres sermones contineri putamus, nisi fortassis alius similis aliquando prodeat. Hic autem Fabri codex, qui in bibliothecam Thuaneam Quesnelli etate transierat, unde Thuaneus ab eodem appellatur, postea uero in Colbertinam, postremo autem in Regiam Parisiensem migrauit, uaria Patrum opuscula continet. De hoc fuse agit Ioseph Antelmius diss. 6, De ueris operibus SS. Leonis et Prosperi n. 4 et seqq., eumque ante annos nongentos exaratum Mabillonii, Baluzii, aliorumque peritorum iudicio testatur. Inter diuersorum Patrum opuscula tres laudati Leonis sermones describuntur, quorum primus omnino erronee Prospero tribuitur hoc titulo: Incipit sermo Prosperi de natale pape; alii autem duo sermones sic inscribuntur: Incipit de collectarum die, et: Incipit de mensis decimi ieiunio. Omnes hos sermones Leonis esse, styli ratio ac argumenti sententiarumque consonantia cum aliis eorumdem titulorum sermonibus plane Leoninis omnino euincunt. Nicolaus Faber, qui ipsum codicem possidebat, in epistola ad uossium prepositum Tungrensem opusculis inserta hoc idem peruidit. De primo enim sermone, qui Prosperum prefert, inquit: Qui Prospero ascribitur, eiusdem esse auctoris cum reliquis, argumento sunt mihi similitudo, et quod auctor ipsius de se uelut pontifice Romano loquitur. Quamuis enim opera Prosperi usum fuisse B. Leonem dicant, nemo tamen mihi persuadeat disertissimum pontificem aliena uerba emendicasse, et pro suis ad populum pronuntiasse. Idem Antelmius, qui in laudata dissertatione non tam hos tres quam omnes Leonis sermones Prospero aliqua ratione asserere uisus fuerat, huiusque codicis inscriptionem ingesserat, mentem suam apertius explicans in epistola secunda Gallice scripta die 4 Nouembris an. 1689, num. 35 et 40, communi sententie qua Leoni tribuuntur, suum quoque calculum addidit. Unde uero tres hi Leonis sermones hoc uno in codice, qui nichil preterea Leoninum habet, reperiantur, et cur primus saltem Prosperi nomen exhibeat, quis diuinet: Num Prosper, qui Leoni intimus fuit, et ab Adone notarius eius dicitur, hos separatim sua manu descripserat, ac in Gallias miserat, ubi conseruati nobis fuerunt; primus autem amanuensis qui eos codici inseruit, ex charactere sibi noto exscriptorem fecit auctorem? Simile quidpiam epistolis accidit. Quinque enim Leonis epistole inter alias aliorum conseruate nobis fuerunt in solis exemplaribus mss. collectionis Auellane, de qua fusius agetur in prefatione ad epistolas Leonis; et sole quidem ille quinque epistole ex omnibus Leoninis in eadem collectione inueniuntur. Sicut autem ignotum est quatenus he epistole, que in omnibus aliis collectionibus desunt, separatim migrarint in eam collectionem; ita qua ratione tres illi sermones in Fabri codicem uenerint, latet.

11. Ut autem ad Lectionarios codices reuertamur, horum incommoda Quesnellus in prefatione recensens, peregrina additamenta potissimum urget. Cum, inquit, iidem uariis propriisque locorum solemnitatibus accommodati sint, sepe sepius peregrinis quibusdam additamentis, et ab auctoris mente prorsus alienis, auctiores habentur, quibus nonnumquam discernendis uix sufficias. Insigne huiusmodi exemplum habes in sermone 41  qui quartus est de Quadragesima. Aliqua additamenta in quibusdam Lectionariis, sicut etiam quidam saltus, atque mutilationes nonnumquam contingunt. At sepe sepius id euenire saltem in Leone, plures licet contulerimus id genus libros, falsissimum est. Immo eiusmodi defectus, quos in posterioribus collectionibus frequentius deprehendimus, ex Lectionariis feliciter deteximus et emendauimus; sicut idem Quesnellus ex quinque Lectionariis sustulit additamentum sermonis 4 de Quadragesima, quod ex posterioribus collectionibus Leoninis in editiones irrepserat. Quod porro idem Quesnellus queritur de frequentibus maculis et mendis quibus librariorum siue incuria siue ignorantia eiusmodi libri uitiantur, commune est omnibus mss. codicibus: sed alii aliis corriguntur, nobisque nonnulli codices optime note ac presertim mss. basilice S. Petri maximo adiumento fuere, quibus quingenta circiter loca saniori lectioni restituere aut emendare licuit.

12. Antequam a Lectionariis ad collectiones transeamus, notandum est precipuum inter Lectionarios libros discrimen. Non solum enim alii plures, alii pauciores Leonis sermones ad eamdem solemnitatem pertinentes preferunt; alii unius, alii alterius festiuitatis sermones pretermittunt: sed ordo etiam eorumdem sermonum in diuersis Lectionariis diuersus est. Exemplo sint insigniora Lectionaria Romana basilicarum S. Petri ac SS. Philippi et Iacobi. In Lectionariis S. Petri sermones, ex gr., de Passione diuersum ordinem habent ac in uaticano 3835 basilice SS. Philippi et Iacobi: ex quo cum alter liber ab altero non prodierit, uerisimillimum est hos perantiquos Lectionarios codices Romanos ex autographis S. Leonis sermonibus diuerso ordine primum descriptis profectos fuisse. uarius uero ordo qui in aliis Lectionariis aliarum Ecclesiarum deprehenditur, ex librariorum arbitrio dimanare potuit. De supposititiis sermonibus qui in Lectionariis  passim Leoni tribuuntur, in prefatione ad appendicem dicemus non pauca.



CAPUT II.
De mss. collectionibus, altero fonte sermonum S. Leonis, ac de eorum distinctione et usu.



§ I.
Manuscripte sermonum S. Leonis collectiones non excedunt seculum XI. Distinguende inuicem, et cautio in earum codicibus adhibenda.

13. Nunc ad collectiones sermonum S. Leonis accedamus. Prima que nobis occurrit harum collectionum apud scriptores mentio, non est anterior seculo XI. Micrologus, de Ecclesiasticis Obseruationibus, c. 25, non solum Leonis sermones collectos innuit in codice, quem librum Sermonum appellat, sed probaturus quarti mensis ieiunium nonnisi hebdomada Pentecostes celebratum fuisse, lectores ad eumdem librum euoluendum remittit hec addens: Neque hoc tantum in uno sermone, sed in pluribus, quos de Pentecoste in diuersis annis fecisse legitur: quod illum subterfugere non poterit, quicumque eumdem librum diligenter perlegerit. Inter codices quos Desiderius abbas montis Casini, postea Romanus pontifex uictor III, bibliothece eius monasterii addidit, unus cum titulo Sermones Leonis pape memoratur a Leone Hostiensi in Chronico Casinensi lib. III c. 63. Primus inter scriptores de uiris illustribus seu de scriptoribus ecclesiasticis, qui sermonum Leonis meminerunt, est anonymus Mellicensis auctor XI seculi, quem prius edidit P. Pez, dein Albertus Fabricius. Sic autem ille, c. 7: Leo Magnus apostolicus declamator egregius fuit, qui uerbo et exemplo christiane religioni plurimum profuit. Porro sermonum illius incertus est numerus, quorum tamen de Aduentu Domini, de Natiuitate, de Apparitione, de Ieiunio, de Passione, de sancto Pentecoste plurimi habentur. In sanctorum quoque natalitiis nonnulli habiti inueniuntur: Dum eam ferme sermonum seriem, que in collectionibus exstat, recenset, collectiones indicare uidetur. Dum autem incertum affirmat numerum, in Lectionaria potius, que diuerso numero sermones continent, intendisse credi potest. Hec antiquiora sunt testimonia, que pro collectionibus sermonum Leonis afferri queunt, quod indicio est eiusmodi collectiones antiquiores multo non fuisse.

14. Enim uero inter quamplures mss. libros sermonum Leonis, quos in uariis bibliothecis uidimus, nullum reperire licuit qui XI seculum excedat, cum non pauca Lectionaria Leonis sermones exhibentia uetustioris etatis deprehenderimus. Id autem euenisse credimus, eo quod circa seculum XI S. pontificis sermones colligi ceperunt. Sane quinque collectiones diuerse originis nacti sumus, quarum uetustiores ad idem seculum referuntur. E Lectionariis autem sumpte fuerunt, non solum quod antiquior collectio nulla inuenitur ex qua exscribi potuerint, uerum etiam quia sermonum numero, ordine, uel saltem titulis, ac preterea uariis lectionibus differunt, prout ex Lectionariis simili ratione diuersis originem ducunt.

15. Plurimum uero interest singularum discrimen notare quam diligentissime; hinc enim non modo patebit diuersa earumdem origo, sed cautio etiam in usu eiusmodi manuscriptorum adhibenda cognoscetur. Ubi nimirum plures eiusdem collectionis inueniantur codices, cum ab eodem primo exemplari proficiscantur, eedem fere lectiones occurrent in omnibus, solis erroribus aut arbitrariis librariorum correctionibus exceptis; adeo ut qui unum codicem unius collectionis contulerit, omnes plerumque contulerit. Ex quo illud maxime animaduertendum sequitur, frustra ut plurimum allegari duodecim aut uiginti codices, si unius eiusdemque collectionis omnes sint: duo siquidem uel tria exemplaria diuersarum collectionum ad aliquam lectionem statuendam plus probare solent quam centum unius.



§ II.
De prima collectione.

16. Primam collectionem illam credimus que reperitur in codice membranaceo seculi XI, nunc signato num. 126 bibliothece Casinensis, cum titulo: Leonis primi pape pars prima, sermones. Hic ille idem codex uidetur quem, Desiderio abbate precipiente, seculo XI compactum innuimus testimonio Leonis Hostiensis, qui sane, cum alterum quoque librum epistolarum seu, uti uocat, Registrum Leonis, ab eodem abbate in eadem bibliotheca positum tradat, quid contineret secunda pars, que nunc desideratur, satis indigitat. In hoc codice XCI sermones leguntur, inter quos unus bis describitur, alter dubius est, decem uero supposititii sunt, ac propterea restant sinceri et certi sermones LXXIX. Ipsam sermonum seriem appendere iuuerit, ut ceterarum collectionum discrimen facilius innotescat.


DE IEIUNIO MENSIS DECIMI.

    1. Si fideliter. In nostra editione sermo XII.
    2. Presidia. Serm. XuIII.
    3. Cum de aduentu. Sermo XIX.
    4. Sublimitas. Sermo XuI.
    5. Euangelicis. Sermo XuII.
    6. Quod temporis. Sermo XIII.
    7. In Dominico agro. Sermo XIu; cui eodem contextu in ms. annectitur sermo editionis nostre Xu, qui inscribi debuisset in hac serie sermo octauus, et incipit Confidenter. Hunc eumdem ordinem cum eadem unione duorum sermonum deprehendimus in ms. Lectionario basilice S. Petri 107.




DE NATALE DOMINI NOSTRI IESU CHRISTI.
    8. Exsultemus in Domino. Serm. XXII.
     9. Festiuitatis hodierne. Serm. XXuII.
    10. Sepe ut nostis. Serm. XXX.
    11. Excedit. Serm. XXIX.
    12. Dum semper. Serm. XXuIII.
    13. Quamuis, dilectissimi. Serm. XXu.
    14. Semper quidem. Serm. XXIu.
    15. Omnibus quidem. Serm. XXuI.
    16. Saluator noster. Serm. XXI.
    17. Nota quidem. Serm. XXIII. Idem ordo est in laudato codice 107 basilice S. Petri.
    18. Iustissime, fratres, festiuitatis presentis diei, etc. Sermo Leoni perperam affictus, est S. Maximi Taurinensis hom. 2 de Natiuitate.




DE EPIPHANIA DOMINI.
    19. Celebrato. Serm. XXXI.
    20. Gaudete in Domino. Serm. XXXII.
     21. Quamuis sciam. Serm. XXXIII.
    22. Iustum et rationabile. Serm. XXXIu.
    23. Causam, dilectissimi. Serm. XXXuIII.
    24. Hodiernam festiuitatem Serm. XXXu.
    25. Memoria rerum. Serm. XXXuII.
    26. Dies, dilectissimi. Serm. XXXuI.




DE IEIUNIO QUADRAGESIMAE.
    27. Semper quidem, dilectissimi, sapienter. Serm. XLI.
    28. Hebreorum quondam populus. Serm. XXXIX.
    29. Apostolica, dilectissimi, doctrina. Serm. XLIII.
    30. Licet nobis. Serm. XL.
    31. Predicaturus. Serm. XLII.
    32. Semper quidem, dilectissimi, misericordia. Serm. XLIu.
    33. Appropinquante. Serm. L.
    34. uirtus, dilectissimi. Serm. XLu.
    35. Deuotionis. Serm. XLuI.
    36. In omnibus, dilectissimi Serm. XLuII.
    37. Inter omnes. Serm. XLuIII.
     38. In omnibus quidem Serm. XLIX.
    39. Ieiunii tempora secundum Scripturas. Est sermo supposititius, excerptus ex libro de Ecclesiasticis Officiis S. Isidori Hispalensis cap. 37-40.
    40. Dilectissimi, nobis, fides nostra nos admonet. Est pariter Leoni perperam affictus, et cum antecedenti sine Leonis nomine genuinis huius sermonibus subiectus in Lectionariis codd. 105 et 107 basilice S. Petri, de quo in prefatione ad appendicem plura, ubi hic postremus sermo dabitur.




DE PASSIONE DOMINI.
    41. In omnibus quidem. Est inepta repetitio antecedentis sermonis 38 de ieiunio Quadragesime.
    42. Omnia quidem tempora. Serm. LXIu.
    43. Euangelica lectio, dilectissimi, que sacratissimam. Serm. LXuI.
    44. Magnitudo. Serm. LXIX.
    45. Scio quidem, dilectissimi, paschale festum. Serm.  LuIII.
    46. Sacramentum, dilectissimi, Dominice Passionis. Serm. LXX.
    47. Creator et Dominus. Serm. LuI.
    48. Inter omnia, dilectissimi, opera misericordie. Serm. LIu.
    49. Sponsionis nostre. Serm. LuII.
    50. Sermone proximo, dilectissimi, his que comprehensionem Domini precessere, decursis. Serm. LIX, qui alia uerborum collocatione exorditur Decursis, dilectissimi, sermone proximo iis que comprehensionem, etc.
    51. Cum multis modis. Serm. LXI.
    52. Exspectationi nostre. Serm. Lu.
    53. Semper quidem, dilectissimi, fidelium mentes. Serm. LXuII.




DE RESURRECTIONE DOMINI.
    54. Sermo proximus. Serm. LXuIII.
     55. Sermone proximo, dilectissimi, non incongrue. Serm. LXXI.
    56. Sacram, dilectissimi, Dominice Passionis historiam. Serm. LXX.
    57. Sacramentum, dilectissimi, Dominice Passionis quam Dominus iehsu Dei Filius. Serm. LII.
    58. Sermonem, dilectissimi. Serm. LXu.
    59. Gloria, dilectissimi. Serm. LXIII.
    60. Desiderata nobis. Serm. LXII.
    61. Totum quidem. Serm. LXXII.
     62. Item de Resurrectione. Licet omnes solemnitates. Inter dubios sermones in appendice edetur.




DE ASCENSIONE.
    63. Post beatam et gloriosam Resurrectionem. Serm. LXXIII.
    64. Sacramentum, dilectissimi, salutis nostre. Serm. LXXIu.
    65. Puncta subiiciuntur loco tituli, que sequens additamentum extra ordinem ipsi librario cognitum indicant. Additamentum autem incipit: Et quando de cruce nostra processit oratio, foras ciuitatem solemnitatem celebrauimus. Reperitur in antiquis editionibus Latinis S. Ioannis Chrysostomi.




IN DIE PENTECOSTES, et in margine: DE SANCTA PENTECOSTE S. LEONIS PAPAE.
    66. Hodiernam solemnitatem. Serm. LXXu.
    67. Hodiernam, dilectissimi, festiuitatem descensione sancti Spiritus consecratam. Serm. LXXuIII.
    68. Plenissime. Serm. LXXuI.
     69. Dubitandum. Serm. LXXIX.
    70. Sanctorum solemnitate dierum. Serm. LXXX.
    71. Inter omnia, dilectissimi, apostolice instituta doctrine. Serm. LXXXI.




ITEM UNDE SUPRA. In margine autem: DE ORDINATIONE SUA.
    72. Honorabilem mihi, dilectissimi. Serm. II.
    73. Quoties nobis. Serm. III.
    74. Gaudeo, dilectissimi. Serm. Iu.
    75. Laudem Domini. Serm. 1. Hic idem horum quatuor sermonum ordo, et ante S. Petri festum cernitur in Lectionario uallicellano cod. A. 7.




SERMO EIUSDEM. Ad marginem uero: IN FESTO SANCTORUM PETRI ET PAULI.
    76. Apostolici natalis.
    77. Beatissimorum apostolorum Petri et Pauli.
    78. Beatissimorum apostolorum passio, fratres. Tres isti sermones sunt hom. 2, 3 et 4 de eadem festiuitate  inter S. Maximi Opera.
    79. Omnium quidem sanctarum solemnitatum. Serm. LXXII.
    80. Exsultemus in Domino. Serm. LXXXIII.
    81. Gemina hodierne festiuitatis. In appendice prodibit.




IN NATALI S. LAURENTII.
    82. Sanctum est, fratres.
    83. Sicut patrum nostrorum. Sunt hom. 1 et 2 S. Maximi de S. Laurentio.




DE IEIUNIO SEPTIMI MENSIS.
    84. Obseruantiam quidem uestram. Serm. LXXXuI.
    85. Deus humani generis. Serm. LXXXuII.
    86. Apostolica institutio. Serm. XCII.
    87. Omnis, delectissimi, diuinorum eruditio. Serm. XCIII.
    88. Scio quidem, dilectissimi, plurimos. Serm. XCIu.




DE OCTO BEATITUDINIBUS.
     89. Predicante. Serm. XCu.




DE PENTECOSTE.
    90. Hodiernam solemnitatem, dilectissimi, toto terrarum orbe. Serm. LXXuII.




DE ASCENSIONE DOMINI.
    91. Fratres karissimi, Ascensionis Dominice inclytum et regale mysterium. Est in appendice Augustini serm. 179.


 Hanc sermonum seriem, aliasque ex eodem codice notitias et collationes a Casinensi abbate procurauit eminentissimus cardinalis Tamburinus, qui cum omnibus sacrorum presertim studiorum, in quibus maxime eminet, cultoribus fauorem prestat, tum uero mihi, dum Rome essem, et huic editioni a summo pontifice imposite materias pararem, omnem opem, quibuscumque rebus posset, conferre non destitit. Cum uero in patriam reuersus, in editione curanda alia plura ex eodem codice Casinensi desiderarem, que maiorem laborem ac diligentiam postulabant, idem cardinalis ne quemquam monachorum Casinensium grauaret, codicem  Romam transmittendum curauit, et ipse per se eumdem conferre ac uariantes notare et describere uoluit: quod in tante dignitatis uiro tot grauissimis curis distento plane mirificum, insignem eius in hec studia propensionem, in nos autem singularem humanitatem declarat.

17. Hanc collectionem e Lectionariis compactam indicant non modo supposititii sermones, qui in Lectionariis frequenter occurrunt, sed etiam ipsa series nonnullorum sermonum quam in iisdem libris obseruare licuit, ut superius innuimus. Neque mirum accidat, si cum aliquot supposititii inserti fuerint, plures sinceri desiderentur. Id ex libris Lectionariis, qui collectori usui fuere, originem ducit; in his enim identidem alieni sermones uni auctori uindicantur, nec sinceri omnes continentur. Idipsum Augustino contigit, cuius sermones ex Lectionariis olim collecti, plures perperam ascriptos preferunt, multos autem sinceros pretermittunt.



§ III.
De secunda collectione.

18. Secundam collectionem dicimus quam nacti sumus in tribus mss. libris Casanatensi G. III 7, basilice S Petri 210, et Barberino 88. Primi duo ad XII circiter seculum pertinent. Casanatensis aliquot foliis mutilus est, et uariantes ex collectionibus posterioribus a quopiam studioso ad marginem appositas et textui nonnumquam superadditas exhibet. Hec collectio centum sermones continet. Incipit a Leonis epistola ad Flauianum, quam in pluribus et antiquis Lectionariis insertam uidimus. Sequuntur sermones septem de ieiunio decimi mensis eodem ordine ac in prima collectione, coniunctis similiter in unum sermonibus XIu et Xu. Subiiciuntur decem sermones de Natiuitate Domini, et octo de Epiphania, qui exstant in prima collectione, sed ordo paululum immutatus aliam originem indicat. Inter sermones octauum et nonum de Natiuitate, num. 16 inseritur sermo de Absalon perperam Leoni tributus, et in nonnullis mss. posteriorum quoque collectionum in fine adiectus, qui deest in prima collectione; et e contra non apparet sermo 18 prime collectionis, qui S. Maximum habet auctorem. Sermones de Quadragesime ieiunio, et de Passione, qui leguntur in prima collectione, ordine non parum diuerso exstant etiam in hac secunda, iis duobus pariter comprehensis quos subdititios uidimus; ac preterea pro sermone 41 in prima collectione inaniter repetito hec secunda addit, num. 56, unum Leonis sincerum de Domini Passione Exigit fides, in editione nostra serm. LIII, qui in collectione Casinensi desideratur. Sequitur sermo dubius de Resurrectione Licet omnes solemnitates, qui in utraque collectione est num. 62; tum duo genuini de Ascensione, 63 et 64, ordine eodem. Omittitur sermo 65 prime collectionis plane supposititius. Adduntur septem sermones de Pentecoste, qui sunt in prima collectione; sed in hac alio ordine simul ponuntur; dum in prima hoc loco preferuntur tantum sex, unus autem separatim in fine adiectus fuit Hucusque tribus sermonibus in secunda collectione insertis, et tribus pretermissis, sermonum numerus in utraque collectione tandem concurrit. Utrobique enim sunt sermones 71. Maius in sequentibus discrimen catalogum reliquorum apponendum suasit, cum presertim peculiares tituli occurrant, quos ex tabula in fine ms. Casanatensis excerpsimus.


DE IEIUNIO SEPTIMI MENSIS.

    72. Deuotionem. In editione nostra sermo XCI. Deest in prima collectione.
    73. Obseruantiam. Serm. LXXXuI.
    74. Apostolica. Serm. XCII.
    75. Deus humani generis. Serm LXXXuII.
    76. Omnis, dilectissimi, diuinorum eruditio. Serm. XCIII.
    77. Scio quidem plurimos. Serm. XCIu. Hi quinque eodem ordine et suo loco in prima collectione describuntur.




IN DIE ORDINATIONIS SUAE.
    78. Quoties nobis. Serm. III.
    79. Laudem Domini. Serm. I.




DE SANCTIS PETRO ET PAULO.
    80. Apostolici natalis.
    81. Beatissimorum apostolorum Petri et Pauli.
     82. Beatissimorum apostolorum passio.
    83. Exsultemus in Domino. Serm. LXXXIII.
    84. Gemina hodierne festiuitatis. Confer annotata superius in prima collectione.




DE DIE COLLECTARUM.
    85. Misericordia. Serm. IX.
    86. Apostolice traditionis. Serm. X.
    87. Multis diuinarum Serm uI.
    88. Christiane pietatis. Serm. uIII.




DE NEGLECTA FESTIuITATE.
    89. Religiosam. Serm. LXXXIu. Sex antecedentes  sermones eodem ordine leguntur in ms. Lectionario uallicell. A. 6, quinque autem ultimi in prima collectione non leguntur.




DE NATALITIIS PETRI ET PAULI APOSTOLORUM.
    90. Omnium quidem sanctarum solemnitatum. Serm. LXXXII.




IN NATALITIO B. PETRI APOSTOLI.
    91. Gaudeo, dilectissimi. Serm. Iu.




DE B. LAURENTIO MARTYRE.
    92. Sanctum est, fratres.
    93. Sicut patrum. Hi duo sunt sancti Maximi, ut in superiori collectione notatum fuit.
    94. Cum omnium. Serm. LXXXu. Deest in prima collectione.




IN FESTIuITATE OMNIUM SANCTORUM.
    95. Predicante. Serm. XCu.




IN IEIUNIO SABBATI MENSIS PRIMI.

    96. Euangelica lectio, que per aures. Serm. LI.




DE MACHABAEIS.
    97. Gratias, dilectissimi, agamus. Hunc in appendicem primi reiecimus.




DE IEIUNIO SEPTIMI MENSIS.
    98. Ad exorandum. Serm. LXXXuIII.
    99. Predicationem. Serm. LXXXIX.
    100. Sacramentum, dilectissimi. Serm. XC.


 Postremi quinque sermones, qui desunt in prima collectione, extra propriam sedem positi sunt; nam primus collocandus erat inter sermones de Quadragesima, ut in Lectionariis et posterioribus collectionibus habetur; secundus de Machabeis ante sermones de S. Laurentio statuendus erat; ceteri autem tres de ieiunio mensis septimi adiiciendi erant aliis sex eiusdem tituli sermonibus, a num. 72 usque ad 77, superius proprio loco descriptis. Id autem palam facit hanc collectionem prima cura lucubratam fuisse ex iis libris Lectionariis qui his sermonibus carebant: postea uero in collectoris manus uenisse alios libros, qui cum hos sermones preferrent, eos in fine adiiciendos putauit.

19. In hac collectione inueniuntur omnes genuini Leonis sermones qui exstant in collectione prima, excepto serm. 2, de natali pape, qui incipit Honorabilem: at duodecim alios germanos complectitur, qui in Casinensi desiderantur. Quamuis plures alieni sermones in his duabus collectionibus Leoni tribuantur, qui in tribus sequentibus non inueniuntur, unde hoc nomine illis postponende sint; cum tamen lectiones plerumque meliores preseferant, multum per se editoribus utiliores, ac pluris estimande sunt. In ms. 210 basilice S. Petri, post centum sermones hactenus indicatos, exstant quedam S. Cypriani opera: hec autem excipit epistola S. Leonis ad Leonem Augustum 165, que in Lectionario uallicellano 26 inserta est, et dein quatuordecim alii sermones subduntur sine ullo auctoris nomine, qui fere in appendice Augustiniana recensentur. In codice autem Barberino 88 hec sermonum additio subnectitur centum sermonibus memoratis, ita ut eiusdem Leonis uideri possit. At deest omnino in ms. Casanatensi G. III 7, unde nec primi collectoris opus esse, nec ad hanc collectionem spectare cognoscitur. Petrus Mallius XII seculi scriptor, in Historia basilice S. Petri a Bollandistis edita tom. uI Act. SS. part. II, cum cap. 3 num. 37, mentionem facit cuiusdam collectionis sermonum S. Leonis, que preferebat etiam epistolam ad Flauianum; tum uero c. 7 n. 131 allegat sermonem laudate appendicis, inquiens: Est et castellum, quod fuit memoria Hadriani imperatoris, sicut legitur in sermone S. Leonis pape de festiuitate S. Petri; refert autem testimonium ex sermone 13 laudate appendici inserto, quem in appendice nostra edemus. Respicere uidetur collectionis memorate exemplum, quod in archiuo basilice S. Petri seruatur.



§ Iu.
De tribus aliis collectionibus.

20. Tertiam collectionem appellamus eam que exstabat in ms. unde prima editio Romana a Ioanne Andrea episcopo Aleriensi sumpta fuit. Hanc nos inuenimus in uaticano ms. 545, qui solos Leonis sermones continet. Ad hanc eamdem collectionem pertinere credimus codicem Bononiensem, cuius uariantes notatas inuenimus in ms. Barberino 3520, he enim cum lectionibus prime editionis fere conueniunt. Continet autem hec collectio Leonis sermones XCIII, omnes sinceros, nullos ascititios, si unum de Machabeis excipias, quem in appendice Augustino uindicabimus. Sermonibus de Natali Domini premittit epistolam ad Flauianum, que hanc quoque collectionem ex Lectionariis deriuatam innuit. Desunt ex sinceris tres soli sermones, qui ex ms. Nicolai Fabri editi sunt. Ordo autem sermonum XCIII idem est ac in uulgatis communioribus, qui his tribus sermonibus carent, hac una exceptione, quod sermo 51 in Euangelium Matthei c. XuII describitur inter sermones de Quadragesima, uti in omnibus Lectionariis positus est sabbato quatuor temporum Quadragesime, editi autem in alium locum transtulerunt.

21. Hec collectio, preter ordinem ab anterioribus longe diuersum, duos sermones in iisdem omissos exhibet, unum de collectis, cui initium Notum uobis, in nostra editione serm. uII; alterum contra heresim Eutychetis, qui incipit Sicut peritorum, nobis serm. XCuI. Titulos autem sermonum peculiares habet, quibus tam ab editis quam a ceteris collectionibus maxime discrepans, sicut et in lectionibus sepe ualde dissimilibus, alium omnino fontem apertissime prodit. Titulos diuersos indicasse sufficiat. Duodecim sermones de Quadragesima hanc peculiarem diuisionem et hos titulos preferunt: Quatuor primi inscribuntur de Quadragesima; quintus, de ieiunio Quadragesimali sermo u; sextus, septimus et octauus, de Passione et Resurrectione Domini sermo I, II et III; nonus, decimus et undecimus, de Festo paschali sermo I, II et III; duodecimus autem, de Passione Domini sermo quartus. Dein subiecto sermone in Euangelium Matthei c. XuII, sermones 19 uulgati de Passione et duo sequentes de Resurrectione, continuata numerorum serie sic efferuntur: Primus In Parasceuem Domini de Passione sermo primus; quinque sequentes, de Passione Domini II, III, Iu, u et uI; septimus, de Pascha Domini sermo septimus; alii quatuor de Passione uIII, IX, X et XI. Ceteri editi octo de Passione et primus de Resurrectione hac inscriptione prenotantur: De Passione et Resurrectione Domini XII, XIII, XIu, Xu, XuI, XuII, XuIII, XIX et XX. Tandem postremus sermo, de Resurrectione Domini sermo XXI.

22. Cum uero quoad hanc collectionem usi simus frequentissime exemplo prime Romane editionis, que rarissima est, et Quesnello ignota fuit, de hac non nichil dicendum uidetur. Ille quidem in prefatione generali, n. 2, ueluti primam traduxit sermonum editionem uenetam an. 1485, que Ioannem Andream episcopum Aleriensem auctorem prefert, eamdemque alicubi, sed rarissime in uariantibus adhibuit. Sed preterquam quod exstat alia editio ueneta Luce ueneti an. 1482, utreque he editiones recuse fuerunt ex Romana, quam laudatus episcopus ex uaticano codice Rome uulgauerat, et Paulo II Romano pontifici inscripserat. Qui typographicos Annales edidere, hanc editionem Romanam assignant an. 1470, et in eius  calce legi testantur uersus Aspicis illustres, etc., qui typographorum in edibus familie Maxime laborantium nomina referunt. Quo autem fundamento hec tradiderint, latet. Non solum enim omni temporis locique notatione, ac memoratis uersibus carent duo que eminentissimus cardinalis Quirinus uidit eius editionis exemplaria, uerum etiam illa tria que nobismetipsis uidere contigit, unum Rome apud eminentissimum Passioneum, alterum uerone in bibliotheca Muselliana, tertium in suburbio ueronensi apud canonicos Lateranenses S. Leonardi emptum in Urbe a celeberrimo uiro Celso Maffeio anno 1472, ut in manuscripta eiusdem Maffeii notatione traditur. In catalogo quidem librorum qui a Conrado Sweynheim et Arnoldo Pannartz Germanis typographis in edibus Maximorum fuerant impressi usque ad diem 20 Martii an. 1472, et a supradicto Aleriensi recensentur initio tomi u Operum Nicolai de Lyra; in hoc, inquam, catalogo referuntur Diui Leonis pape Sermones, et notantur edita exemplaria CCLXXu, quo factum est ut rarissima sit hec prima editio, cum tam pauca exemplaria impressa fuerint. Ante annum uero 1472, typis subiectam fuisse liquet ex Aleriensis epistola ad Paulum II, qui supremum diem obiit XII kal. Augusti an. 1471  .

23. Quarta collectio frequentior in mss. occurrit. Eosdem autem omnino sermones eodem ordine prefert, ut in anteriori uidimus: titulis autem, qui iidem sunt ac in uulgatis, ab illa discrepat, ac preterea uariantibus nec modicis, nec infrequentibus, que diuerse origini, non librariorum lapsui uel arbitrio tribui queunt. Plerique codices annexam habent epistolarum collectionem, et hac de causa omittunt inter sermones epistolam ad Flauianum, cum in epistolis suo loco ponatur. Eiusmodi autem sunt tres mss. uatt. 541, 546 et 547; uat. Urbinas 65; unus Angelice Eremitarum S. Augustini; alius uenetus S. Marci 79; et Fesulanus canonicorum Lateranensium. Hanc eamdem collectionem cum epistola ad Flauianum, sed sine collectione epistolarum, inuenimus in mss. Iustine Patauino Casinensium, nec non in alio ueneto monachorum S. Georgii maioris. Nullum exemplar seculo XIu uetustius reperire licuit, unde collectionem ualde recentem colligimus. Omnium certe uitiosissima est: cumque ex codice huius collectionis profecte uideantur uulgate editiones sermonum per eos qui Aleriensis editionem ignorarunt, nichil mirum si pluribus mendis et corruptis lectionibus scateant.

24. Quintam collectionem sermonum ab epistolarum collectione in nullo codice separatam inuenimus. Sicut autem epistolarum collectio que huic adiungitur diuersa est a collectione epistolarum que cum quarta collectione sermonum copulantur, ita etiam sermonum collectio aliquot, etsi paucis at exploratis characteribus, distinguitur, et diuersam originem promit. Mitto discrepantes lectiones, quibus etsi melior sit hec quam due lectiones precedentes, prime tamen et secunde collectionibus facile cedit. Precipuum discrimen est in duobus sermonibus Exsultemus de SS. Petro et Paulo, et Gratias, dilectissimi, de Machabeis, qui in hac collectione non leguntur: primus autem in quatuor antecedentibus legitur, secundus uero exstat in secunda, tertia et quarta. Ordo autem in ceteris sermonibus idem est ac in collectionibus tertia et quarta, hoc uno discrimine, quod post sermones de ieiunio Pentecostes habetur ordine inuerso primum In octauis apostolorum, Religiosam, serm. LXXXIu; dein In natali apostolorum Petri et Pauli, Omnium quidem, serm. LXXXII, qui ordo horum sermonum est in collectione 2. At rectius in tertia et quarta inserto sermone Exsultemus, efferuntur sic: In natali SS. apostolorum Petri et Pauli serm. I; Omnium quidem, serm. II, Exsultemus et In octauis apostolorum Petri et Pauli, Religiosam. Hec collectio, que est omnium purissima, cum nichil subdititium contineat, inuenitur in uat. 544 seculi circiter XII, in uat. Regine Suetie 139 seculi XIII, uel XIu, et in uno Cesenate Minorum Conuentualium S. Francisci seculi Xu, nec non in uictorino, quem Quesnellus adhibuit.



§ u.
De alia ms. Oxoniensi collectione a Quesnello laudata.

25. He sunt collectiones quas uidimus. Porro Quesnellus codicem Oxoniensem seculi XI, uel XII, laudat dissert. 12, cap. 2, in quo collectio quedam sermonum Leonis una cum eiusdem epistolis continetur, adeo ut primo intuitu credi possit alterutra ex duabus postremis collectionibus que sermones et epistolas pontificis iungunt. Sed aliam omnino esse quam hactenus inuenire nequiuimus, hoc Quesnelli indicium demonstrat. Epistolis, inquit, inserte sunt constitutiones imperatorum Theodosii et ualentiniani aduersus Manicheos et contra Hilarium Arelatensem. Sermonibus subiiciuntur due epistole Proterii Alexandrini, et Paschasini Lylibetani ad Leonem nostrum, et alia nonnulla ad uitam S. pontificis attinentia. Sicut autem epistolarum collectio cum memoratis additamentis nullibi a nobis inuenta fuit, ita collectio sermonum, ex indicatis additionibus, ab omnibus quas uidimus discrepat. Displicet Quesnellum exactiorem huius collectionis notitiam  non dedisse; ex ordine enim et quantitate sermonum speciale de eadem iudicium ferre possemus. Hunc tantum peculiarem titulum ex eodem codice recitat in obseruatione ad primum sermonem, quam premisse admonitioni inseruimus. In nomine Dei summi. Incipiunt tractatus quos a die ordinationis sue per continuum quinquennium beatissimus papa Leo dixit ad populum. Ex his autem uerbis colligi posse credidit Quesnellus hanc sermonum collectionem deriuare ex exemplo collectionis Leonis euo exarate. Inquit enim: Totus uetustatem spirat titulus iste, indicatque sermones, seu tractatus , descriptos fuisse ex codice pontificis istius etate exarato. Cum enim ex ipsis sermonibus nulla indicia prodeant quibus appareat quo quisque anno dictus fuerit, oportet ut statim fere post quinquennium illud descriptum sit primum codicis istius exemplar. uox quidem tractatus pro sermonibus usurpata antiquitatem redolet; at si codex editos sermones continet, titulus qui hos primo quinquennio pontificatus Leonis tribuit, id est inter annum 440 et 445, manifestum errorem prodit. Etenim sermones nouem de ieiunio mensis decimi, decem de Natiuitate Domini, octo de Epiphania, unum et uiginti, uel saltem decem et nouem de Passione Domini, ex ipsa sermonum, qui diuersis annis recitati fuerunt, computatione quinquennium excedunt; quemadmodum transcurrunt etiam nonnulli sermones de collectis, uti ex annorum characteribus in iisdem indicatis liquet. Sermones octauus de Natiuitate, et sextus de ieiunio septimi mensis, Eutychem ueluti hereticum expresse nominant, quod fieri debuit citius ann. 449, uel potius aliquanto post: hoc enim anno errorem quidem eius Leo condemnauit; sed cum Eutychem correctum iri speraret, persone pepercisse uidetur. Sermo de octauis apostolorum, qui post direptionem Romane urbis habitus fuit, post an. 445 collocari debet. Tractatus contra heresim Eutychetis  recitatus fuit in basilica S. Anastasie post Proterii mortem, que incidit in annum 457. Ex his igitur confirmatur quod initio statuimus, nullum superesse codicem qui collectionem Leonis etate exaratam contineat.



§ uI.
De Homiliario Pauli Diaconi.

26. Restat ut de Homiliario Doctorum nonnulla dicamus, hoc enim pariter ueluti codice utendum erit. Huius Homiliarii auctor est Paulus Diaconus, qui iussu Caroli Magni uarias Patrum homilias pro festorum ratione collegit exeunte seculo uIII. Id liquet ex prefatione eiusdem Caroli prefixa rarissime editioni Spirensi an. 1482, et a Mabillonio recusa tom. I Analectorum pag. 25. Leonis sermones XX, ibidem inserti leguntur. Hec autem collectio cum originem ducat ex mss. libris antiquioribus seculo IX qui Paulo Diacono usui fuere, non minimi facienda fuit. Cum uero plures eiusdem Homiliarii editiones prodierint, Quesnellus aliquando hoc allegans adhibuit editionem ualde posteriorem, in qua alii ex editis Leoninis non pauca mutarunt. Nos uero ut germanas Pauli Diaconi lectiones cognosceremus, contulimus editionem Basileensem Nicolai Kessler anni 1496, sumptam ex uetustissimo codice Ecclesie Basileensis; que licet non minus quam Spirensis nonnullos sermones auctorum posteriorum addititios preferat, genuinam tamen Pauli Diaconi editionem quoad ceteros et Leoninos exhibet: qui sane sine addititiis in duobus mss. Augiensibus inueniuntur, eodem Mabillonio teste tom. Iu Analector. pag. 631 et 632.



§ uII
De ms. Barberino continente uarias lectiones sermonum S. Leonis.

27. Antequam ab hac prefatione manum submoueam, premonendum est, me, dum Rome uersarer, in bibliotheca Barberina inuenisse recentiorem codicem 3320, qui non paucas uariantes sermonum S. Leonis editioni paratas exhibet. Premittitur Italica epistola Laurentii Mari scripta die 30 Martii 1677. Cum eminentissimi cardinalis Francisci Barberini et Brancacii tum prelati nomine ab eo quesitum fuisset quid Ioannes Baptista Marus frater suus in editionem Leonis reliquisset, respondit ante aliquot annos in manus eiusdem fratris uenisse editionem sermonum Leonis, in cuius marginibus Gerardus uossius, prepositus Tungrensis, uariantes lectiones notauerat: has autem exinde excerpsisse Ioannem Baptistam, aliasque uariantes ex aliis codicibus et editionibus addidisse eo consilio, ut nouam sermonum editionem uulgaret cum titulo: Sermones S. Leonis Magni restituti ad fidem plurium codicum mss., concluditque, editionem predictam cum uariantibus uossii, et sui fratris lucubrationes se tradidisse Micheli Angelo Riccio, postea cardinali, ex quo, quicumque uelit, ea petere poterit. Sequitur prefatio Ioannis Baptiste Mari editioni premittenda, quam hic subiicimus.





LECTORI IOAN. BAPTISTA MARUS.


»Prodit iterum in lucem diuus Leo rebus omnibus magnus, ultima manu et accuratiore quam ante diligentia restitutus. Tanta est dignitas auctoris, eloquentie maiestas, sanctitas uite, tanta deuictarum heresum, et frenati Attile, ac seruate Rome gloria, ut in ipsius scriptis ad germanam sententiam reuocandis non possit sine uberrimo Ecclesie fructu et sine summa eruditorum uoluptate elaborari. Fuit iste labor paucis ante annis P. Theophili Rainaudi soc. Iesu theologi, de cuius multiplici eruditione preclara monumenta ab eo typis edita abunde testantur. At quoniam non tam ex ingenio et doctrina quam ex uarietate codicum typis editorum et fide antiquorum manuscriptorum opus susceptum pendebat; licet non sine laude et utilitate in eo desudarit, tamen cum plurima utriusque generis exempla ei defuerint, non potuit pro uoto tanti pontificis scripta natiuo nitori restituere: quo factum est ut et operi deesset optata absolutio et in sacri  officii lectionibus, quas sancta Ecclesia in precipuis anni solemnitatibus ex magni Leonis diuina eloquentia mutuari solet, menda non pauca residerent, quod in typis renouandis ad ultimam editionem uelut emendatiorem soleat recurri. Quare cum diuersa exempla typis edita, et fide digna manuscripta antiqua non pauca, quibus caruerat Theophilus Rainaudus, nacti essemus; lucem, que ex illis copiosa confici poterat, in honorem tanti pontificis scriptorumque eius optatam restitutionem, et utilitatem Ecclesie, atque eruditorum uoluptatem duximus conferendam. uale, amice lector, et dum foueris labore nostro, faue, ac si quid melius nosti, prome.«

Hic Ioan. Baptista Marus, qui hisce studiis delectabatur, an. 1644, ex mss. uaticanis et Barberinis quosdam Augustini sermones, et ex uat. cod. 1203 dialogos Desiderii abbatis Casinensis, postea uictoris III, ac tandem anno 1655 e ms. Barberino Petrum Diaconum de uiris Illustribus Casinensibus Rome ediderat. Obseruamus autem in laudata prefatione nullam mentionem fieri uariarum lectionum uossii, quas Laurentius Marus memorauit. In codice autem Barberino subduntur plures uariantes sermonum ordine nonnumquam perturbato. Plereque sumpte sunt ex codicibus basilice S. Petri, alie ex uaticanis, nonnulle ex cod. Bon., id est Bononiensi. Frequentiores sunt in iis sermonibus qui continentur in Lectionariis basilice S. Petri. Ubi autem hec Lectionaria defuere, rarissime et quandoque nulle uariantes indicantur. Que sint uariantes ex uossio sumpte, que autem addite a Maro, discerni nequit. uossium quidem, qui Rome aliquando studuit Romanos codices, quoad Leonem contulisse colligitur ex Miscellaneis SS. Patrum subiectis editioni Moguntine an. 1604 Operum S. Gregorii Thaumaturgi, ubi aliqua Leonis ex Romanis mss. edidit. Plura tamen quam que innuuntur in epistola Laurentii Mari, eum parasse probant que idem uossius tradit in calce Operum S. Ephrem, in qua non solos sermones, sed omnia S. pontificis Opera recognita et illustrata se editurum pollicetur: et in notatione ad tractatum S. Leonis in Eutychem uulgatum in laudata editione Moguntina testatur: De pluribus per nos, inquit, in recognitione nostra Leonina obseruatis, ac ad marginem epistolarum annotatis, ubi, preter sermones, epistolas pariter a se recognitas, et uariantes ad marginem editionis epistolarum annotatas ostendit. Unde etiam Nicolaus Faber in epistola ad eumdem uossium inter eiusdem Fabri Opuscula pag. 113 et 114 se audisse testatur Michelem Sonnium Parisiensem typographum exspectare quam citius ipsius editionem Operum S. Leonis. Quesnellus in fine prefationis generalis memorat codicem Operum S. Leonis, quem collatum a doctissimo uiro Francisco Pegna cum Romanarum bibliothecarum mss. codicibus, olim post Pegne mortem apud Marium Sancti Angeli canonicum uiderat Emericus Bigotius. Cum Ioannes Baptista Marus paulo ante memoratus S. Angeli in foro piscium canonicus in editis eius Operibus appelletur, nichil dubium est quin Marius a Quesnello laudatus idem sit ac Ioannes Baptista Marus. Quis autem fuerit codex quem Bigotius apud ipsum inuenit ex Barberino ms. innotescit; et errore forte Bigotii, quod uossio erat adiudicandum tributum fuit Pegne, eo quod uossii codex in huius manus uenisset antequam in Mari bibliothecam transiret. Nos ipsum codicem seu editionem Leonis a uossio cum mss. collatam non inuenimus, sed Mari lucubrationem nacti sumus in codice Barberino, que uossii et Marii uariantes complectitur. Huius uero Barberini manuscripti multa loca contulimus cum Lectionariis basilice S. Petri; cumque ea exacte notata deprehendimus, a fusiori collatione eorumdem leuati fuimus; sicque aliis quampluribus tum eiusdem basilice, tum uaticanis, tum aliarum Romanarum bibliothecarum mss. exemplaribus recognoscendis uacare commodius potuimus.





S. LEONIS MAGNI PONTIFICIS ROMANI SERMONES IN PRAECIPUIS TOTIUS ANNI FESTIuITATIBUS AD ROMANAM PLEBEM HABITI.





ADMONITIO IN DUOS SEQUENTES SERMONES,
Qui in antecedentibus editionibus, sicut et in non paucis mss. exemplaribus in unum perperam coaluerunt.

In anterioribus editionibus unus erat sermo qui nunc a nobis in duos diuisus profertur. Huius facti rationem ut, lector, intelligas, nonnulla premonenda sunt. In uulgatis ante Quesnellum enitionibus primo sermoni ex duobus sequentibus compacto hic titulus prefigebatur: In anniuersario de die assumptionis eius ad summi  pontificis Romani culmen et onus. At Quesnellus, qui in prima editione eumdem titulum receperat, in secunda mutandum censuit hoc modo: In octaua consecrationis eius. Id longa obseruatione probare studuit, quam hic integram subiicimus.

Primum hunc S. Leonis sermonem, uelut in anniuersario die assumptionis dictum, sub eodem quo pridem gaudebat titulo ueteres editiones omnes secutus in prima mea editione reliqui, tametsi scrupulus nonnullus remorderet. Ut rem iterato examini subiicerem, in causa fuere eruditorum e societate uirorum Ioannis Garnerii et Danielis Papebrokii noua in eumdem sermonem cogitata. Ille pagina 33 Libri Diurni Romanorum pontificum, hec scribit: S. Leo in ipso sue assumptionis die sermonem huic concioni  similem fecit, nisi quod fidem sermoni non perinde subiunxit. Fortasse tunc nondum usu receptum erat alteram professionem edere, quam que ad corpus S. Petri fiebat. Fortasse, quod magis reor, fides omissa fuit a collectore sermonum Leonis, propterea quod forma communis erat, et a symbolo apostolico Romano non diuersa. Et in appendice pag. 172, scribit uocem anniuersario in titulum irrepsisse, quod sermo, inquit, ipse docet, seque habitum in ipso assumptionis die euidenter ostendit . . . . . Enimuero si, inquit pag. 174, anniuersarius dies significari debeat, et non ipsemet natalis, quorsum dicitur: Obsequium consecrati pontificis inchoari? Quorsum mentio reditus a longa peregrinatione? Quorsum actio gratiarum pro electione? Quorsum presentis temporis uerbum prouehit, si iam unum saltem annum, totum in pontificali sede transegisset? Dictus igitur sermo, ut putat, recurrente electionis die, ut scilicet qui electus fuerat feria 6, que dies 29 Martii, ordinaretur eadem feria, que dies 10 Maii.

Socii sui opinionem Daniel Papebrokius in suo conatu ad chronologiam summorum pontificum amplexus est quoad eam partem que sermonem ipsi consecrationis diei assignat; ad alteram uero que consecrationem ipsam feria 6 celebratam indicat, uidit uir doctissimus quam immanis hallucinatio; cum ex apostolorum doctrina et institutione ueram asserat Leo ipse auctoritatem consuetudinis, qua semper obseruatum, ut his qui consecrandi sunt sacerdotali uel leuitica ordinatione, numquam benedictio nisi in die Dominice Resurrectionis, hoc est die Dominica, tribuatur.

Certum est mihi pariter diei anniuersario assignari non posse primum istum sermonem; sed nec ipsi consecrationis diei ascribi debere, manifestum faciunt uel hec sola Leonis uerba: Recurrente igitur per suum ordinem die, quo me Dominus episcopalis officii uoluit habere principium, etc. Principium enim episcopalis officii ordinationem esse nemo non uidet; recurrentem uero per suum ordinem huius principii seu ordinationis diem, esse alteram Dominicam que ordinationem proxime secuta est, seu octauam ab ordinatione diem, necesse est asserere, ut Leo cum Leone concordet. In ipsa igitur ordinationis solemnitate, seu in die octaua, que pars et clausula illius erat, dictum puto primum hunc S. Leonis sermonem, recurrente consecrationis die per ordinem suum, hoc est post elapsos septem hebdomade dies, primo seu Dominico die per ordinem dierum redeunte. Quod profecto in alium sensum trahi non potest, si semel constet de anniuersario die explicari non posse, ut reuera constat ex tota sermonis ipsius serie.

Nouam hanc opinionem confirmat uetus codex bibliothece Bodleiane, in academia Oxoniensi, ad quem Leonis nostri sermones et epistolas plures contulerat uir doctissimus Edmundus Bernardus in eadem academia Sauilianus astronomie professor, collectasque ex illo codice uarias lectiones ad me olim miserat. Codicis antiquitatem commendat hec inscriptio in fronte conspicua: In nomine Dei summi incipiunt tractatus, quos a die ordinationis sue per continuum quinquennium beatissimus papa Leo dixit ad populum. Totus uetustatem spirat titulus iste, indicatque sermones seu tractatus  descriptos fuisse ex codice pontificis istius etate exarato. Cum enim ex ipsis sermonibus nulla indicia prodeant quibus appareat quo quisque anno dictus fuerit, oportet ut statim fere post quinquennium illud descriptum sit primum codicis istius exemplar. In eo autem codice primi sermonis titulus est, non In anniuersario, ut in consequentium capite habetur, sed Sermo I de ordinatione sua; qui solus in die ordinationis, ut prior titulus indicat, haberi potuit, nimirum in die recurrente, quemadmodum dixit Leo ipse, seu in octaua die.

Porro recte post expletam solemnitatem ordinationis obsequium consecrati pontificis inchoari dicit: nam ipse quidem ordinationis dies principium episcopalis officii fuit, ut disertis uerbis habet Leo; at non inchoatio obsequii, seu exercitium suscepti muneris, quod tam solemnis diei, diuturnis precibus ac prolixis ceremoniis occupate spatia non sinebant.

Ceterum hoc semel constituto, consuetudo celebrate octaua die consecratorum pontificum solemnitatis innotescit, quam aliunde notam haberi non memini. Sed ita fieri solitum facile persuadent et annua consecrationis festa religiose celebrata, et similis consuetudo celebrate diei octaue consecrationis baptismalis fidelium, immo et dedicationis sacrarum basilicarum, que postrema etiam hodie perseuerat, etsi ordinatione pontificia longe inferior sit templorum dedicatio.

Hactenus Quesnellus. Itaque diem anniuersarium primo sermoni, ut editus erat, ascribi non posse uidit, eo quod, obseruante Garnerio, in prima sermonis parte dicatur, obsequium consecrati pontificis inchoari, et mentio fiat reditus a longa peregrinatione, que diei anniuersario nequaquam congruunt. Hinc ipse ordinationis dies admittendus uidebatur. Cum autem uerba, Recurrente igitur per suum ordinem die, etc., diei ordinationis proprio non conueniant, diem octaue huic sermoni prefigendam Quesnellus putauit. uerum diei octaue solemnitas, in qua episcoporum congregatio haberetur, ut sermonis uerba exigunt, toti antiquitati ignota est. Ipso autem non tam ordinationis die quam anniuersario episcoporum conuentus fieri consueuisse, patet ex Paulini epist. 16, ad Delphinum, Xysti III epist. ad Cyrillum, et Hilari pape, qui Leoni successit, epist. ad Ascanium. Hinc Tillemontius in notatiuncula ad artic. Leonis tom. Xu, pag. 417, de duplici sermone perperam iuncto suspicatus est.

Hunc uero nodum soluerunt sex codices. In tribus scilicet mss. collectionis secunde, id est Barber. 88, basilice S. Petri 210, et Casanatensi G, III, 7, nec non in lectionario uallicellano 26 prefertur sermo incipiens, Laudem Domini, qui concluditur uerbis, testimonium prestitistis, et cum finali quidem clausula: Per Christum Dominum nostrum. Codex autem Casinensis 126 collectionis prime, qui num. 75 exhibet eumdem sermonem cum eodem fine, num. 72, premiserat uti distinctum sermonem incipientem: Honorabilem mihi, dilectissimi, hodiernum diem fecit diuina dignatio, etc., qui alibi perperam, inserta post uocem Honorabilem particula igitur, assutus fuerat primo sermoni, efficiebatque caput secundum ac tertium. In ms. etiam lectionario uallicellano A, 7, eadem utriusque sermonis distinctio deprehenditur, et eodem pariter ordine: prius enim occurrit sermo Honorabilem pag. 185, dein sermo Laudem Domini, pag. 189.

Ex his optime conciliantur omnia. Nam primus sermo Laudem Domini, qui formulas exhibet diei ordinationis proprias, habitus fuit ipso natalis seu ordinationis die; et prolixior fortassis eius diei solemnitas longiorem  sermonem non patiebatur. Secundus uero sermo Honorabilem recitatus fuit in die anniuersario, recurrente, uti Leo ait, per suum ordinem die, quo me Dominus episcopalis officii uoluit habere principium. Difficultas quam Garnerius obtrudit ex uoce sermonis apud nos secundi prouehit, si S. Leo unum saltem annum in pontificali sede transegisset, leuis est, que cum unius littere emendatione facile tollatur scribendo prouexit, e librariorum oscitantia potuit proficisci. Forte etiam prouexit in nonnullis emendatioribus codicibus legebatur; sed cum hic sermo iunctus fuit cum priore, qui diem ipsum ordinationis respicit, in tempus presens traducta fuit lectio, ut coherentia cum antecedentibus seruaretur. Eadem ratione scriptum fuisse uidetur, ipse mihi fiet, quod pontificatus initio conuenit, pro ipse est, quod in nonnullis mss. exemplaribus custoditum, uti anniuersario diei magis conueniens, restituimus. Unionem uero duorum sermonum in unum nemo miretur: nam in ipsis Leonis codicibus alia eiusdem generis exempla reperimus. Sic in mss. libris collectionum prime et secunde, duo sermones de ieiunio decimi mensis, tertius et quartus in unum ceunt. Forte cum primus sermo uisus esset breuior quam usitate lectiones diuini officii postularent, duos simul coniungere in aliquibus lectionariis etiam antiquioribus placuit ex quibus eadem coniunctio in plerasque collectiones manauit.



7 SERMO PRIMUS. [a 2Kb] De Natali ipsius S. Leonis I; habitus in die ordinationis sue.



SYNOPSIS.

S. Leo absens electus gratias pro beneficio rependit, et Ecclesie sue preces sollicite postulat.

Laudem Domini loquatur os meum , et nomen sanctum eius anima mea ac spiritus, caro et lingua benedicat. Quia non uerecunde, sed ingrate mentis [b 1Kb] indicium est, beneficia tacere diuina; et satis dignum est a sacrificiis Dominice laudis obsequium [c 1Kb] consecrati pontificis inchoare. Quia in humilitate nostra memor fuit nostri  Dominus, et benedixit nobis: quia fecit mihi mirabilia magna solus , ut presentem  me [d 1Kb] crederet uestre sanctitatis affectio, quem fecerat necessitas longe peregrinationis absentem. Ago igitur Deo nostro gratias, et semper acturus sum pro omnibus que [e 1Kb] retribuit mihi. uestri quoque fauoris arbitrium debita gratiarum actione concelebro, euidenter intelligens, [f 1Kb] quantum mihi possint reuerentie, amoris et fidei studia uestre dilectionis impendere, animarum uestrarum salutem pastorali sollicitudine cupienti, qui tam sanctum de me, nullis admodum precedentibus meritis, iudicium protulistis. Obsecro igitur [g 1Kb] per misericordias  Domini, iuuate uotis quem desideriis expetistis, ut et Spiritus gratie maneat in me, et iudicia uestra non fluctuent. 8 Prestet in commune nobis omnibus pacis bonum, [h 1Kb] qui uobis unanimitatis studia infudit: ut omnibus diebus uite mee, in omnipotentis Dei seruitium, et ad uestra paratus obsequia, cum fiducia possim Dominum deprecari: Pater sancte, conserua eos in nomine tuo, quos dedisti mihi : semperque proficientibus uobis ad salutem, magnificet anima mea Dominum, et in futuri retributione iudicii ita mihi apud iustum Iudicem sacerdotii mei ratio subsistat , ut uos mihi per bona opera uestra sitis gaudium, uos corona, qui bona uoluntate sincerum presentis uite testimonium prestitistis. [i 1Kb] Per Christum Dominum  nostrum.




SERMO II. De Natali eiusdem II; habitus in anniuersario ordinationis sue.



SYNOPSIS.

I. Nemini uel de iustitia sua presumendum, uel de misericordia Dei diffidendum.---II. Conuentus episcoporum in anniuersario die consecrationis Romani pontificis, quem Petri heredem Ecclesia tamquam Petrum suscipit.



[i 1Kb] CAP. I.

Honorabilem mihi, dilectissimi, hodiernum  diem fecit diuina dignatio: que dum humilitatem meam in summum gradum [a 1Kb] prouexit, quod neminem suorum sperneret, demonstrauit. Unde etsi necessarium est trepidare de merito, religiosum est tamen gaudere de dono: quoniam 9 qui mihi [b 1Kb] oneris est auctor, ipse est administrationis adiutor; et ne sub magnitudine gratie succumbat infirmus, dabit uirtutem, qui contulit dignitatem. Recurrente igitur per suum ordinem die quo me Dominus [c 1Kb] episcopalis officii uoluit habere principium, uera mihi in gloriam Dei causa est letandi: qui mihi, ut multum a me diligeretur, multa dimisit; et ut mirabilem faceret gratiam suam, in eum munera sua contulit, in quo meritorum suffragia non inuenit. Quo opere suo Dominus, quid cordibus  nostris insinuat, quidue commendat, nisi ut de iustitia sua nemo presumat, et de ipsius misericordia nemo diffidat, que tunc [d 1Kb] euidentius preeminet, quando peccator sanctificatur, et abiectus erigitur. Neque enim de qualitate nostrorum operum pendet celestium mensura donorum: aut in isto seculo, in quo tota uita tentatio est , hoc unicuique retribuitur, quod meretur: ubi si iniquitates Dominus obseruaret, nullus iudicium [e 1Kb] ipsius sustineret.



CAP. II.

Magnificate ergo, dilectissimi, Dominum mecum, et exaltemus nomen eius in inuicem , ut tota ratio celebritatis hodierne ad laudem sui referatur auctoris. Nam quod proprie ad affectum animi mei pertinet, confiteor me plurimum  de omnium uestrum deuotione gaudere. Cumque hanc uenerabilium consacerdotum meorum splendidissimam [f 1Kb] frequentiam uideo, angelicum nobis in tot sanctis sentio interesse conuentum. Nec dubito nos abundantiore hodie diuine presentie gratia uisitari, quando simul adsunt, et uno lumine micant tot speciosissima tabernacula Dei, tot membra excellentissima corporis Christi. Nec abest, ut confido, ab hoc cetu etiam beatissimi apostoli Petri pia dignatio et fida dilectio; nec uestram deuotionem ille  deseruit, cuius [g 1Kb] uos reuerentia congregauit. De uestro itaque et ipse gaudet affectu, et in consortibus honoris sui obseruantiam Dominice institutionis amplectitur, probans ordinatissimam totius Ecclesie caritatem que in 10 Petri sede Petrum suscipit, et a tanti amore pastoris nec in persona tam imparis tepescit heredis. Ut ergo hec pietas, dilectissimi, quam erga humilitatem meam unanimiter exhibetis, fructum sui studii consequatur, [h 1Kb] misericordissimam Dei nostri clementiam supplices obsecrate, ut in diebus nostris expugnet impugnantes nos, muniat fidem [i 1Kb] nostram, augeat dilectionem, augeat pacem, meque seruulum suum, quem ad ostendendas diuitias gratie sue gubernaculis Ecclesie uoluit presidere, sufficientem tanto operi, et utilem uestre [i 1Kb] edificationi  dignetur efficere, et ad hoc tempora nostre seruitutis extendere, ut proficiat deuotioni, quod fuerit largitus etati, per Christum Dominum nostrum. Amen.



SERMO III [Al. II]. De Natali ipsius III; habitus in anniuersario die assumptionis eiusdem ad summi pontificii munus.



SYNOPSIS.

I. Ad Deum referendus honor sacerdotii. Huius figura in Melchisedech precessit; utriusque discrimen. ---II. Quam impar tanto oneri humana infirmitas. Christus Ecclesiam semper regit. Soliditas fidei Petri permanet.---III. Petri elogia, qui Ecclesie curam etiam nunc non deserit. Quo sensu petra et fundamentum.---Iu. Petrus in successoribus honorandus: Primas omnium episcoporum. Profectus gregis, laus pastoris.



CAP. I.


Quoties nobis misericordia Dei donorum suorum dies renouare dignatur, iusta, dilectissimi, et rationabilis causa est letandi, si officii origo suscepti ad laudem sui referatur auctoris. Hanc enim obseruantiam omnibus quidem sacerdotibus congruam, sed mihi necessariam maxime esse cognosco, [k 1Kb] qui respiciens ad exiguitatis 11 mee tenuitatem, et ad suscepti muneris magnitudinem, etiam ego illud propheticum debeo proclamare: Domine, audiui auditum tuum, et timui; consideraui opera tua, et expaui. Quid  enim [a 1Kb] tam insolitum, tam pauendum, quam labor fragili, sublimitas humili, dignitas non merenti? Et tamen non desperamus neque deficimus, quia non de nobis, sed de illo presumimus, qui operatur in nobis. Unde et Dauidicum psalmum, dilectissimi, non ad nostram elationem, sed ad Christi Domini gloriam consona uoce cantauimus. Ipse est enim de quo prophetice [b 1Kb] scriptum est: Tu es sacerdos in eternum secundum ordinem Melchisedech : hoc est, non secundum ordinem Aaron, cuius sacerdotium per propaginem sui seminis currens, temporalis ministerii fuit, et cum ueteris Testamenti lege cessauit; sed secundum ordinem Melchisedech, in quo eterni Pontificis forma precessit. Et dum quibus parentibus sit editus non refertur, in eo ille intelligitur  ostendi, cuius generatio non potest enarrari. Denique cum huius diuini sacerdotii sacramentum etiam ad humanas peruenit functiones, non per generationum tramitem [c 1Kb] curritur, nec quod caro et sanguis creauit, eligitur; sed cessante priuilegio patrum, et familiarum ordine pretermisso, eos rectores Ecclesia accipit, quos Spiritus sanctus preparauit; ut in populo adoptionis Dei, cuius uniuersitas sacerdotalis atque regalis est, non prerogatiua terrene originis [d 2Kb] obtineat unctionem, sed dignatio celestis gratie gignat antistitem.



CAP. II.

Quamuis ergo, dilectissimi, nos ad explendam nostri officii seruitutem, et infirmi inueniamur et segnes, dum si quid deuote et strenue agere  cupimus, ipsius nostre conditionis fragilitate tardamur; habentes tamen incessabilem propitiationem omnipotentis et perpetui Sacerdotis, qui similis nostri, equalis Patri, diuinitatem usque ad humana submisit, humanitatem usque ad diuina prouexit, digne et pie de ipsius constitutione gaudemus: quoniam etsi multis pastoribus curam suarum ouium delegauit, 12 ipse tamen dilecti gregis custodiam non reliquit. De cuius principali eternoque presidio, etiam [e 1Kb] apostolice opis munimen accepimus, quod utique ab opere suo non uacat: et firmitas fundamenti, cui totius Ecclesie superstruitur altitudo, nulla incumbentis sibi templi mole lacessit [F. leg. lassescit]. Soliditas enim illius fidei, que in apostolorum principe est  laudata, [f 1Kb] perpetua est; et sicut permanet quod in Christo Petrus credidit, ita permanet quod in Petro Christus instituit. Cum enim, sicut euangelica lectione reseratum est, interrogasset Dominus discipulos, quem ipsum, multis diuersa opinantibus, crederent, respondissetque beatus [g 1Kb] Petrus, dicens: Tu es Christus filius Dei uiui: Dominus ait: Beatus es, Simon Bar-Iona, quia caro et sanguis non reuelauit tibi, sed Pater meus qui in celis est. Et ego dico tibi quia tu es Petrus, et super hanc petram edificabo Ecclesiam meam, et porte inferi non preualebunt aduersus eam. Et tibi dabo claues regni celorum. Et [h 1Kb] quodcumque ligaueris super terram, erit ligatum et in celis: et quodcumque solueris super terram, erit solutum et in celis .



CAP. III.


Manet ergo dispositio ueritatis, et beatus Petrus in accepta fortitudine [i 1Kb] petre perseuerans, suscepta Ecclesie gubernacula non reliquit. Sic enim pre ceteris est ordinatus, ut dum Petra dicitur, dum fundamentum pronuntiatur, dum regni celorum ianitor constituitur, dum ligandorum soluendorumque arbiter, mansura etiam in celis [i 1Kb] iudiciorum suorum definitione, preficitur, qualis ipsi cum Christo esset societas, per ipsa appellationum eius mysteria nosceremus. Qui nunc plenius et potentius ea que sibi commissa sunt peragit, et omnes partes officiorum atque curarum in ipso et cum ipso, per quem est glorificatus, exsequitur. Si quid itaque a nobis recte agitur, recteque [k 1Kb] discernitur, si quid  a misericordia Dei quotidianis supplicationibus obtinetur, illius est operum atque meritorum, cuius in sede sua uiuit potestas, et excellit auctoritas. Hoc enim obtinuit, dilectissimi, illa confessio, que a 13 Deo Patre apostolico inspirata cordi, omnia humanarum opinionum incerta transcendit, et firmitatem petre, que nullis impulsionibus quateretur, accepit. In uniuersa namque Ecclesia, Tu es Christus Filius Dei uiui, quotidie Petrus dicit, et omnis lingua, que confitetur Dominum, magisterio huius uocis imbuitur. Hec fides diabolum uincit, et captiuorum eius uincula dissoluit. Hec erutos mundo inserit celo, et porte inferi aduersus eam preualere non possunt. Tanta enim diuinitus soliditate munita est, ut eam  neque heretica umquam [a 1Kb] corrumpere prauitas, nec pagana potuerit superare perfidia.



CAP. Iu.

His [b 1Kb] itaque modis, dilectissimi, rationabili obsequio celebratur hodierna festiuitas, ut in persona humilitatis mee ille intelligatur, ille honoretur, in quo et omnium pastorum sollicitudo cum commendatarum sibi ouium custodia perseuerat, et [c 1Kb] cuius dignitas etiam in indigno herede non deficit. Unde uenerabilium quoque fratrum et consacerdotum meorum desiderata mihi et honoranda presentia hinc sacratior est atque deuotior, si pietatem huius officii in quo adesse dignati sunt, ei principaliter [d 1Kb] deferunt, quem non solum huius sedis presulem, sed et omnium episcoporum nouerunt esse primatem. Cum ergo cohortationes nostras auribus uestre sanctitatis adhibemus, ipsum uobis, cuius [e 1Kb] uice fungimur,  loqui credite: quia et illius uos affectu monemus, et non aliud uobis, quam quod docuit, predicamus: obsecrantes, ut succincti lumbos mentis uestre castam et sobriam uitam in timore Dei ducatis, nec concupiscentiis carnis mens principatus sui oblita, consentiat. Breuia et caduca sunt terrenarum gaudia uoluptatum, que ad eternitatem uocatos, [f 1Kb] a semitis uite conantur auertere. Fidelis ergo et religiosus animus, ea que sunt celestia, concupiscat, et diuinarum promissionum auidus, in amorem se incorruptibilis boni, et in spem uere lucis attollat. Certi autem estote, dilectissimi, quod labor uester, quo uitiis resistitis, et carnalibus desideriis repugnatis, placens in conspectu Dei est atque  14 pretiosus, nec solum uobis, sed etiam mihi apud Dei misericordiam profuturus: quia de profectu [g 1Kb] Dominici gregis gloriatur cura pastoris. Corona enim mea, sicut Apostolus ait, et gaudium uos estis ; si fides uestra, que ab initio Euangelii in uniuerso mundo predicata est , in dilectione et sanctitate permanserit. Nam licet omnem Ecclesiam, que in toto est orbe terrarum, cunctis oporteat florere uirtutibus, uos tamen precipue  inter ceteros populos decet meritis pietatis excellere, quos in ipsa apostolice petre arce fundatos, et Dominus noster iehsu Christus cum omnibus redemit, et beatus apostolus Petrus pre omnibus erudiuit. Per eumdem Christum Dominum nostrum. Amen.



SERMO Iu [Al. III] [h 1Kb] De Natali ipsius Iu; in anniuersario die eiusdem assumptionis.



SYNOPSIS.

I. Festiuitatem hanc omnibus esse communem Christianis, qui et reges sunt et sacerdotes. ---II. Quanta Petro pre ceteris sint collata: Ecclesiam in Petro, et in eius fide fundatam.---III. Transiuit in alios apostolos potestas clauium, quas Petrus accepit. Speciale priuilegium Petri, cuius specialis cura a Domino suscipitur, et pro fide cuius proprie Christus orauit, ut firmitas que per Christum Petro tribuitur, per Petrum apostolis conferatur.---  Iu. Petri precibus et sollicitudini deberi quidquid boni a successoribus eius agitur.



CAP. I.

Gaudeo, dilectissimi, de religioso uestre deuotionis affectu, et Deo gratias ago, quod in uobis pietatem Christiane unitatis agnosco. Sicut enim ipsa frequentia uestra testatur, intelligitis huius diei recursum ad communem letitiam pertinere, et honorem celebrari totius gregis per annua festa pastoris. Nam licet uniuersa Ecclesia Dei distinctis ordinata sit gradibus, ut 15 ex diuersis membris sacrati corporis subsistat integritas; omnes tamen, [i 1Kb] sicut ait Apostolus, in Christo unum sumus ; nec quisquam ab alterius ita est diuisus officio, ut non ad connexionem pertineat capitis cuiuslibet  humilitas portionis. [i 1Kb] In unitate igitur fidei atque baptismatis, indiscreta nobis societas, dilectissimi, et generalis est dignitas, secundum illud beatissimi Petri apostoli [k 1Kb] sacratissima uoce dicentis: Et ipsi tamquam lapides uiui superedificamini in domos spiritales, sacerdotium sanctum, offerentes spiritales hostias acceptabiles Deo per Iesum Christum; et infra: uos autem genus electum, regale sacerdotium, gens sancta, populus acquisitionis . Omnes enim in Christo regeneratos, crucis signum efficit reges, sancti [a 1Kb] uero Spiritus unctio consecrat sacerdotes: ut preter istam specialem nostri ministerii seruitutem, uniuersi spiritales [b 1Kb] et rationabiles Christiani agnoscant se regii generis, et sacerdotalis officii esse consortes. Quid enim tam regium quam subditum Deo animum corporis sui esse rectorem? Et quid tam sacerdotale quam uouere Domino conscientiam puram, et immaculatas pietatis hostias de altari cordis offerre? Quod cum omnibus per Dei gratiam commune sit factum, religiosum tamen [c 1Kb] uobis atque laudabile est, de die prouectionis nostre quasi de proprio honore gaudere; [d 1Kb] ut unum celebretur in toto Ecclesie corpore pontificii sacramentum, quod, effuso benedictionis  unguento, copiosius quidem in superiora profluxit, sed non parce etiam in inferiora descendit.



CAP. II.

Cum itaque, dilectissimi, de consortio istius muneris magna sit nobis materia communium 16 gaudiorum, uerior tamen nobis et excellentior erit causa letandi, si non in nostre humilitatis consideratione remoremini; cum mulio utilius multoque sit dignius ad beatissimi Petri apostoli gloriam contemplandam aciem mentis attollere, et hunc diem in illius potissimum ueneratione celebrare, qui ab ipso omnium carismatum fonte tam copiosis est irrigationibus inundatus, ut cum multa solus acceperit, nichil in quemquam sine [e 1Kb] ipsius participatione transierit. [f 1Kb] uerbum caro factum iam habitabat in nobis  , et reparando humano generi totum se Christus impenderat. Nihil indispositum sapientie, nichil erat arduum potestati. Famulabantur elementa, [g 1Kb] ministrabant spiritus, angeli seruiebant, nec ullo modo poterat inefficax esse sacramentum, quod simul ipsius Deitatis unitas operabatur et Trinitas. Et tamen de toto mundo unus Petrus eligitur, qui et uniuersarum gentium uocationi, et omnibus apostolis, cunctisque Ecclesie Patribus preponatur: ut  quamuis in populo Dei multi sacerdotes sint [h 1Kb] multique pastores, omnes tamen proprie regat Petrus, quos principaliter regit et Christus. Magnum et mirabile, dilectissimi, huic uiro consortium potentie sue tribuit diuina dignatio; et si quid cum eo commune ceteris uoluit esse principibus, numquam nisi per ipsum dedit quidquid aliis non negauit. Omnes denique apostolos Dominus quid de se homines opinentur interrogat; et tamdiu sermo respondentium communis est, quamdiu [i 1Kb] humane ignorantie ambiguitas explicatur. At ubi quid habeat sensus discipulorum exigitur, primus est in Domini confessione, qui primus [i 1Kb] est 17 in apostolica dignitate. Qui cum dixisset: Tu es Christus Filius Dei uiui, respondit ei iehsu: Beatus es, Simon Bar-Iona, quia caro  et sanguis non reuelauit tibi, sed Pater meus qui in celis est ; id est, ideo beatus es, [k 1Kb] quia te Pater meus docuit, nec terrena opinio te fefellit, sed inspiratio celestis instruxit: et non caro nec sanguis, sed ille me tibi, cuius sum unigenitus Filius, indicauit. Et ego, inquit, dico tibi: hoc est, sicut Pater meus tibi manifestauit diuinitatem meam, ita et ego tibi notam facio excellentiam tuam: Quia tu es Petrus: id est, cum ego sim inuiolabilis petra, ego lapis angularis, qui facio utraque unum, ego fundamentum preter quod nemo potest aliud ponere ; tamen tu quoque petra es, quia mea uirtute solidaris, ut que mihi potestate sunt propria, sint tibi mecum participatione communia.  Et super hanc petram edificabo Ecclesiam meam, et porte inferi non preualebunt aduersus eam . Super hanc, inquit, fortitudinem eternum exstruam templum, et Ecclesie mee celo inferenda sublimitas in huius fidei firmitate consurget.



CAP. III.

Hanc confessionem porte inferi non tenebunt, mortis uincula non ligabunt: uox enim ista, uox uite est. Et sicut confessores suos in celestia prouehit, ita negatores ad inferna demergit. Propter  quod dicitur beatissimo Petro: Tibi dabo claues regni celorum. Et quecumque ligaueris super terram, erunt ligata et in celis; et quecumque 18 solueris super terram, erunt soluta et in celis . Transiuit quidem etiam in alios apostolos [a 1Kb] ius potestatis istius, et ad omnes Ecclesie principes decreti huius constitutio commeauit; sed non frustra uni [b 1Kb] commendatur, quod omnibus intimetur. Petro enim ideo hoc singulariter creditur, quia cunctis Ecclesie rectoribus Petri forma [c 1Kb] preponitur. [d 1Kb] Manet ergo Petri priuilegium, ubicumque ex ipsius fertur equitate iudicium. Nec nimia est uel seueritas, uel remissio, ubi nichil erit ligatum, nichil solutum, nisi quod beatus Petrus aut soluerit aut ligauerit. Instante autem passione sua, Dominus, que discipulorum  erat turbatura constantiam, [e 1Kb] Simon, inquit, Simon, ecce Satanas expostulauit uos, ut [f 1Kb] cerneret sicut triticum. Ego autem rogaui pro te, ne deficiat fides tua. Et tu aliquando conuersus confirma fratres tuos, [g 2Kb] ut non intretis in tentationem . Commune erat omnibus apostolis periculum de tentatione formidinis, et diuine protectionis auxilio pariter indigebant, quoniam diabolus omnes exagitare, omnes cupiebat elidere; et tamen specialis a Domino Petri cura suscipitur, et pro fide Petri proprie supplicatur, tamquam aliorum status certior sit futurus, si mens principis uicta non fuerit. In Petro ergo omnium fortitudo munitur, et diuine gratie ita  ordinatur auxilium, ut firmitas, que per Christum Petro tribuitur, per Petrum apostolis conferatur.



CAP. Iu.

Cum itaque, dilectissimi, tantum nobis 19 uideamus presidium diuinitus institutum, rationabiliter et iuste in ducis nostri meritis et dignitate letamur, gratias agentes sempiterno Regi Redemptori nostro Domino Iesu Christo, [h 1Kb] quod tantam potentiam dedit ei quem totius Ecclesie principem fecit, [i 1Kb] ut si quid etiam nostris temporibus recte per nos agitur, recteque disponitur, illius operibus, illius sit gubernaculis deputandum, cui dictum est: Et tu conuersus confirma fratres tuos; et cui post resurrectionem suam Dominus [i 1Kb] ad trinam eterni amoris professionem, mystica insinuatione ter dixit: Pasce oues meas . Quod nunc  quoque proculdubio facit, et mandatum Domini pius pastor exsequitur, confirmans nos cohortationibus suis, et pro nobis orare non cessans, ut nulla tentatione superemur. Si autem hanc pietatis sue curam omni populo Dei, sicut credendum est, ubique pretendit, quanto magis nobis alumnis suis opem suam [k 1Kb] dignabitur impendere, apud quos in sacro beate dormitionis toro eadem qua presedit carne requiescit? Illi ergo hunc seruitutis nostre natalitium diem, illi ascribamus hoc festum, cuius patrocinio sedis ipsius [l 1Kb] meruimus esse consortes, auxiliante nobis per omnia gratia Domini nostri Iesu Christi, qui uiuit et regnat cum Deo Patre, et Spiritu sancto, in secula seculorum. Amen.



SERMO u [Al. Iu]. [a 1Kb] De Natali ipsius u, in anniuersario assumptionis sue ad pontificatum.



SYNOPSIS.

I. Omnia in Deum esse referenda.---II. Quo quisque altiorem in Ecclesia tenet locum, eo magis illi timendum esse.---III. Christum uerum esse Sacerdotem secundum ordinem Melchisedech, et sue semper adesse Ecclesie.---Iu. Petrum Romane sedis semper curam gerere.---u. Illi potissimum honorem esse impendendum, cuius sedi successores eius seruiunt.



CAP. I.

Sicut honor est filiorum, dilectissimi, dignitas patrum, ita letitia est plebis, 20 gaudium sacerdotis. Quod quia ex diuino uenit munere: omne enim, sicut scriptum est, datum optimum, et omne donum perfectum desursum est, descendens a Patre luminum : gratias agere bonorum omnium  debemus auctori, quoniam siue in naturalibus incrementis, siue in moralibus institutis, ipse fecit nos, et non ipsi nos ; cumque hoc pie et fideliter confitemur, neque in nobis, sed in Domino gloriamur, fructuose in nobis renouantur uota cum tempore, et religiosa festa iusta sunt gaudia, in quibus nec ingrati sumus tacendo de donis, nec superbi presumendo de meritis. Omnem igitur, dilectissimi, causam et rationem solemnitatis hodierne ad originem suam caputque feramus; et illum debita gratiarum actione laudemus, in cuius manu et gradus officiorum, et momenta sunt temporum. Nam si ad nos et ad nostra respicimus, uix aliquid reperimus unde merito gaudeamus. Mortali etenim carne circumdati,  et fragilitati corruptionis obnoxii, numquam ita liberi sumus, ut non aliqua impugnatione pulsemur; nec tam felix capitur in hoc agone uictoria, ut non etiam post triumphos surgant rediuiua certamina. Unde nemo tam perfectus est pontifex, tam immaculatus antistes, qui placationis hostias pro populi tantum delictis, non etiam pro suis debeat offerre peccatis.



CAP. II.

Que conditio si omnes sacerdotes generaliter tenet, quanto magis nos et onerat et obstringit; quibus ipsa suscepti operis magnitudo creberrima est offensionis occasio. Quamuis enim singuli quique pastores speciali sollicitudine gregibus suis presint, sciantque se pro commissis sibi ouibus reddituros esse rationem, nobis tamen cum omnibus  cura communis est; neque cuiusquam administratio, non nostri laboris est portio: ut dum ad beati apostoli Petri sedem ex toto orbe concurritur, et illa uniuersalis Ecclesie a Domino eidem commendata dilectio etiam ex nostra dispensatione deposcitur; tanto amplius nobis instare oneris sentiamus, quanto cunctis maiora debemus. In hac ergo materia trepidationis, que nobis esset dependende fiducia seruitutis,  nisi non dormitaret, neque obdormiret qui custodit Isrel, et qui discipulis suis ait: Ecce ego uobiscum sum omnibus diebus usque ad consummationem seculi : nisi dignaretur 21 non solum custos ouium, sed ipsorum etiam pastor esse pastorum; qui corporeo quidem intuitu non uidetur, sed spiritali corde sentitur; absens carne, qua potuit esse conspicuus; presens deitate, qua ubique semper est totus. Quia enim iustus ex fide uiuit , et hec est iustitia credentis, ut recipiat animo quod non cernit aspectu; ascendens Dominus in altum captiuam duxit captiuitatem, dedit dona hominibus , fidem scilicet, et spem, et caritatem, que inde magna sunt, inde fortia, inde pretiosa, quia quod carnis oculis non  attingitur, id miro mentis affectu et creditur, et spe ratur, et amatur.



CAP. III.

Adest igitur, dilectissimi, quod non temere, sed fideliter confitemur, in medio credentium Dominus iehsu Christus: et quamuis ad dexteram Dei Patris sedeat, donec ponat inimicos suos scabellum pedum suorum , non deest tamen Pontifex summus a suorum congregatione pontificum, meritoque illi totius Ecclesie et omnium sacerdotum ore cantatur: Iurauit Dominus, et non penitebit eum: Tu es Sacerdos in eternum secundum ordinem Melchisedech . Ipse enim uerus et eternus est Antistes, cuius administratio nec commutationem potest habere, nec finem. Ipse est cuius formam Melchisedech pontifex preferebat, non Iudaicas hostias offerens  Deo, sed illius sacramenti immolans sacrificium, quod Redemptor noster in suo corpore et sanguine consecrauit. Ipse est cuius sacerdotium Pater non secundum ordinem Aaron cum legis tempore transiturum, sed secundum ordinem Melchisedech perenniter celebrandum cum firmamento insolubilis iurationis instituit. Nam quia iusiurandum inter homines iis definitionibus adhibetur, que perpetuis pactionibus sanciuntur, diuini quoque iuramenti testificatio in his inuenitur promissis, que incommutabilibus sunt fixa decretis: et quia penitentia mutationem indicat uoluntatis, in eo Deus non penitet, in quo secundum eternum placitum non potest aliud uelle quam uoluit.



CAP Iu.


Non est itaque nobis, dilectissimi, presumptuosa festiuitas, qua suscepti sacerdotii diem diuini muneris memores honoramus; 22 quandoquidem pie et ueraciter confitemur, quod opus ministerii nostri in omnibus que recte agimus, Christus exsequitur; et non in nobis, qui sine illo nichil possumus, sed in ipso, qui possibilitas nostra est, gloriamur. Subiungit autem se ad rationem solemnitatis  nostre, non solum apostolica, sed etiam episcopalis beatissimi dignitas Petri, qui sedi sue preesse non desinit, et indeficiens obtinet cum eterno Sacerdote consortium. Soliditas enim illa quam de Petra Christo etiam ipse Petra factus accepit, in suos quoque se transfudit heredes, et ubicumque aliquid ostenditur firmitatis, non dubie apparet fortitudo pastoris. Nam si omnibus fere ubique martyribus pro susceptarum tolerantia passionum, hoc ad merita ipsorum manifestanda donatum est, ut opem periclitantibus ferre, morbos abigere, immundos spiritus pellere, et innumeros possint curare languores; quis glorie beati Petri tam imperitus erit aut tam inuidus estimator, qui ullas Ecclesie partes non ipsius sollicitudine regi, non ipsius ope credat augeri? uiget prorsus  et uiuit in apostolorum principe illa Dei hominumque dilectio, quam non claustra carceris, non catene, non populares impetus, non mine regie  exterruerunt; et insuperabilis fides, que bellando non cessit, uincendo non tepuit.



CAP. u.

Cum ergo in diebus nostris mestitudines in letitiam, labores in requiem, discordie uertuntur in pacem, agnoscimus nos presulis nostri meritis et precibus adiuuari, et documentis frequentibus experimur ipsum salubribus consiliis, ipsum equis presidere iudiciis; ut manente apud nos iure ligandi atque soluendi, per moderamen beatissimi Petri et condemnatus ad penitentiam, et reconciliatus perducatur ad ueniam. Et ideo quidquid in nobis hodie siue [a 1Kb] dignatione fratrum, siue pietate filiorum detulistis officii, illi uos mecum religiosius et uerius impendisse cognoscite, cuius sedi non tam presidere quam seruire gaudemus, sperantes orationibus ipsius  esse prestandum, ut Deus misericordiarum ministerii nostri tempora benignus aspiciat, pastoremque ouium suarum custodire semper dignetur, et pascere.





ADMONITIO IN SEQUENTES SERMONES DE COLLECTIS.


Celeberrimi sunt S. Leonis sermones de Collectis; quippe peculiares quasdam collectas indicant, que etsi ex Leone memorentur a pluribus, eas tamen a quopiam explicatas reperire non licuit. Quesnellus in notatione ad primum de Collectis sermonem hoc unum subiecit: De collectarum usu et antiquitate multa hic congerere esset actum agere. Consulat qui uolet em. card. Baronium ad an. Ch. 44, n. 30, 31, et ad an. 58, num. 35. Illas non in sola Dominica fieri solitas Leonis tempore, patet ex sermone 2 et 3, ubi secunde et tertie ferie fit mentio. Non tamen de communibus collectis, que in omnibus Ecclesiis olim fiebant, sed de extraordinaria ac precipua eleemosynarum collectione S. Leonem his in sermonibus loqui credimus: que certo anni tempore, ac in certum primum diem indicta et incepta, aliis consequentibus diebus perficiebatur.

Patet indictio in certum diem ex unoquoque sermone: nam sermone primo in Dominicam, secundo in secundam feriam, tertio in feriam tertiam, quarto in quartam feriam, uel potius quintam, quinto iterum in primam Dominicam, ac sexto in diem sabbati collecte indicuntur. Cum hi sermones diuersis annis habiti fuerint, in hac dierum uarietate certus procul dubio alicuius mensis dies innuitur, qui uno anno in Dominicam, alio in feriam secundam, alio in tertiam, etc., incideret, et annorum cursu iterum caderet in Dominicam. Dies autem in his sermonibus memoratus, non unicus sed primus collectarum dies appellatur sermone 2, et serm. 5, c. 4 dicitur: Die Dominica prima est futura collectio. Igitur aliis diebus alie collectiones fiebant; ac perinde he collecte in aliquot dies producebantur.

His autem diebus Romani per Ecclesias suarum regionum debebant conuenire ad eam eleemosynarum largitionem, quam et facultas et pietas suadebat, uti traditur serm. 3 et 4, c. 3, et serm. 6, c. 2. Erant uero Leonis tempore septem regiones ecclesiastice in Urbe, quarum singule suam diaconiam habebant, ubi nosocomia et pauperum diuersoria erant, in quibus uidue aliique egentes ecclesiastica stipe alebantur. uide Mabillonium Comment. in Ordin. Roman. tom. II Musei Italici, pag. 17. Ad has ergo diaconias deferende erant eleemosyne, que per presidentium curam necessariis seruiebant expensis: quia ad Ecclesiam maxime ab unoquoque opem querente decurritur, ut ait Leo serm. 6, c. 2.

Nunc statuenda, si fieri poterit, harum collectarum institutio, nec non in quem mensem inciderent, et quo inchoarent mensis die, quotque diebus peragerentur. Institutionem subindicat S. pontifex serm. 3, 4 et 5, ubi collectas eiusmodi olim a Patribus inductas prodit, ut eo die quo pagani superstitionibus suis diabolo seruiebant, Christiani suas oblationes Deo sacratius offerrent. Sic enim serm. 2: Ad destruendas antiqui hostis insidias in die quo impii sub idolorum suorum nomine diabolo seruiebant, prouidentissime in sancta Ecclesia prima est instituta collectio. Et apertius serm. 4, cap. 3; Dies nos apostolice institutionis inuitat, in quo sanctarum collationum prima collectio est prudenter a Patribus et utiliter ordinata, ut quia in hoc tempore gentilis quondam populus superstitiosius demonibus seruiebat; contra profanas hostias impiorum sacratissima nostrarum eleemosynarum celebraretur oblatio. Quod quia incrementis Ecclesie fructuosissimum fuit, placuit esse perpetuum. Et serm. 5, c. 1, testatur hanc institutionem antiquis profuisse ad destructionem uanitatum. Duo ex his colligenda. Primum ab antiquis Ecclesie Patribus, qui plures alios dies superstitionibus polluros in pios cultus traduxerunt, celebrem aliquam paganorum superstitionem, qua profane hostie, seu oblationes alique conferebantur celebri quodam die in impium idolorum cultum, in pias eiusmodi collectas fuisse conuersam. Secundum adeo solemnem hanc institutionem fuisse, et Ecclesie utilem, ut iidem Patres uoluerint esse perpetuam; et idcirco sublata licet ea ueteri superstitione, Leonis adhuc etate uigebat.

Que porro hec superstitio fuerit, unde eiusmodi collecte originem sumpserint, et quem in mensem ac diem inciderint, unde collectarum mensis ac dies statuatur, cum S. Leo nichil prodat, aliunde colligendum est. In id autem iuuat horum sermonum ordo quem in aliquot mss. reperimus. In Lectionario uallicellano A, 6, quatuor ex his sermonibus continentur. Describuntur autem post sermones diei SS. Petri et Pauli, et ante sermonem Leonis 84, qui in mss. collectionibus tertia, quarta, et quinta octaue eorumdem apostolorum affigitur; idemque ordo deprehenditur in codicibus collectionis secunde. Igitur in initium Iulii et superstitiones iam memorate, et  collecte eiusmodi incurrisse uidentur. Initio autem Iulii superstitiosus fuerat dies pridie nonas, quo pagani precipua solemnitate Apollinares ludos peragebant, in quos etiam celebrandos conferebant nummos. Post Cannensem nimirum cladem instituti fuerunt ex Martii clari uatis carmine, cuius in libris hec inuenta Liuius recitat lib. XXu, c. 12. Hostes, Romani, si expellere uultis . . . . . Apollini uouendos censeo ludos, qui quotannis comiter Apollini fiant, cum populus dederit ex publico partem, priuati uti conferant pro se suisque; iis ludis faciendis preerit pretor. Hoc carmine inuento et ad senatum delato censuerunt Patres Apollini ludos uouendos, faciendosque a pretore Urbis. Hic autem in circo maximo cum facturus esset, edixit ut populus per eos ludos stipem Apollini, quantum commodum esset, conferret. Initio nulla statuta die hi ludi edebantur. At A. U. C. 546, P. uarus pretor urbanus lege ad populum lata iussus est certum diem statuere. Itaque ipse primus, inquit Liuius l. XXuII, ita uouit, lecitque ante diem III nonas Quintiles. Is deinde solemnis seruatus. Ex duobus autem antiquis calendariis Maffeiano et Blanchiniano corrigendus Liuii textus, et pro III nonas legendum est II nonas Quintiles: quod pariter confirmat tertium calendarium marmori insculptum et Amiterni repertum, a Muratorio editum tom. I Thesauri Inscript. pag. 101. Solum calendarium, non tamen ex marmore, sed ex manuscripto Cesareo uulgatum a Lambecio, quod etate etiam posterius, tribus laudatis preferendum non est, III nonas ponit. Id autem librariorum lapsu facile contingere potuit. Bollandiste tom. uI Iunii parte II, huic calendario, quod Lambecius primus ediderat, e regione apposuerunt aliud antea ineditum calendarium a Polemio Siluio Leonis nostri etate conscriptum, in quo eque ac in calendariis marmoreis II non. memorati ludi assignantur. Una dies initio his ludis constituta, dein eosdem repetitos, siue continuatos in plures dies, ex aliquot ueterum testimoniis, qui alios et alios dies memorant, collegit Norisius in Cenotaphiis Pisanis dissert. 2, cap. 6, et ante ipsum Manutius de Legibus Romanorum, et Comment. in ep. 1, lib. XuI, ad Atticum. Ex calendario autem Romano, quod primo Ecclesie seculo insculptum in museo Capitolino seruatur, et a Francisco Blanchinio editum fuit tom. II Anastasii pag. 305 tab. C, nec non ex Maffeiano sepius recuso, discimus Apollinares ludos inchoasse II non. Iulias, et continuasse usque ad Iu idus, seu usque ad diem eiusdem mensis duodecimam. In calendario Lambeciano iidem ludi Apollinares notantur etiam III idus eiusdem mensis, id est die 13. Id explicatur ex Cicerone ep. 4, l. XuI, ad Atticum, ubi uenationem memorat postridie ludos Apollinares, que uelut appendix ludorum Apollinarium habebatur. Hinc calendarium Blanchinianum III id. habet In Circo, et Maffeianum cum Amiternino eodem die, Ludi in Circo.

Hac ergo superstitione ab antiquis Patribus in pium usum conuersa, primus collectarum dies fuisse uidetur II nonas Iulii, qui est dies octaue SS. Petri et Pauli; isque ante aliquanto erat indicendus, ut populus ad collectionem sese opportune pararet; ac proinde hos sermones inter diem natalem et octauam SS. apostolorum habitos fuisse uerisimillimum est. Quod si tres ex his sermonibus in diuinorum officiorum usum assumpti, diebus Dominicis 2, 3 et 4 post natale apostolorum assignati inueniuntur in laudato Lectionario uallicellano, id posteriori tempore accidit, ut Dominicus dies singulis assignaretur; quemadmodum etiam sermo 84, qui ad octauam Apostolorum pertinet, in eodem Lectionario Dominica 6 post eorumdem natale legendus describitur.

Ex his porro, que hactenus constituimus, facile est annum singulorum indicare. Cum enim S. pontifex Romane Ecclesie prefuerit ab an. 440 usque ad an. 461, primus et quintus sermo annis distinctis recitati, in quibus indicitur prima collecta die Dominico, assignandi sunt an. 441, uel 447, uel 452, uel 458; his enim annis dies sexta Iulii ex littera Dominicali E incidit in Dominicam. Secundus sermo, qui denuntiat primam collectam feria secunda, ascribendus est an. 442, uel 453, uel 459, in quibus dies II nonas Iulias fuit feria secunda: similique ratione tertius sermo, qui designat tertiam feriam adiudicandus est an. 443, uel 448, uel 454, in quibus idem dies fuit feria tertia; ac sermo sextus, qui prefert diem sabbati, habitus fuit an. 446, uel 457, cum dies sextus Iulii in sabbatum incidit.

Unus dies ferie quarte, qui sermone quarto designatur, cum alio charactere eiusdem sermonis non uidetur congruere. Nam hic sermo manifeste habitus fuit cum sub initium detecti erroris Rome ageretur aduersus Manicheos, unde ad hos deferendos apud presbyteros S. pontifex auditores excitat cap. 4. Id autem mense Iulio conuenit soli anno 444, nam anno 443 Manichei eo mense nondum detecti fuerant; serius uero hunc sermonem producere usque ad annum 449, uel 455, uel 460, in quibus dies sextus Iulii concurrit cum feria quarta hoc sermone designata, Manicheismi Rome detecti initia nequaquam sinunt. Hec difficultas de indicata a Leone alia superstitiosa solemnitate, cuius prima dies, eidemque alligata prima collectio anno 444, inciderit in feriam quartam, suspicionem iniecerat. At cum nulla alia paganorum solemnitas, que perinde congrueret, inuenta nobis fuerit, nulli autem ethnice superstitioni magis conueniant ceteri omnes horum sermonum characteres, quam ludis Apollinaribus, qui die sexta Iulii inchoabantur; mendum in ferie quarte notationem sermone quarto irrepsisse arbitramur. Perfacile autem fuit amanuensium allucinatione feriam quartam legere, aut scribere pro feria quinta; que sane an. 444 concurrit cum die secundo nonas Iulii.



27 SERMO uI [Al. u]. De Collectis I.



SYNOPSIS.

Eleemosyne commendatione premissa, Dominicam collectarum adesse monet.

Multis diuinarum Scripturarum testimoniis edocemur quantum eleemosynarum meritum et quanta sit uirtus. Certum est enim unumquemque nostrum anime sue benefacere, quoties misericordia sua inopie succurrit aliene. Prompta ergo, dilectissimi, et facilis apud nos largitas esse debet, si credimus id sibi unumquemque prestare quod indigentibus tribuit. Thesaurum enim suum condit in celo qui Christum pascit in paupere. Benignitatem itaque in hoc et dispensationem diuine pietatis agnosce. Idcirco  enim te abundare uoluit, ut per te alius non egeret, et per ministerium operis tui pauperem ab egestatis labore, teque a peccatorum multitudine liberaret. O mira prouidentia [a 1Kb] et bonitas Creatoris, ut uno facto duobus uellet esse succursum! uentura igitur Dominica dies, collectarum futura est. Hortor et moneo sanctitatem uestram, ut singuli quique et pauperum memineritis et uestri, et pro possibilitate uirium uestrarum intelligatis 28 in egentibus Christum, qui tantum nobis pauperes commendauit, ut se in ipsis uestiri ac suscipi [b 1Kb] testaretur, et pasci Christus Dominus noster , qui cum Patre, et sancto Spiritu uiuit et regnat in secula seculorum. Amen.




SERMO uII[Al. uI]. De Collectis. II.



SYNOPSIS.

Eleemosynam alterum esse lauacrum a peccatis, et opus maxime caritatis.

Notum uobis, dilectissimi, et familiare mandatum pastorali predicamus hortatu, ut in opere misericordie studeatis esse deuoti. Quod etiam si numquam a uestra sanctitate negligitur, nunc tamen promptius est et impensius exsequendum: quia primus collectarum dies saluberrime a sanctis Patribus institutus hoc exigit ut unusquisque, prout uotiuum atque possibile est, in usus atque [a 1Kb] alimoniam pauperum de uestris facultatibus conferatis; scientes preter illud regenerationis lauacrum, in quo uniuersorum ablute sunt macule peccatorum, hoc remedium infirmitati  humane diuinitus esse donatum, ut si quid culparum in hac terrena habitatione contrahitur, eleemosynis 29 deleatur. Eleemosyne enim opera caritatis sunt, et scimus quod caritas operit multitudinem peccatorum . Proinde, dilectissimi, in secundam feriam spontaneas [b 1Kb] collectas uestras sollicite preparate, ut quidquid uobis de temporalibus substantiis desumpseritis, id multiplicatum in eterna retributione sumatis.




SERMO uIII [Al. uII]. De Collectis III.



SYNOPSIS.

Collectas occasione paganarum superstitionum esse institutas, a quibus ne pauper quidem excluditur; eleemosyna cruciari demones; pauperes a collectarum fructu non esse alienos.

 Christiane pietatis est, dilectissimi, ut que apostolicis sunt traditionibus instituta, perseueranti deuotione seruentur. Nam illi beatissimi discipuli ueritatis, hoc diuinitus inspirata commendauere doctrina, ut quoties cecitas paganorum [c 1Kb] superstitionibus suis esset intentior, tunc precipue populus Dei orationibus et operibus pietatis instaret. Quoniam immundi spiritus, quantum gentilium errore letantur, tantum uere religionis obseruantia, [d 1Kb] atteruntur et augmenta iustitie urunt impietatis auctorem. Cuius impia et profana commenta, ne sacratis Deo uero cordibus aliquid pollutionis inferrent, beatus magister gentium precauebat, cum uoce apostolica diceret: Nolite iugum cum infidelibus ducere. Que enim participatio  iustitie cum iniquitate? aut que societas luci ad tenebras ? Et deinde uocem prophetici spiritus [e 1Kb] addidit, dicens: Exite, exite de medio eorum, et separamini, dicit Dominus, et immundum ne tetigeritis . Unde quoniam ad  destruendas antiqui hostis insidias in die quo impii sub idolorum suorum nomine diabolo seruiebant, prouidentissime in sancta Ecclesia prima est instituta collectio: uolumus dilectionem uestram tertia feria per omnes regionum uestrarum Ecclesias cum uoluntariis oblationibus eleemosynarum conuenire. In quo opere et si non est omnium equalis facultas, debet esse par pietas: quoniam fidelium largitas non de muneris pensatur pondere, sed de beneuolentie quantitate. 30 Habeant [f 1Kb] ergo in hoc misericordie commercio etiam pauperes lucrum, et ad sustentationem egentium de quantacumque substantia aliquid quod eos non contristet excerpant. Sit diues munere copiosior, dum pauper animo non sit inferior. Quam uis enim maior speretur redditus de maiore semente,  potest tamen [g 1Kb] etiam de exigua satione multus fructus prouenire iustitie. Iustus enim est iudex noster et uerax, qui neminem fraudat mercede meritorum. Et ideo nos curam pauperum uult habere, ut in future retributionis examine, misericordibus, quam promisit, misericordiam largiatur Christus Deus noster, qui cum Patre et Spiritu sancto uiuit et regnat in secula seculorum. Amen.




SERMO IX [Al. uIII]. De Collectis Iu.



SYNOPSIS.

I. Euangelica luce gentilitie superstitionis tenebras repelli, a quibus omnia manant flagitia. ---II. Ideo futurum iudicium a Christo predicitur, ut misericordie largitate peccata redimantur.---III. Collectas institutionis esse apostolice: occasione paganice superstitionis esse ordinatas; uerecundos maxime  pauperes esse subleuandos.---Iu. Hereticos prodere Deo imprimis gratum. Manicheorum dogmata.



CAP. I.

Misericordia, dilectissimi, et iustitia Dei formam retributionum suarum a mundi constitutione dispositam, per doctrinam Domini nostri Iesu Christi benignissima nobis expositione reserauit, ut acceptis rerum significationibus, que futura credimus, [h 1Kb] iam quasi gesta nosceremus. Sciebat enim Redemptor noster atque Seruator quantos fallacia diaboli per totum mundum sparsisset errores, et quam multis superstitionibus maximam sibi partem humani generis subdidisset. Sed ne ultra per ignorantiam ueritatis creatura ad imaginem Dei condita in precipitia perpetue mortis ageretur, euangelicis paginis  iudicii sui inseruit [i 1Kb] qualitatem, que omnem hominem a callidissimi hostis reuocaret insidiis: cum iam nulli esset incognitum que bonis speranda premia, et que malis essent [i 1Kb] timenda 31 supplicia. Incentor namque ille auctorque peccati primum superbus ut  caderet, deinde inuidus ut noceret, quia in ueritate non stetit , totam uim suam in mendacio collocauit, omniaque deceptionum genera de hoc uenenatissimo artis sue fonte produxit: ut ab illo bono, quod ipse propria elatione perdiderat, spem humane deuotionis excluderet, eosque in consortium damnationis sue traheret, ad quorum ipse reconciliationem pertinere non posset. [a 1Kb] Quisquis igitur hominum quibuslibet impietatibus Deum lesit, huius fraude traductus, huius est nequitia deprauatus. Facile enim in omnia flagitia impulit, quos [b 1Kb] religione decepit. Sciens autem Deum non solum uerbis, sed etiam factis negari, multis quibus auferre non potuit fidem, sustulit caritatem; et agro cordis ipsorum auaritie radicibus occupato, spoliauit fructu  operum quos non priuauit confessione labiorum.



CAP. II.

Propter has ergo, dilectissimi, uersutias hostis antiqui, scire nos uoluit ineffabilis benignitas Christi, quid in die retributionis de uniuersitate hominum esset decernendum, ut dum in hoc tempore legitimorum remediorum medicina prebetur, dum elisis reparatio non negatur, et qui diu fuerunt steriles, possunt tandem esse fecundi, preueniatur disposita censura iustitie, et numquam a cordis oculis diuine [c 1Kb] discretionis imago discedat. ueniet enim in maiestatis sue gloria Dominus, sicut ipse predixit , aderitque cum eo radians in splendoribus suis innumerabilis angelicarum  multitudo legionum. Congregabuntur ante thronum potentie eius omnium gentium populi; et quidquid hominum uniuersis seculis toto orbe terrarum progenitum est, in conspectu iudicantis astabit. Separabuntur ab iniustis iusti, a nocentibus innocentes; et cum preparatum sibi regnum, recensitis misericordie operibus, filii pietatis acceperint, exprobrabitur duritia sterilitatis iniustis; et nichil habentes sinistri commune cum dextris, in ignem ad diaboli et angelorum eius tormenta dispositum, omnipotentis iudicis damnatione mittentur, cum illo habituri pene communionem, cuius elegerunt facere uoluntatem. Quis igitur istam 32 sortem eternorum cruciatuum non pauescat? Quis mala numquam finienda  non timeat? Sed cum ideo denuntiata sit seueritas,  ut misericordia quereretur, in diebus presentibus cum misericordie est largitate uiuendum, ut homini post periculosam negligentiam, ad pietatis opera reuertenti, possibile sit ab hac sententia liberari. Hoc enim agit potentia iudicis, hoc gratia [d 1Kb] Seruatoris, ut relinquat impius uias suas, et ab iniquitatis sue consuetudine peccator abscedat. Misereantur pauperum, qui sibi uolunt parcere Christum. Faciles sint in alimenta miserorum, qui cupiunt ad societatem peruenire [e 1Kb] felicium. Non sit uilis homini homo, nec in quoquam despiciatur illa natura, quam rerum conditor suam fecit. Cui enim laborantium licet negare quod Christus sibi profitetur impendi? Iuuatur conseruus, et gratiam refert Dominus. Cibus egeni, regni celestis est pretium; et largitor temporalium  heres efficitur eternorum. Unde autem exigua ista impendia tanta estimari taxatione meruerunt, nisi quia pondera operum caritatis lance pensantur, et cum amatur ab homine quod Deus diligit, merito in eius ascenditur regnum, in cuius transitur affectum?



CAP. III.

Ad horum ergo operum, dilectissimi, piam curam dies nos apostolice institutionis inuitat, in quo sanctarum [f 1Kb] collationum prima collectio est prudenter a Patribus et utiliter ordinata: ut quia in hoc tempore gentilis quondam populus superstitiosius demonibus seruiebat, contra profanas hostias impiorum, [g 1Kb] sacratissima nostrarum eleemosynarum celebraretur oblatio. Quod quia incrementis Ecclesie fructuosissimum fuit, placuit esse perpetuum.  Unde hortamur sanctitatem uestram ut per Ecclesias regionum uestrarum [h 1Kb] quarta feria de facultatibus uestris, quantum suadet possibilitas et uoluntas, [i 1Kb] ad expensas misericordie conferatis, ut possitis illam beatitudinem promereri, in qua sine fine gaudebit qui intelligit super egenum et pauperem . Ad quem intelligendum, dilectissimi, sollicita benignitate uigilandum est, ut quem modestia tegit, et uerecundia [i 1Kb] prepedit, inuenire possimus. Sunt enim 33 qui palam poscere ea quibus indigent erubescunt; et malunt [k 1Kb] miseria tacite egestatis affligi quam publica petitione confundi. Intelligendi ergo isti sunt, et ab occulta necessitate [l 1Kb] subleuandi, ut hoc ipso amplius gaudeant, cum et paupertati eorum  consultum fuerit, et pudori. Recte [m 1Kb] autem in egeno  et paupere ipsius Iesu Christi Domini nostri persona sentitur, qui cum esset diues, [a 1Kb] sicut ait B. apostolus, pauper factus est, ut nos sua paupertate ditaret . Et ne deesse nobis [b 1Kb] sua presentia uideretur, ita humilitatis et glorie sue temperauit mysterium, ut quem Regem et Dominum in maiestate Patris adoramus, eumdem in suis pauperibus pasceremus, liberandi ob hoc in die mala a damnatione perpetua, et pro intellecti pauperis cura, regni celestis consortiis inserendi.



CAP. Iu.

Ut autem in omnibus, dilectissimi, placeat Domino uestra deuotio, etiam ad hanc uos hortamur industriam, ut Manicheos ubicumque latentes uestris presbyteris publicetis. Magna est enim  pietas prodere latebras impiorum, et ipsum in eis, cui seruiunt, diabolum debellare. Contra istos enim, dilectissimi, omnem quidem orbem terrarum, et totam ubique Ecclesiam decet fidei [c 1Kb] arma arripere; sed uestra in hoc opere deuotio debet excellere, qui in progenitoribus uestris Euangelium crucis Christi ab ipso beatissimorum apostolorum Petri et Pauli ore didicistis. Non sinantur latere homines, qui legem per Mosen datam, in qua Deus uniuersitatis conditor ostenditur, recipiendam esse non credunt; prophetis, et sancto Spiritui contradicunt, psalmos Dauidicos, qui per uniuersalem Ecclesiam cum omni pietate cantantur, damnabili impietate ausi sunt refutare; Christi Domini natiuitatem secundum carnem negant; passionem et resurrectionem eius simulatam  dicunt fuisse, non ueram; baptismum regenerationis totius gratie uirtute dispoliant. Nihil est apud eos sanctum, nichil integrum, nichil uerum. Cauendi sunt, ne cuiquam noceant; prodendi sunt, ne [d 1Kb] in aliqua ciuitatis nostre parte consistant. uobis, dilectissimi, ante tribunal Domini proderit, quod indicimus, quod rogamus. Dignum est enim, ut eleemosynarum sacrificio [e 1Kb] etiam huius operis palma iungatur, auxiliante uobis per omnia Domino Iesu Christo, qui uiuit et regnat in secula seculorum. Amen.



34 SERMO X [Al. IX].
De Collectis u.



SYNOPSIS.


I. Collectarum consuetudine ab apostolis tradita iuuari fideles. Opes non tam possidende quam dispensande a Deo tradite sunt.---II. Quam miseri qui opes suas in proprium tantummodo usum, non  in pauperes expendunt.---III. Sine misericordia in pauperes, ceteras uirtutes non prodesse.---Iu. Fidem sine operibus mortuam esse, per caritatem uiuificari. Eleemosyne ac temperantie bona que?



CAP. I.

Apostolice traditionis, dilectissimi, instituta seruantes, pastorali uos sollicitudine cohortamur, ut diem quem illi ab impiorum superstitione purgatum, misericordie operibus consecrarunt, deuotione religiose consuetudinis celebremus, ostendentes apud nos auctoritatem Patrum uiuere, eorumque doctrinam in nostra obedientia permanere. Quoniam [f 1Kb] sancta tante constitutionis utilitas, non preterito tantum tempori, sed etiam nostre prospexit etati, ut quod illis ad destructionem profuit uanitatum,  hoc nobis proficeret ad incrementa uirtutum. Quid autem tam aptum fidei, quid tam conueniens pietati, quam egentium iuuare [g 1Kb] pauperiem, infirmorum curam recipere, fraternis necessitatibus subuenire, et conditionis proprie in aliorum labore meminisse? In quo opere, quantum quis possit, [h 1Kb] quantumque non possit, solus ueraciter ille discernit, qui nouit quid quibusque contulerit. Non solum enim spiritales opes et dona celestia Deo donante capiuntur, sed etiam terrene et corporee facultates ex ipsius largitate proueniunt, ut merito rationem eorum quesiturus sit, [i 1Kb] que non magis possidenda tradidit, quam dispensanda commisit. Muneribus igitur Dei iuste et sapienter utendum est, ne materia boni operis fiat causa peccati. [i 1Kb] Nam diuitie, quod  ad ipsas species earum atque substantias pertinet, bone sunt, et humane societati plurimum prosunt, cum a beneuolis habentur et largis, nec illas aut luxuriosus 35 prodigit, aut auarus [k 1Kb] abstrudit, ut tam pereant male condite, quam insipienter expense.



CAP. II.

Quamuis autem laudabile sit intemperantiam fugere, et turpium uoluptatum damna uitare, multique magnifici facultates suas dedignentur occulere, et [l 1Kb] in copia affluentes uilem atque sordentem horreant parcitatem, non est tamen talium aut felix abundantia, aut [m 1Kb] probanda frugalitas, si ipsis tantum proprie opes seruiunt; si eorum bonis nulli iuuantur pauperes, nulli fouentur infirmi; si de magnarum abundantia facultatum non captiuus redemptionem,  non peregrinus solatium, non exsul sentit auxilium. Huiusmodi diuites egentiores omnibus sunt egenis. Perdunt enim illos redditus quos [n 1Kb] possent  habere perpetuos, et dum breui nec semper libero incubant usui, nullo iustitie cibo, [a 1Kb] nulla misericordie suauitate pascuntur; foris splendidi, intus obscuri; [b 1Kb] abundantes temporalium, inopes eternorum: quia ipsi animas suas fame afficiunt et nuditate dehonestant, [c 1Kb] qui de iis que terrenis horreis commendarunt, nichil thesauris celestibus intulerunt.

Sed forte sunt aliqui diuitum qui, licet nullis largitionibus pauperes Ecclesie soleant adiuuare, alia tamen Dei mandata custodiunt, et inter diuersa fidei et probitatis merita, ueniabiliter sibi estimant unam deesse uirtutem. uerum hec tanta est [d 1Kb] , ut sine illa cetere, etsi sunt, prodesse non possint. Quamuis enim quis fidelis sit, et [e 1Kb] castus, et sobrius, et aliis  maioribus ornatus insignibus; si misericors tamen non est, misericordiam [f 1Kb] non meretur: ait enim Dominus: Beati misericordes, quoniam ipsorum miserebitur Deus . Cum autem uenerit Filius hominis in maiestate sua, et sederit in throno glorie sue, et congregatis omnibus gentibus, bonorum et malorum fuerit facta discretio , in quo laudabuntur qui ad dexteram stabunt, nisi in operibus beneuolentie et caritatis officiis, que iehsu Christus sibi impensa reputabit? Quoniam qui naturam hominis suam fecit, in nullo se [g 1Kb] ab humana humilitate discreuit. 36 Sinistris uero quid obiicietur, nisi neglectus dilectionis, duritia inhumanitatis, et pauperibus misericordia denegata? quasi nec alias uirtutes dextri, nec alias offensiones habeant sinistri.  Sed illo magno summoque iudicio tanti estimabitur uel largitatis benignitas, uel tenacitatis impietas, ut pro plenitudine omnium uirtutum, et pro summa omnium commissorum, et per unum bonum isti introducantur in regnum, et per unum malum illi in ignem mittantur eternum.

Nemo igitur, dilectissimi, de ullis sibi bone uite meritis blandiatur, si illi defuerint opera caritatis; nec de sui corporis [h 1Kb] puritate securus sit, qui nulla eleemosynarum purificatione mundatur. Eleemosyne enim peccata delent , mortem perimunt, et penam perpetui ignis exstinguunt. Sed qui  ab earum fructu fuerit uacuus, erit ab indulgentia retribuentis alienus, dicente Salomone: Qui obturat aures ne audiat imbecillum, et ipse [i 1Kb] uocabit Dominum, et non erit qui exaudiat eum. Unde et Tobias filium suum preceptis pietatis instituens: Ex substantia, inquit, tua fac eleemosynam, et noli auertere faciem tuam ab illo paupere: ita fiet ut nec a te auertatur facies Dei . Hec uirtus omnes facit utiles esse uirtutes, que ipsam quoque fidem, ex qua iustus uiuit , et que sine operibus mortua nominatur , sui admixtione uiuificat: quia sicut in fide est operum ratio, ita in operibus fidei fortitudo. Dum ergo tempus habemus, sicut ait Apostolus, operemur quod bonum est ad omnes, maxime autem ad domesticos fide .  Bonum autem facientes non deficiamus, tempore enim suo metemus . Presens itaque uita tempus est sationis, et [i 1Kb] dies retributionis tempus est messis, quando unusquisque seminum fructus secundum sationis sue percipiet quantitatem. De prouentu autem istius segetis nemo falletur, quia animorum ibi magis quam impendiorum mensura taxabitur; et tantum reddent exigua de exiguis, quantum magna de magnis. Et ideo, dilectissimi, satisfiat apostolicis institutis. Et quia [k 1Kb] die Dominica prima est futura collectio, omnes uos 37 deuotioni uoluntarie preparate, ut unusquisque secundum sufficientiam suam habeat in sacratissima oblatione consortium. Exorabunt pro uobis et ipse eleemosyne, et ii qui uestris muneribus iuuabuntur; ut ad omne opus bonum  idonei semper esse possitis, in Christo Iesu Domino nostro, qui uiuit et regnat per infinita secula seculorum. Amen.



SERMO XI[Al. X]. [l 1Kb]
De Collectis uI.



SYNOPSIS.

I. Quantum ultima sententia iudicis nostri, misericordie commendet opera.---II. Unde collectarum consuetudo originem traxerit in Ecclesia.



CAP. I.

Et diuinis preceptis, dilectissimi, et apostolicis didicimus institutis, omni homini inter uite huius discrimina constituto, misericordiam Dei miserendo esse querendam. Nam que lapsos spes erigeret,  que uulneratos medicina sanaret, nisi eleemosyne soluerent culpas, et necessitates pauperum fierent remedia delictorum? Unde quia dixerat Dominus: Beati misericordes, quia ipsorum miserebitur Deus : omne illud examen quo maiestate presenti uniuersum iudicaturus est mundum, sub hac ostendit equitate librandum, ut sola erga inopes operum qualitate discussa, et impiis ardere cum diabolo, et benignis paratum sit regnare cum Christo. Que ibi in medium facta non uenient? que occulta non detegentur? que conscientie non patebunt? ubi uere nemo gloriabitur castum se habere cor, aut mundum se esse a peccato . Sed quoniam exaltabitur super iudicium misericordia, et omnem retributionem iustitie transcendent  dona clementie, omnis uita mortalium, et cunctarum diuersitas actionum sub unius regule conditione taxabitur, ut nulla ibi commemoratio cuiusquam facienda sit criminis, ubi confessione Creatoris opera fuerint inuenta pietatis. Non ergo solum quod eis exprobrabitur fecerunt sinistri, nec quia humanitatis docebuntur 38 extranei, aliorum peccatorum inuenientur alieni; sed in multis rei ob hoc maxime damnabuntur, quod crimina sua nullis eleemosynis redemerunt. Cum enim durissimi cordis sit quacumque laborantium miseria non moueri, et habens auxiliandi copiam tam iniquus sit qui non iuuit afflictum, quam qui oppressit infirmum, que spes superest peccatori, qui nec ideo miseretur, ut misericordiam consequatur? Primitus itaque, dilectissimi,  sibi malus est, qui alteri bonus non est, et anime nocet sue, qui ut potest non succurrerit aliene. Una est diuitum pauperumque natura, [a 1Kb] et inter cetera fragilitatis humane, nulla est sanitatis tuta felicitas, quia quod aliqui possunt incidere, non est qui debeat non timere. Agnoscat se in quibuscumque hominibus mutabilis et caduca mortalitas, et pro conditione communi socialem generi suo reddat affectum; fleat cum flentibus, et cum dolentium gemitibus ingemiscat; communicet cum indigentibus copias suas; [b 1Kb] bene ualente corporis ministerio, ad male iacentem inclinet se egrotum: inter cibos suos numeret esurientium portionem, et in pallenti trementium nuditate se credat algere. QUI ENIM releuat temporalem  miseriam laborantis, euadit eternum supplicium peccatoris.



CAP. II.

Prouidenter igitur, dilectissimi, a sanctis Patribus pieque dispositum est, ut in diuersis temporibus quidam essent dies qui deuotionem fidelis populi ad collationem publicam prouocarent; et quia ad ecclesiam maxime ab unoquoque opem querente decurritur, fieret ex possibilitate multorum, uoluntaria et sancta collectio, que per presidentium curam necessariis seruiret expensis. Ad cuius operis desideratum uobis, ut credimus, fructum dies uos uicinus inuitat; accedentibus admonitionibus nostris, ut [c 1Kb] ad ecclesias regionum uestrarum sabbato proxime futuro misericordie munera deferatis. Et quia hilarem datorem diligit Deus , nemo sibi  amplius quam substantia eius permittit indicat. Inter se et pauperem equus quisque sit iudex. [d 1Kb] Remoueat diffidentiam leta et secura miseratio; et qui egeno subuenit, Deo se impendere quod largitur intelligat. De quibuslibet substantiis, quarum utique non una 39 mensura est, potest esse par meritum, si inter diuersas conferentium quantitates non sit minor cuiusquam pietas quam facultas. Deus enim, apud quem non est acceptio personarum, similiter recipit et diuitis munus et pauperis: quoniam nouit quid singulis dederit, quidue non dederit; et IN DIE retributionis non modus iudicabitur censuum, sed qualitas uoluntatum. Per Christum Dominum nostrum.



SERMO XII [Al. XI]. [e 1Kb] De Ieiunio decimi mensis I.



SYNOPSIS.


I. Homo ideo conditus, ut suum imitetur auctorem; et hoc Dei donum est.---II. Charitatem non Deum solum, sed et proximum complecti, ipsosque inimicos; que Christiane caritatis latitudo est. ---III. Omnibus Dei iudiciis subditus quisque debet esse, nec minus de inopia quam de abundantia gratias agere.---Iu. Ieiunio, oratione et eleemosyna omnes uirtutes comprehendi.



CAP. I.

Si fideliter, dilectissimi, atque sapienter creationis nostre [f 1Kb] intelligamus exordium, inueniemus hominem ideo ad imaginem Dei conditum, ut imitator sui esset auctoris; et hanc esse naturalem nostri generis dignitatem, si in nobis quasi in quodam speculo diuine benignitatis forma resplendeat. Ad quam utique nos quotidie reparat gratia Saluatoris, [g 1Kb] dum quod cecidit in Adam primo, erigitur in  secundo. Causa autem reparationis nostre non est nisi misericordia Dei: quem non diligeremus, [a 1Kb] nisi nos prior ipse diligeret, et tenebras ignorantie nostre, sue ueritatis luce discuteret. Quod per sanctum Isaiam Dominus [b 1Kb] prenuntians, ait: Adducam cecos [c 1Kb] in uiam quam ignorabant, et semitas quas nesciebant faciam illos calcare. Faciam illis tenebras in lucem, et praua in directa. Hec uerba faciam illis, et [d 1Kb] non relinquam eos . 40 Et iterum, Inuentus sum, inquit, a non querentibus me, et palam apparui iis qui me non interrogabant . Quod quomodo impletum sit, Ioannes apostolus [e 1Kb] docet dicens: Scimus, quoniam [f 1Kb] Filius Dei uenit, et dedit nobis sensum, ut cognoscamus uerum, et simus in uero Filio eius . Et iterum: Nos ergo diligamus Deum,  quoniam ipse prior dilexit nos . Diligendo itaque nos Deus, ad imaginem suam nos reparat, et ut in nobis formam sue bonitatis inueniat, dat unde ipsi quoque quod operatur operemur, accendens scilicet mentium nostrarum lucernas, et igne nos sue caritatis [g 1Kb] inflammans; ut non solum ipsum, sed etiam quidquid diligit diligamus. Nam si inter homines ea demum firma amicitia est, quam morum similitudo sociarit, cum tamen parilitas uoluntatum sepe in reprobos tendat affectus, quantum nobis optandum atque nitendum est ut in nullo ab iis que Deo sunt placita, discrepemus! De quo dicit propheta: Quoniam ira in indignatione eius, et uita in uoluntate eius : quia non aliter in nobis erit dignitas diuine maiestatis, nisi imitatio fuerit  uoluntatis.



CAP. II.

Dicente itaque Domino: Diliges Dominum Deum tuum ex toto corde tuo, et ex tota mente tua; et diliges proximum tuum sicut teipsum : suscipiat fidelis anima auctoris sui atque rectoris immarcescibilem caritatem, totamque se etiam eius subiiciat uoluntati, in cuius operibus atque iudiciis nichil uacat a ueritate iustitie, nichil a miseratione clementie. Quoniam etsi magnis quis laboribus  et multis fatigetur incommodis, bona est [h 1Kb] illi causa tolerandi, qui se aduersis uel corrigi intelligit, uel probari. Charitatis uero istius pietas perfecta esse non poterit, nisi diligatur et proximus. Quo nomine non ii tantum intelligendi sunt qui nobis amicitia aut propinquitate iunguntur, sed omnes prorsus homines, cum quibus nobis [i 1Kb] natura communis est, siue illi hostes sint, siue socii; siue liberi, siue serui. Unus enim nos Conditor finxit, unus nos Creator animauit; eodem cuncti celo et ere, iisdem [i 1Kb] fruimur diebus et 41 noctibus; cumque alii sint boni, alii mali; alii iusti, alii iniusti; Deus tamen omnibus largitor, omnibus est benignus, sicut Lycaoniis a Paulo et Barnaba apostolis dicitur de prouidentia Dei: Qui in preteritis generationibus dimisit omnes gentes ingredi uias suas.  [k 1Kb] Et quidem non sine testimonio semetipsum reliquit benefaciens eis, de celo dans pluuiam et tempora fructifera, et implens cibo [l 1Kb] et letitia corda nostra . Dedit autem nobis maiores diligendi proximi causas Christiane gratie latitudo, que se per omnes partes totius orbis extendens, [m 1Kb] dum neminem despectat, docet neminem negligendum. Et merito etiam inimicos diligi, et pro persecutoribus sibi precipit supplicari , qui ex omnibus quotidie gentibus, [n 1Kb] sacris oliue sue ramis germen inserens oleastri , de inimicis reconciliatos, de alienis adoptiuos, de impiis facit iustos; ut omne genu flectatur, celestium, terrestrium, et infernorum: et omnis lingua confiteatur, quia Dominus iehsu Christus in gloria est Dei Patris .



CAP. III.


Cum ergo Deus bonos nos esse uelit, quia bonus est, nichil nobis debet de eius iudiciis displicere. Nam non per omnia illi gratias agere, quid est aliud quam ex quadam eum parte reprehendere? Audet [o 1Kb] enim plerumque humana insipientia aduersus Creatorem suum, non solum de inopia, sed etiam de copia murmurare; ut et cum aliquid non suppetit, querula, et cum quedam exuberant, sit ingrata. Multe messis dominus, horreorum suorum plenitudinem  fastidiuit , et ad copiam uindemie affluentis ingemuit; nec de magnitudine fructuum gratulatus, sed de uilitate conquestus est. Si autem parcior fuerit in susceptis terra seminibus, et castigatiore prouentu uites oleeque defluxerint, [a 1Kb] accusantur anni, arguuntur elementa, et nec eri parcitur, nec celo, cum fideles et [b 1Kb] pios discipulos ueritatis nichil magis commendet et muniat, 42 quam perseuerans in Deum, et indefessa laudatio, dicente Apostolo: Semper gaudete, sine intermissione orate; in omnibus gratias agite. Hec enim uoluntas Dei est in Christo Iesu in omnibus [c 1Kb] uobis . Huius autem deuotionis quemadmodum poterimus esse participes, nisi rerum uarietas constantiam mentis exerceat? ut amor directus in Deum nec inter secunda  superbiat, nec inter aduersa deficiat. Quod placet Deo, placeat [d 1Kb] et nobis. De omni mensura munerum eius gaudeamus. Qui bene usus est magnis, bene utatur et modicis. Tam nobis copia quam parcitate consulitur. Nec in spiritalibus lucris [e 1Kb] angustia grauabimur fructuum, si fecunditas non arescat animorum. Oriatur de cordis agro, quod terra [f 1Kb] non edidit. SEMBER ILLI, quod largiatur, occurrit, cui bene uelle non deficit. Ad omnia igitur, dilectissimi, opera pietatis, omnium nobis qualitas prosit annorum, nec beneuolentiam christianam difficultas temporalis impediat. Nouit Dominus uasa hospitalis uidue [g 1Kb] in opus pietatis sue uacuata complere ; nouit aquas in uina conuertere ; nouit de paucissimis panibus quinque millia esurientium saturare  populorum . Et ille qui [h 1Kb] in pauperibus suis pasoitur, que potuit augere dando, potest multiplicare sumendo.



CAP. Iu.

Tria uero sunt que maxime ad religiosas pertinent actiones, oratio scilicet, ieiunium, et eleemosyna, quibus exercendis omne quidem tempus [i 1Kb] acceptum, sed illud est studiosius obseruandum, quod apostolicis accepimus traditionibus consecratum; sicut etiam decimus hic mensis morem refert ueteris instituti, ut tria illa de quibus locutus sum diligentius exsequamur. Oratione enim propitiatio Dei queritur, ieiunio concupiscentia carnis exstinguitur, eleemosynis peccata redimuntur ; simulque per omnia Dei in nobis imago renouatur,  si et in laudem eius semper parati, et ad 43 purificationem nostram sine cessatione solliciti, et ad sustentationem proximi indesinenter [i 1Kb] simus intenti. Hec triplex obseruantia, dilectissimi, omnium uirtutum comprehendit effectus. Hec ad imaginem et similitudinem Dei peruenit, et a Spiritu sancto inseparabiles facit. Quia in orationibus permanet fides recta, [k 1Kb] in ieiuniis innocens uita, in eleemosynis mens benigna. Quarta igitur et sexta feria ieiunemus; sabbato autem apud beatissimum apostolum Petrum uigilias celebremus; qui et orationes, et ieiunia, et eleemosynas nostras precibus suis dignabitur adiuuare [l 1Kb] . Per Dominum nostrum Iesum Christum, qui cum Patre et sancto Spiritu uiuit et regnat in secula seculorum. Amen.



SERMO XIII [Al. XII]. De Ieiunio decimi mensis II.



SYNOPSIS.

Ieiunium mensis decimi cur institutum; eiusdem et Christiane erga pauperes misericordie laus.

Quod temporis ratio et deuotionis [m 1Kb] nostre admonet consuetudo, pastorali uobis, dilectissimi, sollicitudine predicamus, decimi mensis celebrandum esse ieiunium, quo pro consummata perceptione omnium fructuum, [n 1Kb] dignissime largitori eorum Deo continentie libamen offertur. Quid enim potest efficacius esse ieiunio, cuius obseruantia appropinquamus Deo, et resistentes diabolo, uitia blanda superamus? SEMPER [o 1Kb] enim uirtuti cibus ieiunium fuit, [p 1Kb] De abstinentia prodeunt caste cogitationes, rationabiles  uoluntates, salubriora consilia. Et per uoluntarias afflictiones caro concupiscentiis moritur, uirtutibus spiritus innouatur. Sed quia non [q 1Kb] solo ieiunio animarum nostrarum salus acquiritur, ieiunium nostrum misericordiis pauperum suppleamus. Impendamus uirtuti, quod subtrahimus uoluptati. Fiat refectio pauperis, abstinentia ieiunantis. Studeamus uiduarum defensioni, pupillorum utilitati, lugentium consolationi, dissidentium paci. Suscipiatur peregrinus, adiuuetur oppressus, uestiatur 44 nudus, foueatur egrotus; ut quicumque nostrum de iustis laboribus auctori bonorum omnium Deo sacrificium huius pietatis obtulerit, ab eodem regni celestis premium [r 1Kb] percipere mereatur. Quarta igitur et sexta feria  ieiunemus; sabbato autem apud beatum Petrum apostolum pariter uigilemus, cuius suffragantibus meritis, que poscimus, impetrare possimus, per Dominum nostrum Iesum Christum, qui cum Patre et sancto Spiritu uiuit et regnat in secula seculorum. Amen.




SERMO XIu[Al. XIII]. [a 1Kb] De Ieiunio decimi mensis III.



SYNOPSIS.

I. Ager cordis quibus modis colatur ac fecundetur.---II. Diabolum magis tunc in fideles seuire, cum bona opera uel indicuntur uel exercentur.



CAP. I.

In Dominico agro, dilectissimi, cuius operarii sumus, oportet nos prudenter atque uigilanter spiritalem exercere culturam, ut perseueranti  industria, que legitimis temporibus sunt exsequenda, curantes, de sanctorum operum fruge letemur. Que si pigro otio et inerti desidia negligantur, terra nostra nichil generosi germinis pariet, et spinis ac tribulis [b 1Kb] obsita, non producet que condenda sint horreis, sed que urenda sint flammis. Ager autem iste, dilectissimi, rorante desuper gratia Dei, fide munitur, ieiuniis [c 1Kb] exercetur, eleemosynis seritur, orationibus fecundatur, ut inter plantationes rigationesque nostras nullius amaritudinis radix pullulet, nec se incrementa cuiusque noxie stirpis attollant; sed enecate [d 1Kb] omnium semine uitiorum, coalescat seges leta uirtutum. Ad quam diligentiam omni quidem nos tempore [e 1Kb] pietas adhortatur, sed in his diebus qui huic operi sunt specialius prestituti, maior animositas  et cura est excitanda feruentior, ne quod pium est agere non indictum, impium sit negligere predicatum.



CAP. II.

Decimi itaque mensis ieiunium, ad quod caritatem uestram religioso proposito nouimus 45 preparatam, unanimiter, auxiliante Christo, [f 1Kb] celebrandum hortamur, monentes ut unusquisque secundum mensuram possibilitatis quam accepit a Deo, in bonis operibus enitescat. Quia et inimici nostri, qui nostra sanctificatione torquentur, in his diebus quos ad maiorem obseruantiam nobis dispositos esse nouerunt, uehementius seuiunt, et subtiliore insidiantur astutia; ut aliis immittendo metum inopie  de largitatis expensis, aliis [g 1Kb] iniiciendo tristitiam de labore ieiunii, quamplurimos a consortio huius deuotionis abducant. Contra quas tentationes, dilectissimi, uigilet in nobis pii cordis intentio, et a Christianis mentibus cogitationes diffidentie repellantur. Modicum est enim quod pauperi [h 1Kb] satis est. Nec uictus illius nec uestitus onerosus est. uile [i 1Kb] enim est quod esurit; uile est quod sitit, et nuditas [i 1Kb] que indiget operiri poscit, non ornari. Et tamen Dominus noster tam pius operum nostrorum arbiter, tam benignus est estimator, ut etiam pro calice aque frigide sit premium redditurus. Et quia iustus inspector est animorum, non impendium solum operis, sed etiam affectum est remuneraturus operantis, per Christum Dominum nostrum.



SERMO Xu [Al. XIu]. [k 1Kb] De Iuiunio decimi mensis Iu.



SYNOPSIS.

I. Triplex orationis, ieiunii et eleemosyne remedium aduersus tentationes diaboli et uulnera peccati. ---II. Ieiunii preceptum, sicut et preceptum dilectionis, non esse noue legis gratia abrogatum; eidem misericordie opera esse iungenda.



CAP. I.

Confidenter uos, dilectissimi, ad opera pietatis hortamur, quia experimentis didicimus, libenter uos suscipere quod monemus. Scitis namque, et Deo docente cognoscitis, ad eternum uobis gaudium profuturam 46 diuinorum obseruantiam mandatorum. In quibus exsequendis quia humana fragilitas plerumque lassescit, et in multis per lubricum sue infirmitatis offendit, misericors et pius Dominus [l 1Kb] remedia  nobis et adiutoria dedit, per que ueniam obtinere possimus. Quis enim tot illecebras mundi, tot insidias diaboli, tot denique pericula sue mutabilitatis euaderet, nisi clementia eterni Regis mallet nos reparare quam perdere? Nam et qui iam redempti, iam regenerati, [m 1Kb] filii lucis effecti sunt, quamdiu tamen in hoc mundo, qui totus in maligno positus est , [n 1Kb] detinentur; quamdiu infirmitati carnis corruptibilia et temporalia blandiuntur, non possunt istos dies sine tentatione transire. Nec facile cuiquam prouenit tam incruenta uictoria, ut [o 1Kb] inter multos hostes frequentesque conflictus, etiamsi sit liber a morte, sit quoque immunis a uulnere. Curandis  igitur lesionibus quas sepe incidunt qui cum inuisibili hoste confligunt, trium maxime remediorum est adhibenda medicina: in orationis instantia, in castigatione ieiunii, in eleemosyne largitate: que cum pariter exercentur, Deus propitiatur, culpa deletur, tentator eliditur. Et iis quidem presidiis semper fidelis anima debet accingi, sed tunc studiosius preparari, cum ii adsunt dies qui proprie sunt ad hec pietatis officia prestituti.



CAP. II.

De quorum [a 1Kb] numero est etiam decimi huius mensis solemne ieiunium, quod non ideo negligendum est, quia de obseruantia ueteris legis assumptum est, tamquam hoc de illis sit que inter discretiones ciborum, inter baptismatum differentias et auium pecudumque hostias [b 1Kb] esse destiterunt. Illis  enim que rerum futurarum figuras gerebant, impletis, que significauerunt finita sunt. Ieiuniorum uero utilitatem noui Testamenti gratia non remouit; et continentiam corpori atque anime semper profuturam pia obseruatione suscepit. Quoniam sicut permanet apud intelligentiam Christianam: Dominum Deum tuum adorabis, et illi soli seruies ; et, [c 1Kb] Diliges Dominum Deum tuum ex toto corde tuo ; et, Diliges proximum tuum sicut teipsum , et cetera talium 47 mandatorum: ita quod in eisdem libris de ieiuniorum sanctificatione et curatione preceptum est, nulla interpretatione uacuatur. In omni enim tempore, [d 1Kb] omnibusque uite istius seculi diebus, ieiunia nos contra peccata faciunt fortiores, ieiunia concupiscentias uincunt, tentationes  repellunt, superbiam inclinant, iram mitigant, et omnes bone uoluntatis affectus ad maturitatem totius uirtutis enutriunt; si tamen in societatem [e 1Kb] sibi beneuolentiam caritatis assumant, et in operibus misericordie se prudenter exerceant. Ieiunium enim sine eleemosyna non tam purgatio anime quam carnis afflictio est; magisque ad auaritiam quam ad continentiam referendum est, quando aliquis sic a cibo abstinet, ut etiam [f 1Kb] a pietate ieiunet. Nostra ergo ieiunia, dilectissimi, abundent fructibus largitatis, et in pauperes Christi benignis sint fecunda muneribus. Nec tardentur in hoc opere mediocres, quia parum sit quod possint de sua facultate decerpere. Nouit Dominus omnium uires, et scit iustus inspector de qua mensura quisque quid tribuat. Dissimiles quidem  substantie, similes erogationes habere non possunt: sed equatur plerumque merito, quod distat impendio: quia potest esse par animus, etiam ubi impar  est census. Hec itaque ut adiuuante Deo pia deuotione curentur, quarta et sexta feria ieiunemus; sabbato uero apud beatum Petrum apostolum uigilias celebremus, ut eius orationibus adiuti, in omnibus misericordiam Dei mereamur.



SERMO XuI [Al. Xu]. De Ieiunio decimi mensis u.



SYNOPSIS.

I. Diuites et Deo gratias agant, qui opes eis largitur, et has cum pauperibus communicent.--- II. Cur institutum decimi mensis ieiunium. Efficax oratio, cui eleemosyna suffragatur.---III. Hereticos diabolo ad corrumpendos fideles famulari sub Christiano nomine.---Iu. Manicheorum heresis omnium sordium sentina. Quid in eos Leo gessit Rome. ---u. Eosdem esse et fagiendos, et prodendos.--- uI. Zelo aduersus hereticos gratiores fieri apud Deum orationes, ieiunia, et eleemosynas.



CAP. I.


Sublimitas quidem, dilectissimi, gratie Dei hoc quotidie operatur in cordibus 48 Christianis, ut omne desiderium nostrum a terrenis ad celestia transferatur. Sed etiam presens uita per Creatoris opem ducitur, et per ipsius prouidentiam sustinetur: quia idem est largitor temporalium, qui promissor est eternorum. Sicut [g 1Kb] ergo spe future felicitatis, ad quam per fidem currimus, gratias Deo agere debemus quod ad perceptionem tante preparat onis euehimur, ita pro iis quoque commodis que singulorum annorum reuolutione consequimur, Deus a nobis [h 1Kb] honorandus atque laudandus est, qui sic terre fecunditatem ab initio dedit, sic pariendorum fructuum leges in quibusque germinibus et seminibus ordinauit, ut numquam sua instituta desereret, sed  in rebus conditis benigna Conditoris administratio permaneret. Quidquid ergo ad usus hominum segetes, uinee, oleeque [i 1Kb] pepererint, totum hoc diuine bonitatis largitate profluxit: que, elementorum qualitate uariata, dubios agricolarum labores clementer adiuuit, ut utilitatibus nostris uenti et imbres, frigora et estus, dies noctesque seruirent. Non enim sibi ad effectus operum suorum humana ratio sufficeret, nisi plantationibus et rigationibus solitis Deus incrementa preberet. Unde plenum pietatis atque iustitie est, ut de his que nobis celestis Pater misericorditer contulit, nos quoque alios adiuuemus. Sunt enim plurimi qui nullam in agris, nullam in uineis, nullam habent in oleis portionem, quorum inopie de ea quam Dominus dedit copia consulendum est; ut et ipsi nobiscum  Deo pro terre fecunditate benedicant, et gaudeant possidentibus fuisse donata, que etiam pauperibus ac peregrinis fuerint facta communia.  Felix est illud horreum, et omnium fructuum multiplicatione dignissimum, de quo egentium et debilium saturatur esuries, [a 1Kb] de quo releuatur peregrini necessitas, de quo desiderium fouetur infirmi. Quos ideo sub diuersis molestiis iustitia Dei laborare permisit, ut et miseros pro patientia, et misericordes pro beneuolentia coronaret.



CAP. II.

Huic autem operi, dilectissimi, cum omnia opportuna sint tempora, hoc nunc precipue aptum est atque conueniens, in quo sancti patres nostri diuinitus inspirati decimi mensis sanxere ieiunium, ut omnium fructuum collectione conclusa, rationabilis Deo abstinentia, dicaretur, et meminisset quisque ita uti abundantia, ut et circa se abstinentior, et circa pauperes esset effusior. Efficacissima  enim pro peccatis deprecatio est in eleemosynis atque ieiuniis, et uelociter ad diuinas conscendit aures talibus 49 oratio eleuata suffragiis. Quoniam, sicut scriptum est, anime sue benefacit uir misericors , et nichil est uniuscuiusque tam proprium quam quod impendit in proximum. Pars enim corporalium facultatum, que indigentibus ministratur, in diuitias transit eternas, et ille opes de hac largitate pariuntur, que nullo usu minui, nulla poterunt corruptione uiolari. Beati [b 1Kb] namque misericordes, quoniam ipsorum miserebitur Deus ; et ipse erit illis summa premii, qui est forma precepti.



CAP. III.

Inter hec autem, dilectissimi, opera pietatis, que nos Deo magis magisque commendant, dubium non est quin hostis noster, nocendi cupidus  et peritus, acrioribus inuidie stimulis incitetur: ut quos apertis et cruentis persecutionibus impugnare non sinitur, sub falsa Christiani nominis professione corrumpat, habens hereticos huic operi seruientes, quos a catholica fide deuios sibique subiectos militare in castris suis sub diuersis erroribus fecit. Et sicut decipiendis primis hominibus ministerium sibi serpentis assumpsit , ita horum linguas ad seducendos rectorum animos, ueneno sue falsitatis armauit. Sed iis insidiis, dilectissimi, pastorali sollicitudine, in quantum Dominus auxiliatur, occurrimus. Et ne quid de sancto grege pereat, precauentes, paternis uos denuntiationibus admonemus, ut labia iniqua et linguam dolosam, a quibus animam suam propheta liberari postulat , declinetis:  quoniam sermo eorum, sicut ait beatus Apostolus, serpit ut cancer . Humiliter irrepunt, blande capiunt, molliter ligant, latenter occidunt. ueniunt enim, sicut Saluator predixit, sub uestitu ouium, intus autem sunt lupi rapaces : quia non possent ueras et simplices oues fallere, nisi Christi nomine tegerent rabiem bestialem. In iis autem omnibus operatur [c 1Kb] ille qui, cum sit uere illuminationis inimicus, in lucis se angelum transfigurat. Huius arte Basilides, huius Marcion callet ingenio, hoc duce agitur Sabellius, hoc precipitatur rectore Photinus, huius potestati famulatur Arius, huius spiritui seruit Eunomius; tota denique [d 1Kb] bestiarum talium cohors hoc preside ab Ecclesie unitate discessit, hoc magistro a ueritate desciuit.



CAP. Iu.

Sed cum in cunctis peruersitatibus multiformem teneat principatum, arcem tamen sibi in Manicheorum stroxit insania, et latissimam in eis aulam, in qua se exsultantius iactaret, inuenit; ubi non unius prauitatis 50 speciem, sed omnium simul  errorum impietatumque mixturam generaliter possideret. Quod enim in paganis profanum, quod in Iudeis carnalibus cecum, quod in secretis magice artis illicitum, quod denique in omnibus heresibus sacrilegum atque blasphemum est, hoc in istos, quasi in sentinam quamdam cum omnium sordium concretione confluxit. Unde uniuersas eorum impietates ac turpitudines enarrare perlongum est; superat enim uerborum copiam criminum multitudo. [e 1Kb] Ex quibus ad indicandum pauca sufficiunt, ut de iis que audieritis, etiam illa que uerecunde pretermittimus estimetis. De sacris tamen eorum, que apud illos tam obscena sunt quam nefanda, quod inquisitioni nostre Dominus manifestare uoluit, non tacemus, ne quisquam putet nos de hac re dubie fame et incertis  opinionibus credidisse. Residentibus itaque mecum episcopis ac presbyteris, ac in eumdem [f 1Kb] consessum Christianis uiris ac nobilibus congregatis, Electos et Electas eorum iussimus presentari. Qui cum de peruersitate dogmatis sui, et de festiuitatum suarum consuetudine multa [g 1Kb] reserassent, illud quoque scelus, quod eloqui uerecundum est, prodiderunt, quod tanta diligentia inuestigatum est, ut nichil [h 1Kb] minus credulis, nichil obtrectatoribus relinqueretur ambiguum. Aderant enim omnes persone, per quas [i 1Kb] infandum facinus fuerat perpetratum, puella scilicet ut multum decennis, et due mulieres, que ipsam nutrierant, et huic sceleri prepararant. Presto erat etiam adolescentulus uitiator puelle, et episcopus ipsorum detestandi criminis ordinator. [i 1Kb] Horum  omnium par fuit et una confessio, et patefactum est exsecramentum quod aures nostre uix ferre potuerunt. De quo ne apertius loquentes castos offendamus auditus, gestorum documenta sufficiunt, quibus plenissime docetur nullam in hac secta pudicitiam, nullam honestatem, nullam penitus reperiri castitatem;  in qua lex est mendacium, diabolus religio, sacrificium turpitudo.



CAP. u.

Hos itaque [a 1Kb] homines, dilectissimi, per omnia exsecrabiles atque pestiferos, quos [b 1Kb] aliarum regionum perturbatio nobis intulit crebriores, ab amicitia uestra penitus abdicate; uosque precipue, mulieres, a talium notitia et colloquiis abstinete: ne dum fabulosis narrationibus incautus delectatur auditus, in diaboli laqueos incidatis. Qui sciens quod primum uirum mulieris ore 51 seduxerit, [c 1Kb] perque femineam credulitatem omnes homines a paradisi felicitate deiecerit, [d 1Kb] uestro nunc quoque sexui securiore insidiatur astutia, ut eas quas sibi potuerit per ministros sue falsitatis illicere, et fide spoliet et pudore. Illud quoque uos, dilectissimi, obsecrans  moneo, ut si cui uestrum innotuerit [e 1Kb] ubi habitent, ubi doceant, quos frequentent, et in quorum societate requiescant, nostre sollicitudini fideliter indicetis: quia parum prodest unicuique quod, protegente [f 1Kb] Spiritu sancto, ab istis ipse non capitur, si cum alios capi intelligit non mouetur. Contra communes hostes pro salute communi una omnium debet esse uigilantia, ne [g 1Kb] de alicuius membri uulnere etiam alia possint membra corrumpi, et qui tales non prodendos putant, in iudicio Christi inueniantur rei de silentio, etiam si non contaminantur assensu.



CAP. uI.

Assumite igitur religiose sollicitudinis pium zelum, et contra seuissimos animarum hostes omnium fidelium cura consurgat. [h 1Kb] Ideo enim misericors Deus quamdam nobis partem prodidit hominum  noxiorum, ut, manifestato periculo, excitaretur diligentia cautionis. Non sufficiat quod actum est, sed eadem inquisitio perseueret: que hoc, auxiliante Deo, [i 1Kb] consequetur, ut non solum qui recti sunt incolumes perseuerent, sed etiam multi qui diabolica seductione decepti sunt, ab errore reuocentur. uestre autem orationes et eleemosyne atque ieiunia misericordi Deo per hanc ipsam deuotionem sacratius offerentur, cum etiam hoc opus fidei ad omnia officia pietatis accesserit. Quarta igitur et sexta feria ieiunemus; sabbato autem apud presentem beatissimum apostolum Petrum uigilias celebremus; qui, sicut experimur et credimus, pro commendatis sibi a Domino ouibus indesinenter pastorales pretendit excubias: exoraturus deprecationibus suis ut Ecclesia  Dei, que ipsius est predicationibus instituta, ab  omni errore sit libera. Per Christum Dominum nostrum. Amen.



52 SERMO XuII [Al. XuI]. De Ieiunio decimi mensis uI.



SYNOPSIS.

I. Ieiunium a lege ueteri in nouam translatum et Deo ex grati animi sensu deberi, et orationem efficaciorem efficere.---II. Pium fenus cum Deo exercendum; fenus uero quam iniuste et impie ab hominibus exigatur.---III. Quilibet sequatur ex fenore e entus, semper mala est ratio fenerantis.--- Iu. Aliquorum abundantiam et aliorum inopiam ad hoc esse ordinatam, ut diues Dei bonitatem imitetur.



CAP. I.

Euangelicis sanctionibus, dilectissimi, multum [i 1Kb] auctoritatis prebet doctrina legalis, cum quedam de mandato ueteri ad nouam obseruantiam transferuntur, et ex ipsa ecclesiastica deuotione demonstratur, quod Dominus iehsu Christus non uenit  legem soluere, sed adimplere . Cessantibus enim significationibus quibus Saluatoris nostri nuntiabatur aduentus, et peractis figuris quas abstulit ipsa presentia ueritatis, ea que uel ad regulas morum uel ad simplicem Dei cultum ratio pietatis instituit, in eadem apud nos forma in qua sunt condita perseuerant; et que utrique Testamento erant congrua, nulla sunt commutatione uariata. Ex iis autem est etiam decimi mensis solemne ieiunium, quod a nobis nunc annua est consuetudine celebrandum: [k 1Kb] quia plenum iustitie est atque pietatis, gratias diuine agere largitati pro fructibus quos in usus hominum secundum summe prouidentie temperamentum terra produxit. Quod ut prompto animo nos facere [l 1Kb] monstremus, non solum continentiam ieiunii, sed etiam eleemosynarum curam oportet assumi, ut de terra quoque cordis nostri germen iustitie et fructus caritatis oriatur, et misericordiam Dei pauperum ipsius miserendo mereamur. Efficacissima enim est ad exorandum Deum postulatio, cui pietatis opera suffragantur, quoniam qui suum ab inope non auertit animum, cito ad se Domini conuertit auditum, dicente Domino: Estote misericordes, sicut et Pater uester misericors est; 53 dimittite, et dimittetur uobis . Quid hac iustitia benignius? Quid hac retributione clementius, ubi sententia iudicaturi in potestate ponitur iudicandi? Date, inquit, et dabitur uobis . Quam cito diffidentie sollicitudo et auaritie est amputata cunctatio, ut quod reddituram se promittit ueritas, secura expendat  [m 1Kb] humanitas.



CAP. II.


Constans esto, Christiane largitor: da quod accipias, sere quod metas, sparge quod colligas. Noli metuere dispendium, noli de dubio suspirare prouentu. Substantia tua cum bene erogatur, augetur. [a 1Kb] Concupisce iustum misericordie lucrum, et eterni questus sectare commercium. Munerator tuus uult te esse munificum, et qui dat ut habeas, mandat ut tribuas, dicens: Date, et dabitur uobis. Amplectenda est tibi promissionis istius gratulanda conditio. Quamuis enim non habeas nisi quod acceperis, non potes tamen non habere quod dederis. Qui ergo pecunias amat, et multiplicare opes suas immodicis optat augmentis, hoc potius sanctum fenus exerceat, et hac usurarum arte ditescat, ut non hominum laborantium captet necessitates, [b 1Kb] ne per  dolosa beneficia laqueos iniiciat insolubilium debitorum, sed illius sit creditor, illius fenerator, qui dicit: Date, et dabitur uobis; et qua mensura mensi fueritis, eadem remetietur uobis. Infidelis autem et iniquus est etiam sibi, qui quod estimat diligendum non uult habere perpetuum. [c 1Kb] Quantalibet adiiciat, quantalibet condat et congerat, inops de hoc mundo et egenus abscedet, dicente Dauid propheta: Quoniam cum interierit [d 1Kb] non accipiet omnia, neque descendet cum eo gloria eius . Qui si benignus esset anime sue, illi bona sua crederet, qui et idoneus fideiussor est pauperum, et largissimus redditor usurarum. Sed iniusta et impudens auaritia, que beneficium se dicit prestare cum decipit, non credit Deo ueraciter promittenti, et credit  homini [e 1Kb] trepide paciscenti; dumque certiora existimat presentia quam futura, merito in hoc frequenter incurrit, ut ei cupiditas iniusti lucri non iniusti causa sit damni.



CAP. III.

Unde quilibet sequatur euentus, [f 1Kb] mala semper est ratio fenerantis, cui pecuniam et minuisse et auxisse peccatum est: ut aut miser sit amittendo quod dedit, aut miserior accipiendo quod non dedit. Fugienda prorsus est iniquitas fenoris: et lucrum quod omni caret humanitate uitandum est. 54 Multiplicatur quidem facultas iniustis et tristibus incrementis, sed mentis substantia contabescit: quoniam FENUS pecunie funus est anime. Quid enim  de huiusmodi hominibus sentiat Deus, sacratissimus propheta Dauid manifestat: qui cum diceret, Domine, quis habitabit in tabernaculo tuo, aut quis requiescet in monte sancto tuo ? responso diuine uocis instruitur, et eum ad eternam requiem pertinere cognoscit, qui inter alias pie conuersationis regulas, pecuniam suam non dedit ad usuram; et a tabernaculo Dei ostenditur alienus, et a sancto monte eius extraneus, qui dolosum questum de pecunie sue captat usuris; et dum per aliena cupit damna ditari, eterna dignus est egestate puniri.



CAP. Iu.

uos itaque, dilectissimi, qui ex toto corde promissionibus Domini credidistis, fugientes immundissimam auaritie lepram, donis Dei pie et sapienter utimini. Et quoniam [g 1Kb] iuste de ipsius largitate  gaudetis, date operam ut possitis gaudiorum uestrorum habere consortes. Multis enim, que uobis suppetunt, desunt, et in quorumdam indigentia, materia uobis data est diuine bonitatis imitande: ut per uos etiam in alios beneficia diuina transirent, et bene dispensantes temporalia, acquireretis eterna. Quarta igitur et sexta feria ieiunemus; sabbato autem [h 1Kb] apud beatissimum Petrum apostolum uigilemus, cuius orationibus nobis per omnia obtineatur diuina protectio, per Christum Dominum nostrum. Amen.



SERMO XuIII [Al. XuII]. De Ieiunio decimi mensis uII.



SYNOPSIS.

I. Animam licet regeneratam, et ex se in deteriora decliuem, et ex Dei benignitate pluribus munitam esse presidiis.---II. Communem toti Ecclesie  abstinentiam indici, ut et a parte et a soliditate diabolus superetur.---III. Sterilem arborem Christus damnauit, ut misericordie opera commendaret. Ut homo Christianus impugnetur assidue, queque sint piorum arma contra inuisibiles hostes.



55 CAP. I.

Presidia, [i 1Kb] dilectissimi, sanctificandis mentibus nostris atque corporibus diuinitus instituta, ideo cum dierum temporumque curriculis sine cessatione reparantur, ut infirmitatum nostrarum ipsa nos medicina commoneat. Natura quippe mutabilis, et de peccati labe mortalis, [i 1Kb] licet iam redempta, et sacro baptismate iam renata, in quantum est passibilis, in tantum est ad deteriora procliuis.  Corrumperetur carnali desiderio, nisi spiritali muniretur auxilio: quia sicut illi numquam deest unde corruat, ita semper presto est unde subsistat, dicente Apostolo: Fidelis enim [a 1Kb] Deus, qui uos non patietur tentari supra id quod potestis, sed faciet prouentum, ut possitis sustinere . Quamuis ergo Dominus protegat [b 1Kb] bellatores, et milites suos ille, qui potens est in prelio , cohortetur, et dicat: Nolite timere, quia ego uici mundum : sciendum tamen est, dilectissimi, [c 1Kb] hoc incitamento formidinem sublatam esse, non pugnam; et [d 1Kb] retuso aculeo timoris, causam manere certaminis, quod ab hoste uersuto, terribiliter quidem furore persecutionis 56 mouetur, sed [e 1Kb] nocentius specie pacis infertur. Ubi enim in aperto sunt  pugne, in manifesto sunt et corone. Et hoc ipsum alit atque accendit patientie fortitudinem, quod sicut proxima est tribulatio, ita est et uicina promissio. Cessantibus uero publicis impugnationibus impiorum, et a cedibus [f 1Kb] se ac suppliciis fidelium diabolo continente, ne pertinacia crudelitatum, multiplicatio nostrorum fieret triumphorum, [g 1Kb] fremens aduersarius cruentas inimicitias ad quietas conuertit insidias: ut quos uincere fame et gelu, [h 1Kb] flammis ferroque non poterat, otio tepefaceret, cupiditatibus irretiret, ambitione inflaret, uoluptate corrumperet.



CAP. II.

Sed his [i 1Kb] atque aliis omnibus destruendis habet acies Christiana potentes munitiones et arma uictricia, [i 1Kb] dum instruente milites suos Spiritu ueritatis, mansuetudo iram, largitas auaritiam,  benignitas exstinguit inuidiam. Commutante [k 1Kb] (enim dextera Excelsi corda multorum, rediit in nouitatem uetustas, et de famulis iniquitatis ministri prodiere iustitie. Subegit luxuriam continentia, humilitas arrogantiam propulsauit; et qui impudicitia sorduerant, castitate nituerunt. His autem conuersionibus, dilectissimi, [l 2Kb] per prouidentiam gratie Dei 57 addita sunt sancta ieiunia, que in quibusdam diebus ab uniuersa Ecclesia deuotionem obseruantie generalis exigerent. Quamuis enim pulchrum sit atque laudabile ut singula queque membra corporis Christi propriis ornentur officiis, excellentioris tamen est actionis sacratiorisque uirtutis, cum in unum propositum pie plebis corda concurrunt: ut [m 1Kb] ille cui sanctificatio nostra supplicium est, non solum a  parte, sed etiam a soliditate superetur. Cui nunc operi, dilectissimi, decimus mensis offertur, admonens quodammodo pro qualitate temporis sui ne quisquam frigore infidelitatis obtorpeat, sed potius caritatis spiritu [n 1Kb] conualescat. Quoniam et per ipsa elementa mundi, tamquam per publicas paginas, significationem diuine uoluntatis accipimus; nec umquam cessat superna eruditio, quando etiam de iis que nobis famulantur imbuimur.



CAP. III.

Preter illam namque apostolicam sententiam qua homines fructu pietatis carentes uacuis arboribus comparantur, etiam illa ficus nobis cauenda est de sue infecunditatis exemplo, quam Dominus iehsu, sicut [o 1Kb] Euangelium refert, nichil habentem quod esuriens sumeret, perpetua sterilitate  damnauit: ut intelligeremus quoniam qui esurientem non refouet, illi denegat cibum qui [a 1Kb] quod pauperi est datum, sibi dixit impensum. Et huius maledictionis arbores erunt, quibus a iudicante dicetur: Discedite a me, maledicti, in ignem eternum, quem preparauit Pater meus diabolo et angelis eius. Esuriui enim, et non dedistis mihi manducare; sitiui, et non dedistis mihi bibere, etc. . Que ideo singula recoluntur, ut aduertamus non futurum extra misericordiam, qui uel partem horum operum fuerit exsecutus. Anima autem neminem iuuans erit arbor non habens poma, cum totius [b 1Kb] pietatis inuenietur aliena. Decimi ergo mensis ieiunium, quod hiemalis est temporis, ad agriculturam nos mysticam uocat, qua segetum et palmitum atque arborum  uires, quibus humana sustentatur infirmitas, spiritalibus studiis excolantur: ut Dominicus ager suis ditetur [c 1Kb] impendiis, et quem numquam expedit 58 esse sine fructu, de propria fiat ubertate fecundior. Quod utique intelligit sanctitas uestra, ad totius Ecclesie [d 1Kb] profectus esse referendum, quorum in fide germen est, in spe incrementum, in caritate maturitas: quia castigatio corporis et instantia orationis tunc ueram obtinent puritatem, cum eleemosynarum sanctificatione [e 1Kb] nituntur, dicente Domino: Date eleemosynam, et ecce omnia munda sunt uobis . Quarta igitur et [f 1Kb] sexta feria ieiunemus; sabbato autem apud beatissimum Petrum apostolum uigilias celebremus, [g 1Kb] ipso prestante et adiuuante qui cum Patre et sancto Spiritu uiuit et  regnat per omnia secula seculorum. Amen.



SERMO XIX[Al., XuIII]. De Ieiunio decimi mensis uIII.



SYNOPSIS.

I. Abstinentia Domino uiam parat, et mentem erigit ad celestia.---II. Cur Quatuor Temporum ieiunia instituta, quibus et subiungendum ieiunium a uitiis.---III. De cultu Dei, ac de usu bonorum temporalium. De duplici ieiunio.



CAP. I.

Cum de aduentu regni Dei, [h 1Kb] et de fine temporum mundi discipulos suos Saluator instrueret, totamque Ecclesiam suam in apostolis erudiret:  Cauete, inquit, ne forte grauentur corda uestra in crapula, et ebrietate, et cogitationibus secularibus . Quod utique preceptum, dilectissimi, ad nos specialius pertinere cognoscimus, quibus denuntiatus dies, etiam si est occultus, non dubitatur esse uicinus. Ad cuius aduentum omnem hominem conuenit prepatari: [i 1Kb] ne quem aut uentri deditum aut curis secularibus inueniat implicatum. Quotidiano enim, dilectissimi, experimento probatur [i 1Kb] satietate carnis aciem mentis obtundi, et ciborum nimietate uigorem cordis hebetari, ita ut delectatio edendi etiam corporum contraria sit saluti, nisi ratio temperantie obsistat illecebre, et quod futurum est 59 oneri, subtrahat uoluptati. Quamuis enim sine anima nichil caro desideret, et inde accipiat  sensus unde sumit et motus; eiusdem tamen est [k 1Kb] anime, quedam subdite sibi negare substantie, et interiori iudicio, ab inconuenientibus exteriora frenare, ut a corporeis cupiditatibus sepius libera, in aula mentis possit diuine uacare sapientie, ubi omni strepitu terrenarum silente curarum, in meditationibus sanctis, et in deliciis letetur eternis. Quod [l 1Kb] etsi in hac uita difficile est continuari, potest tamen frequenter assumi, ut sepius ac diutius spiritalibus potius quam carnalibus occupemur; et cum melioribus curis maiores impendimus moras, [m 1Kb] ad incorruptibiles diuitias, etiam temporales transeant actiones.



CAP. II.

Huius obseruantie utilitas, dilectissimi, in ecclesiasticis precipue est constituta ieiuniis, que  ex doctrina sancti Spiritus ita per totius anni circulum distributa sunt, ut lex abstinentie omnibus sit ascripta temporibus. Siquidem ieiunium uernum in Quadragesima, estiuum in Pentecoste, autumnale in mense septimo, hiemale autem in hoc qui est decimus celebramus, intelligentes diuinis nichil uacuum esse preceptis, et uerbo Dei ad eruditionem nostram omnia elementa seruire; dum per ipsius mundi cardines, quasi per quatuor Euangelia, [n 1Kb] incessabiliter discimus quod et predicemus et agamus. Dicente enim propheta: Celi enarrant gloriam Dei, et opera  manuum eius annuntiat firmamentum: dies diei eructat uerbum, et nox nocti indicat scientiam ; quid est per quod ueritas nobis [a 1Kb] non loquitur? Ipsius uoces in die, ipsius audiuntur in nocte, et pulchritudo rerum unius Dei opificio conditarum, non desinit cordis auribus magistram insinuare rationem, ut inuisibilia Dei per ea que facta sunt [b 1Kb] intellecta conspiciantur , et non creaturis, sed Creatori omnium seruiatur. Cum ergo uniuersa uitia per continentiam destruantur, et quidquid auaritia sitit, quidquid superbia ambit, quidquid luxuria concupiscit, huius uirtutis soliditate 60 superetur; quis non intelligat quantum nobis [c 1Kb] presidii per ieiunia conferatur? in quibus indicitur, ut non solum a cibis, sed etiam ab omnibus carnalibus desideriis  temperetur. Alioqui superfluum est suscipere esuriem, et iniquam non deponere uoluntatem; reciso affligi cibo, et a concepto [d 1Kb] non resilire peccato. Carnale est, non spiritale ieiunium, ubi soli corpori non parcitur, et in iis que omnibus deliciis nocentiora sunt, permanetur. Quid prodest anime foris agere [e 1Kb] quasi dominam, et intus seruire captiuam, membris propriis imperare, et ius proprie libertatis amittere? [f 1Kb] Et merito plerumque patitur famulam rebellantem, que non reddit Domino debitam seruitutem. [g 1Kb] Ieiunante ergo corpore ab escis, mens ieiunet a uitiis, et curas cupiditatesque terrenas regis sui lege diiudicet.



CAP. III.

Meminerit primam dilectionem Deo, secundam [h 1Kb] deberi proximo, omnesque affectus suos  hac regula dirigendos, ut nec a cultu recedat Domini, nec ab utilitate conserui. Quomodo autem Deus colitur, nisi ut quod ipsi placet, placeat et nobis; nec ab eius imperio noster umquam resultet affectus? Quoniam si hoc quod ille uult uolumus, ab illo sumet infirmitas nostra uirtutem, a quo ipsam accepimus uoluntatem: Deus est enim, sicut ait Apostolus, qui operatur in nobis et uelle et perficere [i 1Kb] pro bona uoluntate . Nec superbia [i 1Kb] itaque homo inflabitur, nec desperatione frangetur, si bonis diuinitus datis in gloriam dantis utatur, et ab iis desideria sua reuocet que sibi nocitura cognoscit. Abstinens enim ab inuidie malignitate, a luxurie dissolutione,  a perturbatione iracundie, a cupiditate uindicte, purificabitur ueri sanctificatione ieiunii, et incorruptibilium deliciarum uoluptate pascetur, ut per usum spiritalem etiam terrenas copias in celestem nouerit transferre substantiam, non sibi condendo que acceperit, sed magis magisque multiplicando quod dederit. Unde paterne caritatis affectu dilectionem uestram 61 monemus, ut ieiunium decimi mensis fructuosum uobis eleemosynarum largitate faciatis, gaudentes quod per uos Dominus pauperes suos pascit et uestit; quibus utique posset eas quas uobis contulit tribuere facultates, nisi pro ineffabili misericordia sua et illos [k 1Kb] iustificare uellet de patientia laboris, et uos de opere caritatis. Quarta igitur et [l 1Kb] sexta feria ieiunemus; sabbato autem apud beatissimum  apostolum Petrum uigilias celebremus, [m 1Kb] qui et orationes, et ieiunia, et eleemosynas nostras precibus suis dignabitur adiuuare, prestante Domino nostro Iesu Christo, qui cum Patre et sancto Spiritu uiuit et regnat in secula seculorum. Amen.



SERMO XX[Al. XIX]. [n 1Kb] De decimi mensis Ieiunio IX.



SYNOPSIS.

I. Alia in lege pro tempore instituta, alia etiam in noua lege permansura. Quale ieiuniam, et omnia precepta moralia.---II. Ieiuniam decimi mensis ecclesiasticis regulis prescriptum pro agendis Deo de perceptis terre fructibus gratiis. Terre fecunditatem ubertas animorum emuletur, ut Dei homo sit imitator.---III. Omnia precepta continet caritas, qua homo a bestiis discernitur. Sic diligendus proximus a nobis, quomodo nos a Deo. A misericordie  operibus ne pauper quidem excluditur.



CAP. I.

Dispensationes misericordie Dei, quas Saluator noster pro humani generis reparatione suscepit, ita sunt, dilectissimi, diuinitus ordinate, ut Euangelium gratie uelamen legis tolleret, non instituta destrueret. Unde custodienda nobis est Dominica illa sententia, qua dixit se non uenire legem soluere, sed implere, ut nos quoque huic regule, quantum donante Deo possumus, seruiamus: scientes nichil esse de ueteris Testamenti constitutionibus negligendum, si uigilanter studeamus agnoscere quid ibi transitura obumbratione uelatum, quid permansura actione sit conditum. Nam [o 1Kb] discretio ciborum  et hostiarum, circumcisio carnis, differentia baptismatum, et obseruatio baptismorum, non adhuc sub figuratis significationibus sunt agenda, que etiam sunt rebus ipsis que significabantur impleta; mandata uero et precepta moralia sicut sunt edita perseuerant, quia non aliud insinuant quam loquuntur, et apud 62 Christianam deuotionem augmento crescunt, non cessatione deficiunt. Diligere itaque Deum et proximum, honorare patrem et matrem, non adorare deos alienos, et cetera, que aut terribiliter sunt prohibita, aut salubriter imperata, non aliter ex legalibus institutis quam ex euangelicis ueneramur edictis, ut quamuis multa accesserint ex nouitate gratie, nichil tamen imminutum sit de antiquitate iustitie. Unde merito disposuerunt apostolice  sanctiones ut ueterum ieiuniorum utilitas permaneret, et licet Ecclesie consuetudo prolixioribus se castigationibus exercere didicisset, amplecteretur tamen continentie sanctificationem ex lege uenientem: quibus enim donatum erat posse quod maius est, indecens fuit non celebrare quod minus est.



CAP. II.

Hac ergo ratione, dilectissimi, euidenter instructi, ecclesiasticis regulis ieiunium decimi mensis adiungimus, idque deuotioni uestre, sicut est moris, indicimus: quoniam plenum pietatis plenumque iustitie est ut terrenorum fructuum perceptione conclusa agantur Deo gratie, et sacrificium ei misericordie cum ieiunii immolatione soluatur. Gaudeat quisque de copia sua, et multa se horreis suis intulisse letetur, sed ita ut de abundantia eius  etiam a pauperibus gaudeatur. Fecunditatem segetum, fluenta uitium, partus arborum, ubertas imitetur animorum: quod dedit terra, dent corda; ut possimus dicere cum propheta: Terra nostra dedit fructum suum . Deus namque uerus et summus agricola non solum corporalium, sed etiam spiritualium auctor est fructuum, et utraque semina, utraque plantaria duplici nouit exercere cultura: dans agris profectus germinum, dans animis incrementa uirtutum, que sicut ab una prouidentia sumpsere principium, ita ad unius operis uocant effectum. Homo enim, ad imaginem et similitudinem Dei factus, nichil habet in nature sue honore tam proprium quam ut bonitatem sui imitetur auctoris, qui donorum suorum, sicut misericors largitor est,  ita est et iustus exactor, uolens nos operum suorum esse consortes: ut quamuis nullam nos ualeamus creare naturam, possimus tamen acceptam per Dei gratiam exercere materiam: quia non ita usui nostro bona terrena collata sunt, ut carnalium tantum sensuum uoluptati satietatique [a 1Kb] seruirent; alioquin nichil a pecudibus, nichil distaremus a bestiis, que alienis necessitatibus consulere nesciunt, et solam sui ac suorum fetuum curam habere nouerunt.



CAP. III.

Animalia igitur, carentia intellectu,  nullo sunt erudita mandato, nec acceperunt legem, 63 que non accepere rationem; ubi autem est illuminatio rationis, ibi est et disciplina pietatis, que dilectionem et Deo debet et proximo. Non enim aliter probatur homo amator esse sui, nisi appareat eum et supra se nature sue auctorem, et secundum se nature sue amare consortem. Merito in his duobus mandatis tota lex pendet et prophete; merito disputationum omnium latitudo sub paucorum breuitate uerborum plenissimo est explicata compendio. Diligatur Deus, diligatur et proximus, ita ut formam diligendi proximi ab ea qua nos Deus diligit dilectione sumamus, qui etiam malis bonus est, et benignitatis sue donis non solum cultores suos confouet, sed etiam negatores. Amentur propinqui, amentur extranei;  et quod debetur amicis, supererogetur inimicis. Quamuis enim quorumdam malignitas nulla humanitate mitescat, non sunt tamen infructuosa opera pietatis, nec umquam perdit beneuolentia quod prestat ingrato. Nemo se, dilectissimi, ab opere bono faciat alienum, nemo de sua tenuitate causetur, tamquam qui sibi uix sufficit, et alium iuuare non possit. Magnum est quod proferat ex paruo, et in diuine lance iustitie non quantitate munerum, sed pondere pensatur animorum. Euangelica uidua duos nummos in gazophylacium misit , et omnium diuitum dona transcendit. NULLA apud Deum uilis est pietas, nulla infructuosa miseratio. Diuersos quidem hominibus dedit census, sed non diuersos querit affectus. Aestiment omnes substantias  suas, et qui plus accepere, plus tribuant. Fiat abstinentia fidelium, cibus pauperum, et quod quisque subtrahit sibi, proficiat indigenti: quia licet multum et animis et corporibus conferant remedia parcitatis, parum tamen utilia sunt ipsa ieiunia, nisi misericordie sanctificentur effectu. In eleemosynis enim uirtus quedam est instituta baptismatis, quia sicut aqua exstinguit ignem, sic eleemosyna peccatum; et per eumdem [b 1Kb] Christum dicitur, Lauamini, mundi estote , per quem dicitur, Date eleemosynam et omnia munda sunt uobis ; ut nemo ambigat, nemo diffidat regenerationis sibi nitorem etiam post multa peccata restitui, qui eleemosynarum studuerit purificatione mundari.



64 SERMO XXI [Al. XX]. In Natiuitate Domini nostri Iesu Christi I.



SYNOPSIS.

I. Neminem extraneum esse a letitia Natiuitatis Domini, que sola sine sorde peccati est.--- II. Miram esse huius mysterii dispensationem.--- III. Qui nouum hominem uult induere, ei ueterem esse deponendum.



CAP. I.

Saluator noster, dilectissimi, hodie natus est, gaudeamus. Neque enim locum fas est [c 1Kb] ibi esse tristitie, ubi natalis est uite; que consumpto mortalitatis timore, nobis ingerit de promissa eternitate  letitiam. Nemo ab huius alacritatis participatione secernitur, una cunctis letitie communis est ratio: quia Dominus noster, peccati mortisque destructor, sicut nullum a reatu liberum reperit, ita [a 1Kb] liberandis omnibus uenit. Exsultet sanctus, quia propinquat ad palmam. Gaudeat peccator, quia inuitatur ad ueniam. Animetur gentilis, quia uocatur ad uitam. Dei namque Filius secundum plenitudinem temporis, quam diuini consilii inscrutabilis altitudo disposuit, reconciliandum auctori suo naturam generis assumpsit humani, ut inuentor mortis diabolus, [b 1Kb] per ipsam quam uicerat uinceretur. In quo conflictu pro nobis inito, magno et mirabili equitatis iure certatum est: dum omnipotens Dominus cum seuissimo hoste, non in sua maiestate, sed in  nostra congreditur humilitate, obiiciens [c 1Kb] ei eamdem formam eamdemque naturam, mortalitatis quidem nostre participem, sed peccati totius expertem. Alienum quippe ab hac natiuitate est, quod de omnibus legitur: [d 1Kb] Nemo mundus a sorde, nec infans, cuius est unius diei uita super terram . Nihil ergo in istam singularem natiuitatem de carnis concupiscentia transiuit, nichil de peccati lege manauit. uirgo regi Dauidice stirpis eligitur, que sacro grauidanda fetu diuinam humanamque prolem prius [e 1Kb] conciperet mente quam corpore. Et ne superni ignara consilii ad inusitatos paueret [f 1Kb] effectus, 65 quod in ea operandum erat [g 1Kb] a Spiritu sancto, colloquio discit angelico. Nec damnum credit pudoris, Dei genitrix mox futura. Cur enim de conceptionis nouitate  desperet, [h 1Kb] cui efficientia de Altissimi uirtute promittitur? Confirmatur credentis fides etiam [i 1Kb] preuntis attestatione miraculi, donaturque Elizabeth inopinata fecunditas; ut qui conceptum dederat sterili, daturus non dubitaretur et uirgini.



CAP. II.

uerbum igitur Dei Deus, Filius Dei, qui in principio erat apud Deum, per quem facta sunt omnia, et sine quo factum est nichil , propter liberandum ab eterna morte hominem, factus est homo: ita se ad susceptionem humilitatis nostre sine diminutione sue maiestatis inclinans, ut  manens quod erat, assumensque quod non erat, ueram serui formam ei forme in qua Deo Patri est equalis uniret , et tanto federe naturam utramque consereret, ut nec inferiorem consumeret glorificatio, nec superiorem minueret assumptio. [i 1Kb] Salua igitur proprietate utriusque substantie, et in unam ceunte personam, suscipitur a maiestate humilitas, a uirtute infirmitas, ab eternitate mortalitas: et [k 1Kb] ad dependendum nostre conditionis debitum, natura inuiolabilis nature est unita passibili, Deusque uerus et homo uerus, in unitatem Domini temperatur; ut quod nostris remediis congruebat, unus atque idem Dei hominumque mediator , et mori posset ex uno, et resurgere posset ex altero. Merito igitur uirginee integritati  nichil corruptionis intulit partus salutis: quia custodia fuit pudoris, editio ueritatis. Talis igitur, dilectissimi, natiuitas decuit Dei uirtutem et Dei sapientiam Christum, qua nobis et [l 1Kb] humanitate congrueret, et diuinitate precelleret. Nisi enim esset, Deus uerus non afferret remedium; nisi esset homo uerus, non preberet exemplum. Ab exsultantibus ergo angelis nascente Domino, Gloria in excelsis Deo canitur, et pax in terra bone uoluntatis hominibus nuntiatur . uident enim celestem Ierusalem ex omnibus mundi gentibus fabricari: de quo inenarrabili diuine pietatis opere, quantum letari debet humilitas hominum, cum tantum gaudeat sublimitas angelorum?



CAP. III.

66 Agamus ergo, dilectissimi, gratias  Deo Patri, per Filium eius, in Spiritu sancto, qui propter multam [m 1Kb] misericordiam suam, qua dilexit nos, misertus est nostri; et cum essemus mortui peccatis, conuiuificauit nos Christo , ut essemus in ipso noua creatura, nouumque figmentum. Deponamus ergo ueterem hominem cum actibus suis ; et adepti participationem generationis Christi, carnis renuntiemus operibus. Agnosce, o Christiane, dignitatem tuam, et diuine consors factus nature, noli in ueterem uilitatem degeneri conuersatione [n 1Kb] redire. Memento cuius capitis  et cuius corporis sis membrum. Remmiscere quia erutus de potestate tenebrarum, translatus es in Dei lumen et regnum. Per baptismatis sacramentum Spiritus sancti factus es templum: noli tantum habitatorem prauis de te actibus effugare, et diaboli te iterum subiicere seruituti: quia pretium tuum sanguis est Christi; quia in ueritate te iudicabit, [a 1Kb] qui in misericordia te redemit, qui cum Patre et Spiritu sancto regnat in secula seculorum. Amen.



SERMO XXII[Al. XXI]. [b 4Kb] In Natiuitate Domini II.



SYNOPSIS.

I. Incarnatione uerbi primam Dei erga homines dispositionem compleri, sed sacramento occultiore.--- II.Nouo ordine, noua natiuitate Filium Dei esse generatum.---III. Cur ex uirgine nasci Christus  elegerit.---Iu. Illusum esse diabolum per incarnationem ex uirgine.---u. Ideo natum esse Christum in carne, ut renasceremur ex Spiritu.---uI. Non Hominis Dei, sed noui solis ortum Manicheos colere.



CAP. I.

Exsultemus in Domino, dilectissimi, et spiritali iucunditate letemur, quia illuxit 67 nobis dies redemptionis [c 1Kb] noue, preparationis antique, felicitatis eterne. Reparatur enim nobis salutis nostre annua reuolutione sacramentum, ab initio promissum, in fine redditum, sine fine mansurum.  In quo dignum est nos erectis sursum cordibus diuinum adorare mysterium, ut quod magno Dei munere agitur, magnis Ecclesie gaudiis celebretur. [d 1Kb] Deus enim omnipotens et clemens, cuius natura bonitas, cuius uoluntas potentia, cuius opus misericordia est, statim ut nos diabolica malignitas ueneno sue mortificauit inuidie, [e 1Kb] preparata renouandis mortalibus sue pietatis remedia inter ipsa mundi primordia presignauit; denuntians serpenti futurum semen mulieris quod noxii capitis elationem sua uirtute contereret ; Christum scilicet in carne uenturum, Deum hominemque [f 1Kb] significans, qui natus ex uirgine uiolatorem humane propaginis incorrupta natiuitate damnaret. [g 1Kb] [Nam quia gloriabatur diabolus, hominem sua fraude deceptum diuinis caruisse  muneribus, et immortalitatis dote nudatum [h 1Kb] duram mortis subiisse sententiam, seque in malis suis quoddam de preuaricatoris consortio inuenisse solatium; 68 Deum quoque, [i 1Kb] iuste seueritatis exigente ratione, erga hominem, quem in tanto honore condiderat, antiquam mutasse sententiam: opus fuit, dilectissimi, [i 1Kb] secreti dispensatione consilii, ut incommutabilis Deus, cuius uoluntas non potest sua benignitate priuari, primam pietatis sue dispositionem sacramento occultiore compleret, et homo diabolice  iniquitatis uersutia [a 1Kb] actus in culpam, contra Dei propositum non periret.]



CAP. II.

Aduenientibus ergo temporibus, dilectissimi, que redemptioni hominum fuerant prestituta, [ingreditur [b 1Kb] hec mundi infima iehsu Christus Filius Dei, de celesti sede descendens, et a paterna gloria non recedens, nouo ordine, noua natiuitate generatus. Nouo ordine, quia inuisibilis in suis, uisibilis factus est in nostris; incomprehensibilis uoluit comprehendi; ante tempora manens, esse cepit ex tempore; uniuersitatis Dominus seruilem formam, obumbrata maiestatis sue dignitate, suscepit; impassibilis Deus non dedignatus est homo esse passibilis, et immortalis mortis legibus subiacere]. Noua autem natiuitate [c 1Kb] genitus est, conceptus a uirgine, natus  ex uirgine, sine paterne carnis concupiscentia, 69 sine materne integritatis iniuria: quia futurum hominum Saluatorem talis ortus decebat, qui et in se haberet humane substantie naturam, et humane carnis inquinamenta nesciret. Auctor enim [d 1Kb] Deo in carne nascenti Deus est, testante archangelo ad beatam uirginem Mariam: Quia Spiritus sanctus superueniet in te, et uirtus Altissimi obumbrabit tibi; ideoque quod nascetur [e 1Kb] ex te sanctum, uocabitur Filius Dei . Origo dissimilis, sed natura consimilis; humano usu et consuetudine [f 1Kb] caret, sed diuina potestate subnixum est, quod uirgo conceperit, quod uirgo pepererit, et uirgo permanserit. Non hic cogitetur parientis conditio, sed nascentis arbitrium, qui sic homo [g 1Kb] natus est, ut uolebat et poterat. Si  ueritatem queris [h 1Kb] nature, humanam cognosce materiam; si rationem scrutaris originis, uirtutem confitere diuinam. uenit enim Dominus iehsu Christus contagia nostra auferre, non perpeti; nec succumbere uitiis, sed mederi. uenit ut omnem languorem corruptionis et uniuersa [i 1Kb] ulcera sordentium curaret animarum: propter quod oportuit ut nouo nasceretur ordine, qui nouam impollute sinceritatis gratiam humanis  corporibus inferebat. Oportuit enim [i 1Kb] ut primam genitricis uirginitatem nascentis incorruptio custodiret, et complacitum sibi claustrum pudoris, et sanctitatis hospitium, diuini Spiritus uirtus infusa seruaret, [k 1Kb] qui statuerat deiecta erigere, confracta solidare, et superandis carnis illecebris multiplicatam pudicitie donare uirtutem: ut uirginitas, que in aliis non poterat salua esse generando, [l 1Kb] fieret et in aliis imitabilis renascendo.



CAP. III.

Hoc ipsum autem, dilectissimi, quod Christus nasci elegit ex uirgine, nonne apparet altissime fuisse rationis? ut scilicet natam [m 1Kb] humano generi salutem diabolus 70 ignoraret, et spiritali latente conceptu, quem non alium uideret quam alios, non aliter crederet natum esse quam ceteros.  Cuius enim similem cum uniuersis aduertit naturam, parem habere arbitratus est cum omnibus causam; nec intellexit a transgressionis uinculis liberum, quem ab infirmitate mortalitatis non inuenit alienum, uerax namque misericordia Dei, cum ad reparandum humanum genus ineffabiliter ei multa suppeterent, hanc potissimum consulendi uiam elegit, qua ad destruendum opus diaboli, non uirtute uteretur potentie, sed ratione iustitie. Nam superbia hostis antiqui non immerito sibi in omnes homines ius tyrannicum uindicabat, nec indebito dominatu premebat, quos [n 1Kb] a mandato Dei spontaneos in obsequium sue uoluntatis illexerat. Non itaque iuste amitteret originalem [o 1Kb] humani generis seruitutem, nisi de eo quod subegerat uinceretur. Quod ut fieret, sine uirili  semine [p 1Kb] conceptus est Christus ex uirgine, quam non humanus coitus, sed Spiritus sanctus fecundauit. Et cum in omnibus matribus non fiat sine peccati sorde conceptio, hec inde purgationem traxit, unde concepit. Quo enim paterni seminis transfusio non peruenit, peccati se illic origo non miscuit. Inuiolata uirginitas concupiscentiam nesciuit, substantiam ministrauit. [Assumpta est [q 1Kb] de matre Domini,  natura, non culpa.] Creata est forma serui sine conditione [a 1Kb] seruili, quia nouus homo sic contemperatus est ueteri, ut et ueritatem susciperet generis, et uitium excluderet uetustatis.



CAP. Iu.

Cum igitur misericors omnipotensque Saluator ita susceptionis humane moderaretur exordia, ut uirtutem inseparabilis a suo homine Deitatis per uelamen nostre infirmitatis absconderet, illusa est securi hostis astutia, qui natiuitatem pueri in salutem generis humani procreati, non aliter sibi 71 quam omnium nascentium putauit obnoxiam. uidit enim uagientem atque lacrymantem, uidit pannis [b 1Kb] inuolutum , circumcisioni subditum, et legalis sacrificii oblatione perfunctum. Agnouit deinceps solita pueritie incrementa, et usque [c 1Kb] in  uiriles annos de naturalibus non dubitauit augmentis. Inter hec intulit contumelias, multiplicauit iniurias, adhibuit maledicta, opprobria, blasphemias, conuicia, omnem postremo in ipsum uim furoris sui effudit, [d 1Kb] omnia tentamentorum genera percurrit; et sciens quo humanam naturam infecisset ueneno, nequaquam credidit prime transgressionis exsortem, quem tot documentis didicit esse mortalem. Perstitit ergo improbus predo et auarus exactor in eum qui nichil ipsius habebat insurgere, et dum uitiate originis preiudicium generale persequitur, chirographum quo [e 1Kb] nitebatur excedit, ab illo iniquitatis exigens penam, in quo nullam reperit culpam. Soluitur itaque lethifere pactionis [f 1Kb] malesuasa conscriptio, et per iniustitiam plus petendi, totius debiti.  summa uacuatur. Fortis ille nectitur suis uinculis, et omne commentum maligni in caput ipsius retorquetur. Ligato mundi principe, captiuitatis uasa rapiuntur. Redit in honorem suum ab antiquis contagiis purgata natura, mors morte destruitur, natiuitas natiuitate reparatur: quoniam simul et redemptio aufert seruitutem, et regeneratio mutat originem, et fides iustificat peccatorem.



CAP. u.

Quisquis igitur Christiano nomine pie fideliter gloriaris, reconciliationis huius gratiam iusto perpende iudicio. Tibi enim quondam abiecto, tibi extruso a paradisi sedibus, tibi per longa exsilia [g 1Kb] morienti, tibi in puluerem et cinerem dissoluto, cui iam non erat spes ulla uiuendi, per incarnationem uerbi potestas data est, ut de longinquo ad  tuum reuertaris auctorem, recognoscas parentem, liber efficiaris ex seruo, de extraneo proueharis in filium; ut qui ex corruptibili carne natus es, ex Dei Spiritu renascaris, et obtineas per gratiam quod non habebas per naturam; [h 1Kb] ac si te Dei Filium per spiritum adoptionis agnoueris, Deum Patrem audeas nuncupare. Male conscientie reatu absolutus, ad celestia regna suspires, uoluntatem Dei facias diuino fultus auxilio, imiteris angelos super 72 terram, immortalis substantie uirtute pascaris, securus aduersus inimicas tentationes [i 1Kb] pro pietate confligas, et si celestis militie sacramenta seruaueris, non dubites te in castris triumphalibus regis eterni pro uictoria coronandum, cum te resurrectio piis parata susceperit in regni celestis consortium prouehendum.



CAP. uI.


Habentes ergo tante spei fiduciam, dilectissimi, in fide qua fundati estis, stabiles permanete; ne idem ille tentator, cuius iam [i 1Kb] a uobis dominationem Christus exclusit, aliquibus uos iterum seducat insidiis, et hec ipsa presenti diei gaudia sue fallacie arte corrumpat, illudens simplicioribus animis de quorumdam [k 1Kb] persuasione pestifera, quibus hec dies solemnitatis nostre, non tam de natiuitate Christi, quam de noui, ut dicunt, solis ortu honorabilis uideatur. Quorum corda uastis tenebris obuoluta, [l 1Kb] et ab omni incremento uere lucis aliena sunt; trahuntur enim adhuc stultissimis gentilitatis erroribus, et quia supra id quod carnali intuentur aspectu, nequeunt aciem mentis erigere,  ministra mundi luminaria diuino honore uenerantur. Absit ab animis Christianis impia superstitio prodigiosumque mendacium. Ultra omnem modum distant a sempiterno temporalia, ab incorporeo corporea, a dominatore subiecta: [m 1Kb] quia etsi mirandam habent pulchritudinem, adorandam tamen non habent Deitatem. Illa ergo uirtus, illa sapientia, illa est [n 1Kb] colenda maiestas, que uniuersitatem mundi creauit ex nichilo, et in quas uoluit formas atque mensuras terrenam celestemque substantiam omnipotenti ratione produxit. Sol, luna et sidera sint commoda utentibus, sint speciosa cernentibus; sed ita ut de illis gratie referantur auctori, et adoretur Deus, [o 1Kb] qui condidit, non creatura, que seruit. Laudate igitur Deum, dilectissimi, in omnibus operibus eius atque  iudiciis. Sit in uobis indubitata credulitas uirginee integritatis et partus. Reformationis humane sacrum diuinumque mysterium sancto atque sincero honorate seruitio. Amplectimini Christum in nostra carne nascentem, ut eumdem Deum glorie uidere mereamim in sua maiestate regnantem, qui cum Patre et Spiritu sancto manet in unitate Deitatis in secula seculorum. Amen.



73 SERMO XXIII[Al. XXII]. In Natiuitate Domini III.



SYNOPSIS.

1. Utra que Christi generationem esse inenarrabilem. et utrumque naturam editum esse a Maria.--- II Error Arii unde? Incarnationis explicatur sacramentum.---III. Necessitas incarnationis, ut hominum errores et peccata auferrentur.---Iu. Fidem et uirtutem incarnationis unam semper et eamdem fuisse, que hodie.---u. Non carnali letitia  Dominicam Natiuitatem, sed spiritali celebrandam. Quod Christus caro nostra fit nascendo, nos caro eius renascendo.



CAP. I.

Nota quidem sunt [a 1Kb] uobis, dilectissimi, et frequenter audita, que ad sacramentum pertinent solemnitatis hodierne; sed sicut illesis oculis uoluptatem affert lux ista uisibilis, ita cordibus sanis eternum dat gaudium natiuitas Saluatoris, que a nobis numquam est [b 1Kb] tacenda, licet non sit, ut dignum est, explicanda. Non enim ad illud tantummodo sacramentum, quo Filius Dei consempiternus est Patri, sed etiam ad hunc ortum, quo uerbum caro factum est , credimus pertinere, quod dictum est: Generationem eius quis enarrabit ? Deus itaque Dei Filius par atque eadem de  Patre et cum Patre natura, uniuersitatis Creator et Dominus, totus ubique presens, et [c 1Kb] omnia totus excedens, in ordine temporum, que ipsius dispositione decurrunt, hunc sibi diem, quo in salutem mundi ex beata uirgine Maria nasceretur, elegit, integro per comnia pudore generantis. Cuius 74 uirginitas [d 1Kb] siut  non est uiolata partu, sic non fuerat temerata conceptu. Ut impleretur, sicut ait euangelista, quod dictum est a Domino per Isaiam prophetam: Ecce uirgo concipiet in utero, et pariet filium, et [e 1Kb] uocabunt nomen eius Emmanuel, quod interpretatur, Nobiscum Deus . Hic enim mirabilis sacre uirginis partus, uere humanam [f 2Kb] uereque diuinam unam edidit prole personam, quia non ita proprietates suas tenuit utraque substantia, ut personarum in eis possit esse discretio; nec sic [g 1Kb] creatura in societatem sui Creatoris est assumpta, ut ille habitator, et illa esset habitaculum; sed ita ut nature alteri altera [h 1Kb] misceretur. Et quamuis alia sit que suscipitur, alia uero que suscipit in tantam tamen unitatem conuenit utriusque diuersitas, ut [i 1Kb] unus idemque sit Filius,  qui se, et secundum quod uerus est homo, Patre dicit minorem , et secundum quod uerus est Deus, Patri profitetur equalem .



CAP. II.

Hanc unitatem, dilectissimi, qua Creatori creatura conseritur, intelligentie oculis cernere cecitas Ariana non potuit, que Unigenitum Dei eiusdem cum Patre glorie atque substantie esse non credens, minorem [i 1Kb] dixit Filii deitatem, de iis argumenta sumens que ad formam sunt referenda seruilem, quam idem Filius Dei ut ostendat in se non dicrete, neque alterius esse persone, sic cum eadem dicit: [k 1Kb] Pater maior me est ; quemadmodum dicit cum eadem: Ego et Pater unum sumus . In forma enim serui, quam nostre reparationis causa in fine seculorum suscepit, minor  est Patre; in forma autem Dei, in qua erat ante secula, equalis est Patri. In humilitate humana factus est ex muliere, factus sub lege ; in maiestate diuina [l 1Kb] manens Dei uerbum, per quod facta sunt 75 omnia . [m 1Kb] Proinde qui in forma Dei fecit hominem, in forma serui factus est homo;  sed utrumque Deus [a 1Kb] de potentia suscipientis, utrumque homo de humilitate suscepti. Tenet enim sine defectu proprietatem suam utraque natura: [b 1Kb] et sicut formam serui forma Dei non admit, ita formam Dei serui forma non minuit . Sacramentum itaque unite cum infirmitate uirtutis, [c 1Kb] propter eamdem hominis naturam, minorem Patre dici Filium sinit: Deitas autem, que una est in Trinitate Patris, et Filii, et Spiritus sancti, omnem opinionem inequalitatis excludit. Nihil enim ibi habet eternitas temporale, nichil natura dissimile; una illic uoluntas est, eadem substantia, par potestas, et non tres dii, sed unus est Deus; quia uera et inseparabilis est unitas, ubi nulla potest esse diuersitas. [d 1Kb] In integra igitur ueri hominis perfectaque natura uerus natus  est Deus, totus in suis, totus in nostris. Nostra autem dicimus, que in nobis ab initio Creator condidit, et que reparanda suscepit. Nam illa que deceptor inuexit, et homo deceptus admisit, nullum habuerunt in Saluatore uestigium; nec quia communionem humanarum subiit infirmitatum, ideo nostrorum fuit particeps delictorum. Assumpsit formam serui sine sorde peccati; humana prouehens, diuina non minuens: exinanitio enim illa qua se inuisibilis uisibilem prebuit, inclinatio fuit miserationis, non defectio potestatis.



CAP. III.

Ut ergo ad eternam beatitudinem, ab originalibus uinculis et a mundanis [e 1Kb] reuocaremur erroribus, ipse ad nos descendit, ad quem nos non poteramus ascendere, quia etsi multis inerat amor  ueri, incertarum tamen opinionum uarietas fallentium demonum decipiebatur astutia, et falsi nominis scientia in diuersas compugnantesque sententias humana ignorantia trahebatur. Ad auferendum autem hoc ludibrium, quo captiue mentes superbienti diabolo seruiebant, non sufficiebat doctrina legalis, nec per solas cohortationes propheticas poterat natura nostra reparari; sed adiicienda erat 76 ueritas redemptionis [f 1Kb] moralibus institutis, et corruptam ab initio originem nouis renasci oportebat exordiis. Offerenda erat pro reconciliandis hostia, que et nostri  generis socia, et nostre contaminationis esset aliena: ut hoc propositum Dei, quo peccatum mundi in Iesu Christi placuit natiuitate ac passione [g 1Kb] deleri, ad omnium generationum secula pertineret; nec turbarent nos, sed potius confirmarent mysteria, pro temporum ratione uariata, cum fides, qua uiuimus, nulla fuerit etate diuersa.



CAP. Iu.

Cessent igitur illorum querele, qui impio murmure diuinis dispensationibus obloquentes, de Dominice Natiuitatis tarditate causantur, tamquam preteritis temporibus non sit impensum, quod in ultima mundi etate [h 1Kb] sit gestum. uerbi enim incarnatio hoc contulit faciendum, quod factum; et sacramentum salutis humane nulla umquam antiquitate cessauit. Quod predicauerunt apostoli, hoc  annuntiauerunt prophete; nec sero est impletum, quod semper est creditum. Sapientia uero et benignitas Dei hac salutiferi operis mora, capaciores nos sue uocationis effecit; ut quod multis signis, multis uocibus, multisque mysteriis per tot fuerat secula prenuntiatum, in his diebus Euangelii non esset ambiguum: et [i 1Kb] natiuitas Saluatoris, que omnia miracula omnemque humane intelligentie erat excessura mensuram, tanto constantiorem in nobis gigneret fidem, quanto predicatio eius et antiquior precessisset et crebrior. Non itaque nouo consilio Deus rebus humanis, nec sera miseratione consuluit; sed a constitutione mundi unam eamdemque omnibus causam salutis instituit. Gratia [i 1Kb] enim Dei, qua semper est uniuersitas iustificata sanctorum, aucta est  Christo nascente, non cepta; et hoc magne pietatis sacramentum, quo totus iam mundus impletus est, tam potens etiam in suis significationibus fuit, ut non minus adepti sint qui [k 1Kb] illud credidere promissum, quam qui suscepere donatum.



CAP. u.

Unde cum manifesta pietate, dilectissimi, [l 1Kb] tante in nos diuitie diuine bonitatis 77 effuse sint, quibus ad eternitatem uocandis, non solum precedentium exemplorum utilitas ministrauit, sed etiam ipsa ueritas uisibilis et corporalis apparuit, non segni, neque carnali [m 1Kb] letitia diem Dominice  Natiuitatis celebrare debemus. Quod digne ac [a 1Kb] diligenter fiet a singulis, si meminerit quisque cuius corporis membrum sit, et cui capiti coaptatum; ne sacre edificationi discors compago non hereat. Considerate, dilectissimi, et secundum illuminationem Spiritus sancti prudenter aduertite, quis nos in se susceperit, et quem susceperimus in nobis: quoniam [b 1Kb] sicut factus est Dominus iehsu caro nostra nascendo, ita et nos facti sumus corpus ipsius renascendo. Ideo et membra Christi, et templum sumus Spiritus sancti: et ob hoc B. Apostolus dicit, Glorificate, et portate Deum in corpore uestro . Qui formam nobis sue mansuetudinis et humilitatis insinuans, ea nos uirtute imbuit qua redemit, ipso Domino pollicente: uenite ad me, omnes qui laboratis et  onerati estis, et ego reficiam uos. Tollite iugum meum super uos, et discite a me quia mitis sum et humilis corde, et inuenietis requiem animabus uestris . Suscipiamus ergo regentis nos ueritatis non graue nec asperum iugum, et simus eius humilitati similes, cuius glorie uolumus esse conformes: ipso auxiliante et perducente nos ad promissiones suas, qui secundum magnam misericordiam suam potens est [c 1Kb] peccata nostra delere, et sua in nobis dona perficere, iehsu Christus Dominus noster, qui uiuit et regnat in secula seculorum. Amen.



SERMO XXIu [Al. XXIII]. In Natiuitate Domini Iu.



SYNOPSIS.

I. Per uerbi incarnationem figuras et promissiones esse completas.---II. Nisi Deus fieret homo,  nullum hominis uulneribus remedium superesse.--- III. Christum uerum Deum esse et uerum hominem, peccati originalis expertem; cuius Natiuitatis imago in baptismate.---Iu. Ab hac alienos esse Manicheos Christum negantes corporaliter natum.---u. Alios hereticos nonnichil habere sani, Manicheos nichil non impium.---uI. Ab illorum ficta pietate cauendum; unitati fidei, sine qua nichil uerum, inherendum esse.



78 CAP. I.

Semper quidem, dilectissimi, diuersis modis multisque mensuris humano generi [d 1Kb] bonitas diuina consuluit, et plurima prouidentie sue munera omnibus retro seculis clementer impertiit; sed in nouissimis temporibus omnem abundantiam solite benignitatis excessit, quando in Christo,  ipsa ad peccatores misericordia, ipsa ad errantes ueritas, ipsa ad mortuos uita descendit: ut uerbum illud ceternum et cequale genitori in unitatem Deitatis sue [e 1Kb] naturam nostre humilitatis assumeret, et Deus de Deo natus, idem etiam homo de homine nasceretur. Promissum quidem hoc a constitutione mundi, et multis [f 1Kb] significationibus rerum atque uerborum semper fuerat prophetatum; sed quantam hominum portionem figure ille et mysteria obumbrata saluarent! nisi longa et occulta promissa aduentu suo Christus impleret; [g 1Kb] et quod tunc paucis credentibus profuit faciendum, innumeris iam fidelibus prodesset effectum. Iam ergo nos non signis neque imaginibus ad fidem deducimur, sed euangelica historia confirmat, quod factum credimus,  adoramus; accedentibus ad eruditionem nostram propheticis instrumentis, ut nullo modo habeamus ambiguum, quod tantis oraculis scimus esse predictum. Hinc enim est quod Dontinus Abrahe ait: In semine tuo benedicentur omnes gentes . Hinc Dauid promissionem Dei prophetico spiritu canit [h 1Kb] dicens: Iurauit Dominus Dauid, et non frustrabitur eum: De fructu uentris tui ponam super sedem tuam . Hinc idem Dominus per Isaiam, Ecce uirgo, inquit, in utero [i 1Kb] accipiet, et pariet filium, et uocabitur nomen eius Emmanuel: quod interpretatur, Nobiscum Deus . Et iterum: Exiet uirga de radice Iesse, et flos de radice eius ascendet . In qua uirga [i 1Kb] non dubie beata uirgo Maria predicta est, que de Iesse et Dauid stirpe  progenita, et Spiritu sancto fecundata, nouum florem carnis 79 humane, utero quidem materno, sed partu est enixa uirgineo.



CAP. II.

Exsultent ergo [k 1Kb] iusti in Domino, et in laudem Dei corda credentium, et mirabilia eius confiteantur filii hominum: quoniam in hoc precipue [l 1Kb] Dei opere humilitas nostra cognoscit, quanti eam suus conditor estimarit. Qui cum origini humane multum dederit, quod nos ad imaginem suam fecit, reparationi nostre longe amplius tribuit, cum seruili forme ipse se Dominus coaptauit. Quamuis enim ex una eademque pietate sit, quidquid creature Creator impendit, minus tamen mirum est hominem ad diuina proficere, quam Deum ad humana descendere.  Hoc autem nisi facere dignaretur omnipotens [a 1Kb] Deus, nulla quemquam species iustitie, nulla forma sapientie a captiuitate diaboli et a profundo eterne mortis erueret. Condemnatio enim ex uno in omnes cum peccato transiens permaneret, et lethali uulnere [b 1Kb] tabefacta natura nullum remedium reperiret, quia conditionem suam suis uiribus mutare non posset. Primus namque homo carnis substantiam [c 1Kb] accepit e terra, et rationali spiritu per insufflationem creantis animatus est , ut ad imaginem et similitudinem auctoris sui uiuens, formam [d 1Kb] Dei bonitatis atque iustitie in splendore imitationis tamquam in speculi nitore seruaret. Quam nature sue speciosissimam dignitatem si per obseruantiam legis date perseueranter excoleret, ipsam illam terreni corporis  qualitatem ad celestem gloriam mens incorrupta perduceret. Sed quia inuido [e 1Kb] deceptori temere atque infeliciter credidit , et superbie consiliis acquiescens, repositum honoris augmentum occupare maluit quam mereri, non solum ille homo, sed etiam uniuersa in illo posteritas eius audiuit: Terra es, et in terram ibis . Qualis ergo terrenus, tales et terreni ; et nemo immortalis, quia nemo celestis.



CAP. III.

[f 1Kb] Ad hoc itaque peccati et mortis uinculum resoluendum, omnipotens Filius Dei, omnia implens, omnia continens, equalis per omnia Patri, et [g 1Kb] in una ex ipso et cum ipso consempiternus essentia, naturam in se suscepit humanam, et Creator ac Dominus omnium rerum, dignatus est 80 unus  esse mortalium; electa sibi matre, quam fecerat: que salua integritate uirginea, corporee esset tantum ministra substantie, ut humani [h 1Kb] seminis cessante contagio, nouo homini et puritas inesset et ueritas. Non ergo in Christo ex utero uirginis genito, quia natiuitas est mirabilis, ideo [i 1Kb] nostri est natura dissimilis. Qui enim uerus est Deus, idem uerus est homo; et nullum est in utraque substantia mendacium. uerbum caro factum est prouectione carnis, non defectione Deitatis: que sic potentiam suum bonitatemque moderata est, ut et nostra suscipiendo proueheret, et sua communicando [i 1Kb] non perderet. In hac natiuitate Christi secundum prophetiam Dauid, ueritas de terra orta est, et iustitia de celo prospexit . In hac natiuitate etiam Isaie sermo completus est dicentis: Producat terra, et germinet Saluatorem, et iustitia oriatur simul . Terra enim carnis humane, que in primo fuerat preuaricatore maledicta, in hoc solo beate uirginis partu germen edidit benedictum, et a uitio sue stirpis alienum. Cuius spiritalem originem [k 1Kb] in regeneratione quisque consequitur; et omni homini renascenti aqua baptismatis instar est uteri uirginalis, eodem Spiritu sancto replente fontem, qui repleuit et uirginem; ut peccatum quod ibi uacuauit sacra conceptio, hic mystica tollat ablutio.



CAP. Iu.

Ab hoc sacramento, dilectissimi, insanus Manicheorum error alienus est, nec ullum habent in Christi regeneratione consortium, qui eum de Maria uirgine negant corporaliter natum: ut cuius  non credunt ueram natiuitatem, nec ueram recipiant passionem; et quem non confitentur uere sepultum, abnuant ueraciter suscitatum. Ingressi enim preruptam exsecrandi dogmatis uiam, in qua nichil non tenebrosum, nichilque non lubricum est, ruunt in profunda mortis per precipitia falsitatis; nec aliquid solidum, cui innitantur, inueniunt, qui [l 1Kb] preter omnia diabolici probra commenti, in ipso precipuo obseruantie sue festo, sicut proxima eorum confessione patefactum est, ut animi, ita et corporis pollutione letantur, [m 1Kb] nec fidei integritatem, nec pudorem seruantes; ut et in dogmatibus 81 suis impii, et in sacris inueniantur obsceni.



CAP. u.

Alie hereses, dilectissimi, licet merito omnes [n 1Kb] in sui diuersitate damnande sint, habent  tamen singule in aliqua sui parte quod uerum est. Arius Dei Filium minorem Patre et creaturam esse definiens, et ab eodem inter omnia creatum putans Spiritum sanctum, magna impietate se perdidit; sed sempiternam atque incommutabilem Deitatem, quam in Trinitatis unitate non uidit, in Patris essentia non negauit. Macedonius a lumine ueritatis alienus, diuinitatem sancti Spiritus non recepit, sed in Patre et Filio unam potentiam, et eamdem confessus est esse naturam. Sabellius [o 1Kb] inexplicabili errore confusus, unitatem substantie in Patre, et Filio, et Spiritu sancto inseparabilem sentiens, quod equalitati tribuere debuit, singularitati dedit. Et cum ueram Trinitatem intelligere non ualeret, unam eamdemque  credidit sub triplici appellatione personam. Photinus mentis cecitate deceptus, in Christo uerum et substantie nostre confessus est hominem, sed eumdem Deum de Deo ante omnia secula genitum esse non credidit. Apollinaris, fidei soliditate priuatus, Filium Dei ita ueram humane carnis credidit suscepisse naturam, ut in illa carne diceret animam non fuisse, quia uicem eius expleuerit ipsa Diuinitas. Hoc modo si omnes quos catholica fides [a 1Kb] anathematizauit retractentur errores, in aliis atque aliis quiddam inuenitur quod a damnabilibus possit abiungi. In Manicheorum autem scelestissimo dogmate prorsus nichil est quod ex ulla parte possit tolerabile iudicari.



CAP. uI.

Sed uos, dilectissimi, quos nullis dignius quam beati Petri apostoli alloquor uerbis, genus  electum, regale sacerdotium, gens sancta, populus acquisitionis , edificati super inuiolabilem petram Christum, ipsique Domino Saluatori nostro per ueram susceptionem nostre carnis inserti, permanete stabiles in ea fide quam confessi estis coram multis testibus, et in qua renati per aquam et Spiritum sanctum, accepistis [b 1Kb] chrisma salutis et signaculum uite eterne. Si quis autem uobis aliud annuntiauerit preter id quod didicistis, anathema sit. Nolite impias fabulas preponere lucidissime ueritati, et quidquid contra regulam catholici et apostolici symboli aut legere, aut audire contigerit, id omnino mortiferum et diabolicum iudicate. Non uos seducant deceptoriis artibus ficta et simulata ieiunia, que non ad purificationem, sed ad perditionem 82 [c 1Kb] proficiunt  animarum. Speciem quidem sibi pietatis et castitatis assumunt, sed hoc dolo actuum suorum obscena circumtegunt, et [d 1Kb] de profani cordis penetralibus iacula quibus simplices uulnerentur emittunt: ut, sicut ait propheta, sagittent in obscuro rectos corde . Magnum presidium est fides integra, fides uera, in qua nec augeri ab ullo quidquam, nec minui potest: quia nisi una est, fides non est, dicente Apostolo: Unus Dominus, una fides, unum baptisma; unus Deus et Pater omnium, qui super omnes, et per omnia, et in omnibus nobis . Huic unitati, dilectissimi, inconcussis mentibus inherete, et in hac omnem sectamini sanctitatem , in hac preceptis Domini deseruite, quia sine fide impossibile est placere Deo , et nichil sine  illa sanctum, nichil castum est, nichil uiuum: iustus enim ex fide uiuit ; quam qui diabolo decipiente perdiderit, uiuens [e 1Kb] mortuus est, quia  sicut per fidem iustitia, ita etiam per fidem ueram uita obtinetur eterna, dicente Domino Saluatore: Hec est autem uita eterna, ut cognoscant te solum uerum Deum, et quem misisti Iesum Christum ; [f 1Kb] qui uos proficere et perseuerare faciat usque in finem, qui uiuit et regnat cum Patre et Spiritu sancto in secula seculorum. Amen.



SERMO XXu [Al. XXIu]. [g 1Kb] In Natiuitate Domini u.



SYNOPSIS.

I. Rudibus Ecclesie filiis debitorem se fatetur Leo. Non in sola mandatorum obseruantia, sed et in tramite fidei angustam esse uiam.---II. uerbum Patri equale et consubstantiale, per incarnationem Patre minorem factum quoad humanam naturam.---III. Profundum incarnationis mysterium expenditur.---Iu. Christum in ueteri lege  prenuntiatum, in noua missum, nonnisi Spiritu Dei cognosci posse.---u. Nisi uerbum caro fieret, mors regnaret ab Adam. Filius Dei homo factus, ut homines fierent filii Dei. uirtus baptismatis.---uI. Incarnationem et mysterium esse et exemplum.



CAP. I.

Quamuis, dilectissimi, ineffabilis sit natiuitas Domini nostri Iesu Christi, 83 qua se nature nostre carne uestiuit: audeo tamen non de facultate mea [h 1Kb] fidere, sed de ipsius inspiratione presumere, ut in die qui [i 1Kb] in sacramentum humane restitutionis electus est, aliquid a nobis quod audientes possit edificare promatur. Non enim quia maior pars Ecclesie Dei quod credit intelligit, ideo necessarium non est etiam que dicta sunt dicere, cum utique nunc multis ad fidem primum uenientibus oris nostri officium debeamus, meliusque sit doctos onerare iam notis, quam  rudes fraudare discendis. Quod ergo Filius Dei, qui cum Patre et Spiritu sancto non unius persone, sed unius essentie est, dignatus est [i 1Kb] humilitatis nostre particeps fieri, et unus passibilium, unus uoluit esse mortalium, tam sacratum tamque mirabile est, ut ratio diuini consilii sapientibus mundi patere non possit, nisi humane ignorantie tenebras lux uera discusserit. Non enim in solo opere uirtutum, aut in sola obseruantia mandatorum, sed etiam in tramite fidei angusta et ardua uia est que ducit ad uitam ; et magni laboris est magnique discriminis, inter dubias imperitorum opiniones et uerisimiles falsitates per unam [k 1Kb] sane doctrine semitam inoffensis gressibus ambulare; et cum undique se laquei erroris opponant, omne periculum deceptionis euadere.  Quis autem ad hec idoneus, nisi qui spiritu Dei docetur et regitur? dicente Apostolo: Nos autem non spiritum huius mundi accepimus, sed spiritum qui ex  Deo est, ut sciamus que a Deo donata sunt nobis ; canente etiam Dauid: Beatus [a 1Kb] homo quem tu erudieris, Domine, et de lege tua docueris eum .



CAP. II.

Habentes itaque, dilectissimi, inter pericula erroris presidia ueritatis, et non humane sapientie uerbis, sed doctrina Spiritus sancti eruditi, quod didicimus [b 1Kb] credimus, quod credimus predicamus, Dei Filium ante secula a Patre genitum, et Patri sempiterna et consubstantiali equalitate ceternum, uenisse in hunc mundum per uterum uirginis [c 1Kb] in hoc sacramentum pietatis electe, in qua et ex qua edificauit sibi Sapientia domum , et formam sibi serui in similitudinem carnis peccati, incommutabilis uerbi Deitas coaptauit : in nullo apud se et Patrem et Spiritum sanctum minor gloria sua: quia diminutionem et 84 uarietatem summe et eterne essentie natura non recipit. Propter nostram autem infirmitatem extenuauit se incapacibus sui, [d 1Kb] et uelamine corporis splendorem maiestatis sue, quem uisus hominum non ferebat, obtexit. Unde etiam exinanisse se dicitur , tamquam se propria uirtute euacuauerit, dum in ea humilitate qua nobis consuluit, non solum Patre, sed etiam seipso factus est inferior. Nec aliquid illi hac inclinatione decessit, cui cum Patre et Spiritu sancto, hoc quod est [e 1Kb] esse, commune est: ut hoc ipsum intelligamus ad omnipotentiam pertinere, quod qui secundum nostra minor est, secundum propria minor non est. Quia enim lux ad obcecatos, uirtus  ad imbecilles, misericordia respexit ad miseros, de magna factum est [f 1Kb] potestate, ut Dei Filius substantiam humanam causamque susceperit, qui et nostram naturam quam condidit reformaret, et mortem quam non fecit aboleret.



CAP. III.

Repudiatis igitur longeque reiectis omnibus opinionibus impiorum, quibus aut stultitia est [g 1Kb] Christus aut scandalum, exsultet rectarum mentium fides, et uerum unumque Dei Filium, non solum secundum Deitatem qua a Patre genitus, sed etiam secundum humanitatem qua de matre uirgine est natus, intelligat. Ipse est enim in humilitate nostra, qui est in maiestate diuina, uerus homo et uerus Deus; sempiternus in suis, temporalis in nostris; unum cum Patre in substantia, que numquam fuit  minor Patre, unum cum matre in corpore quod creauit.  In assumptione enim nature nostre nobis factus est gradus quo ad ipsum per ipsum possimus ascendere. Nam illa essentia que semper ubique tota est, locali descensione non eguit, et tam ei proprium fuit totam homini inseri, quam ei proprium est totam a Patre non diuidi. Manet ergo, quod in principio erat uerbum , et non est ei accidens ut quod est aliquando non fuerit. Sempiterne enim Filius, Filius est; et sempiterne Pater, Pater est. Unde cum ipse Filius dicat: Qui uidet me, uidet et Patrem , excecauit te, o heretice, impietas tua, ut qui maiestatem Filii non uidisti, Patris gloriam non uideres: dicendo enim genitum esse qui non erat, Filium asseris temporalem; et dum Filium asseris temporalem, [h 1Kb] credis Patrem esse mutabilem. 85 Mutabile  enim est, non solum quod minuitur, sed etiam quidquid augetur; et si ideo Patri impar est Genitus, quia, ut tibi uidetur, generando eum qui non erat genuit, imperfecta erat etiam generantis essentia, que [i 1Kb] ad habendum quod non habuit, generando profecit. Sed hanc impiam peruersitatem tuam fides catholica exsecratur et damnat; que in Deitate uera nichil temporalitatis agnoscit, sed unius sempiternitatis et Patrem confitetur, et Filium: quia splendor ex luce ortus non est luce posterior, et lux uera numquam est sui splendoris indiga, sic substantiale semper habens fulgere, sicut substantiale semper habet existere. Huius autem splendoris manifestatio, missio dicitur, qua Christus mundo apparuit. [i 1Kb] Qui cum omnia inuisibili maiestate sua semper impleret, tamen  quasi de remotissimo altissimoque secreto, iis quibus erat ignotus aduenit, cum cecitatem ignorantie sustulit, et, sicut scriptum est, sedentibus in tenebris et in umbra mortis, lux orta est eis .



CAP. Iu.

Quamuis enim etiam prioribus seculis ad illuminationem sanctorum patrum et prophetarum lumen ueritatis emissum sit, dicente Dauid: Emitte lucem tuam et ueritatem tuam ; et diuersis modis multisque signis opera presentie sue Deitas Filii [k 1Kb] declararit; omnes tamen ille significationes, cunctaque miracula, testimonia fuerunt istius missionis de qua dicit Apostolus: Cum ergo uenit plenitudo temporis, misit Deus Filium suum, [l 1Kb] factum ex muliere, factum sub lege . Quid uero hoc est, nisi uerbum carnem fieri, Conditorem mundi  per uterum uirginis nasci, Dominum maiestatis humanis  se coaptare primordiis, et licet conceptui spiritali nulla sint terreni seminis mixta contagia, ad suscipiendam tamen uere carnis substantiam solam [a 1Kb] sumere de matre naturam? Hac missione, qua Deus unitus est homini, Filius impar est Patri, non in eo quod ex Patre, sed in eo quod est factus ex homine. Aequalitatem enim, quam inuiolabilem habet Deitas, non corrupit humanitas; et Creatoris ad creaturam descensio, credentium est ad eterna [b 1Kb] prouectio. Nam quia, sicut ait Apostolus, in sapientia Dei non cognouit mundus per sapientiam Deum, placuit Deo per stul itiam predicationis saluos facere credentes . Mundo ergo, id est prudentibus mundi, sapientia sua cecitas facta est, nec potuerunt per illam cognoscere Deum, ad 86 cuius notitiam non nisi in sapientia  eius acceditur. Et ideo quia mundus de uanitate suorum dogmatum superbiebat, in eo constituit Dominus saluandorum fidem, quod et indignum uideretur et stultum, ut [c 1Kb] deficientibus omnibus opinionum presumptionibus, sola Dei gratia reuelaret quod comprehendere humana intelligentia non ualeret.



CAP. u.

Agnoscat igitur catholica fides in humilitate Domini gloriam suam, et de salutis sue sacramentis gaudeat Ecclesia, que corpus est Christi: quia nisi uerbum Dei caro fieret et habitaret in nobis, nisi in communionem creature Creator ipse descenderet, et uetustatem humanam ad nouum principium sua natiuitate reuocaret, regnaret mors ab Adam  usque in finem, et super omnes homines condemnatio insolubilis permaneret, cum de sola  conditione nascendi, una cunctis esset causa pereundi. Solus itaque inter filios hominum Dominus iehsu innocens natus est, quia solus sine carnalis concupiscentie pollutione conceptus. Factus est homo nostri generis, ut nos diuine nature possimus esse consortes. Originem quam sumpsit in utero uirginis, posuit in fonte baptismatis; dedit aque, quod dedit matri; uirtus enim Altissimi et obumbratio Spiritus sancti , que fecit ut Maria pareret Saluatorem, eadem facit ut regeneret unda credentem. Quid autem sanandis egris, illuminandis cecis, uiuificandis mortuis aptius fuit, quam ut superbie uulnera humilitatis remediis curarentur? Adam precepta Dei negligens, peccati induxit damnationem; iehsu factus sub lege reddidit iustitie libertatem. Ille  diabolo obtemperans usque ad preuaricationem, meruit ut in ipso omnes morerentur; hic Patri obediens  usque ad crucem, fecit ut in ipso omnes uiuificarentur. Ille cupidus honoris angelici, nature sue perdidit dignitatem; hic infirmitatis nostre suscipiens conditionem, propter quos ad inferna descendit, eo dem in celestibus collocauit. Postremo illi per elationem lapso dictum est: Terra es, et in terram ibis ; huic per subiectionem exaltato dictum est: Sede a dextris meis, donec ponam inimicos tuos scabellum pedum tuorum .



CAP. uI.

Hec Domini nostri opera, dilectissimi, non solum sacramento nobis utilia sunt, sed etiam imitationis exemplo, si in disciplinam ipsa remedia transferantur, quodque impensum est [d 1Kb] mysteriis, prosit et moribus: 87 ut meminerimus nobis in humilitate et mansuetudine Redemptoris nostri esse  uiuendum: quoniam, sicut ait Apostolus, si compatimur, et conregnabimus . FRUSTRA [e 1Kb] enim appellamur Christiani, si imitatores non simus Christi, qui ideo se uiam dixit esse , ut conuersatio magistri [f 1Kb] sit forma discipulis, et illam humilitatem eligat seruus, quam sectatus est Dominus; qui uiuit et regnat in secula seculorum. Amen.



SERMO XXuI [Al. XXu]. [g 1Kb] In Natiuitate Domini uI.



SYNOPSIS.

I. Natiuitatis et infantie Christi mysteria numquam non esse recolenda.---II. Ecclesiam, dum Christi ortum ueneratur, suum celebrare.---III Que sit pax quam Christus sine semine nascens largitur. ---Iu. Qui filius Dei est, Deum imitetur, Dei gratie uoluntatique seruiat.---u. Natalis Domini, natalis est  pacis. Pax mundi et electorum qualis.



CAP. I.

Omnibus quidem diebus, dilectissimi, atque temporibus, animis fidelium diuina meditantium Domini et Saluatoris nostri ex matre uirgine ortus occurrit, ut mens ad confessionem sui auctoris crecta, siue in gemitu supplicationis, siue [h 1Kb] in exsultatione laudis, siue in sacrificii oblatione uersetur, nichil crebrius, [i 1Kb] nichilque fidentius spiritali attingat intuitu, quam quod Deus Dei Filius, genitus de Patre ceterno, idem etiam partu est natus humano. Sed hanc adorandam in celo et in terra natiuitatem nullus nobis dies magis quam hodiernus insinuat, et noua etiam in elementis luce radiante, [i 1Kb] coram sensibus nostris mirabilis sacramenti ingerit claritatem. Non solum enim in memoriam, sed in conspectum quodammodo  redit angeli Gabrielis cum Maria stupente colloquium, [k 1Kb] et conceptio de Spiritu sancto tam mire  promissa quam credita. Hodie enim auctor mundi editus est utero uirginali, et qui omnes naturas condidit, eius est factus Filius quam creauit. Hodie uerbum Dei 88 carne apparuit uestitum, et quod numquam fuit humanis oculis uisibile, cepit etiam manibus esse tractabile. Hodie [a 1Kb] genitum in nostre carnis animeque substantia Saluatorem angelicis uocibus didicere pastores; et apud Dominicorum presules gregum hodie euangelizandi forma precondita est: ut nos quoque cum celestis militie dicamus exercitu: Gloria in excelsis Deo, et in terra pax hominibus bone uoluntatis .



CAP. II.

Quamuis igitur illa infantia quam Filii Dei non est dedignata maiestas, in uirum perfectum etatis adiectione prouecta sit, et consummato passionis  et resurrectionis triumpho, omnes suscepte pro nobis humilitatis transierint actiones, renouat tamen nobis hodierna festiuitas nati Iesu ex Maria uirgine sacra primordia; et dum Saluatoris nostri adoramus ortum, inuenimur nos nostrum celebrare principium. Generatio enim Christi origo est populi Christiani, et natalis capitis natalis est corporis. Habeant licet singuli quique uocatorum ordinem suum, et omnes Ecclesie filii temporum sint successione distincti, uniuersa tamen summa fidelium, fonte orta baptismatis, sicut cum Christo in passione crucifixi, in resurrectione resuscitati, in ascensione ad dexteram Patris collocati, ita cum ipso [b 1Kb] sunt in hac natiuitate congeniti. Quisquis enim hominum in quacumque mundi parte credentium regeneratur in Christo, interciso  originalis tramite uetustatis, transit in nouum hominem renascendo; nec iam in propagine habetur carnalis patris, sed in germine Saluatoris, qui ideo filius hominis est factus, ut nos filii Dei esse possimus. Nisi enim ille ad nos hac humilitate descenderet, nemo ad illum ullis suis meritis perueniret. Nihil hic uocatorum cordibus caliginis inferat terrena sapientia, nec se contra altitudinem gratie Dei, mox in ima rediturus, terrenarum cogitationum puluis attollat. Impletum est in fine seculorum quod erat ante tempora eterna dispositum; et sub presentia rerum, signis cessantibus figurarum, lex et prophetia ueritas facta est: ut Abraham fieret omnium gentium pater, et in semine eius daretur mundo promissa benedictio; nec hi tantum essent [c 1Kb] Isrelite, quos sanguis  et caro genuisset, sed in possessionem hereditatis fidei filiis preparate, uniuersitas adoptionis intraret. 89 [d 1Kb] Nec obstrepant ineptarum calumnie questionum, nec effectus diuini operis ratiocinatio humana discutiat; nos cum Abraham credimus Deo, nec hesitamus diffidentia , sed plenissime scimus quoniam quod promisit [e 1Kb] Dominus, potens est et facere.



CAP. III.


Nascitur ergo, dilectissimi, non de carnis semine, sed de Spiritu sancto Saluator, quem prime transgressionis condemnatio non teneret. Unde ipsa collati muneris magnitudo dignam a nobis exigit suo splendore reuerentiam. Ideo enim, sicut beatus Apostolus [f 1Kb] docet, non spiritum huius mundi accepimus, sed spiritum qui ex Deo est, ut sciamus que a Deo donata sunt nobis : QUI NON aliter pie colitur, nisi id ei quod ipse tribuit offeratur. Quid [g 1Kb] autem in thesauro Dominice largitatis ad honorem presentis festi tam congruum possumus inuenire, quam pacem, que in natiuitate Domini prima est angelico predicata concentu? Ipsa enim est que parit filios Dei, nutrix dilectionis et genitrix unitatis; requies beatorum, et eternitatis habitaculum;  cuius hoc opus proprium et speciale beneficium est, ut iungat Deo quos secernit de mundo. Unde Apostolus ad hoc bonum nos incitat, dicens: Iustificati ergo ex fide, pacem habeamus ad Deum . Cuius sententie breuitate omnium fere mandatorum continetur effectus: quia UBI FUERIT ueritas pacis, nichil ibi potest deesse uirtut s. Quid est, autem, dilectissimi, pacem habere ad Deum, nisi uelle quod iubet, et nolle quod prohibet? Si enim humane amicitie pares animos et similes expetunt uoluntates, nec umquam diuersitas morum ad firmam potest peruenire concordiam, quomodo diuine particeps erit pacis, cui ea placent que Deo displicent, et iis appetit delectari quibus illum nouit offendi? Non est iste animus filiorum Dei, nec talem  sapientiam recipit adoptiua nobilitas. Genus electum et regium, regenerationis sue respondeat dignitati, diligat quod diligit pater, et in nullo ab auctore suo dissentiat, ne iterum dicat Dominus: Filios genui et exaltaui, ipsi autem spreuerunt me. Agnouit bos possessorem suum, et asinus presepe domini sui; Isrel autem me non cognouit, et populus meus me non intellexit .



CAP. Iu.

Magnum est, dilectissimi, huius muneris sacramentum, et omnia dona excedit hoc donum, ut Deus hominem uocet filium, et homo Deum nominet patrem: per has enim appellationes sentitur et discitur quis ad tantam altitudinem ascendat affectus. Nam si in progenie carnali et stirpe terrena 90 claris parentibus genitos uitia male conuersationis  obscurant, et ipso maiorum suorum lumine soboles indigna confunditur; in quem exitum uenient, qui propter amorem mundi a generatione Christi non metuunt abdicari? Si autem ad humanam pertinet laudem ut patrum decus in prole resplendeat, quanto magis gloriosum est ex Deo [h 1Kb] natis in auctoris sui imaginem refulgere, et illum in se qui eos generauit ostendere, dicente Domino: Sic  luceat [a 1Kb] lumen uestrum coram hominibus, ut uideant opera uestra bona, et magnificent Patrem uestrum qui in celis est . Scimus quidem quod, sicut Ioannes apostolus dicit, totus mundus in maligno positus est ; et insidiante diabolo et angelis eius, hoc innumeris tentationibus laboratur, ut hominem ad superna nitentem, aut aduersa terreant, aut secunda corrumpant; sed maior est qui in nobis est quam qui aduersum nos est, et pacem cum Deo habentibus, ac semper Patri toto corde dicentibus, Fiat uoluntas tua , nulla preualere certamina, nulli possunt nocere conflictus. Accusantes enim nosmetipsos confessionibus nostris, et consensum animi carnis concupiscentiis denegantes, inimicitias quidem aduersum nos eius, qui peccati  auctor est, commouemus, sed inexpugnabilem cum Deo pacem gratie ipsius seruiendo firmamus, ut Regi nostro non solum obedientia subiiciamur, sed etiam iudicio copulemur. Quoniam si in eadem sententia sumus, si quod uult uolumus, et quod improbat improbamus, ipse iam pro nobis omnia bella conficiet, ipse qui dedit uelle, donabit et posse: ut simus cooperatores operum eius, et propheticum illud cum [b 1Kb] fidei exsultatione dicamus: Dominus illuminatio mea et salus mea; quem timebo? Dominus defensor uite mee; a quo trepidabo ?



CAP. u.

Qui ergo non ex sanguinibus, neque ex uoluntate carnis, [c 1Kb] neque ex uoluntate uiri, sed ex Deo nati sunt , offerant Patri pacificorum concordiam filiorum, [d 1Kb] et in primogenitum noue creature,  qui uenit non suam, sed mittentis facere uoluntatem, uniuersa adoptionis membra concurrant: quoniam gratia Patris non discordes neque dissimiles, sed unum sentientes unumque amantes, adoptauit heredes. Ad unam reformatos imaginem oportet animam habere conformem. Natalis Domini natalis est pacis: [e 1Kb] sic enim ait Apostolus: Ipse est pax nostra, qui fecit utraque unum ; quoniam siue Iudeus, siue gentilis, per ipsum habemus accessum in uno Spiritu ad Patrem ; 91 qui ante passionis diem uoluntaria dispositione prelectum, discipulos suos hac precipue doctrina [f 1Kb] informauit, ut diceret: Pacem meam do uobis, pacem meam relinquo uobis . Et ne sub nomine generali pacis sue qualitas lateret, adiecit:  Non quemadmodum mundus dat ego do uobis. Habet,  [g 1Kb] inquit, mundus amicitias suas, et multos facit peruerso amore concordes. Sunt etiam in uitiis pares animi, et similitudo desider orum equalitatem gignit affectuum. [h 1Kb] Et si quidam forsitan reperiantur quibus praua et inhonesta non placeant, quique illicitas consensiones a federe sue caritatis excludant, tamen etiam tales, si uel Iudei sint, uel heretici, uel pagani, non de amicitia Dei, sed de pace sunt mundi. Pax autem spiritalium et catholicorum, a supernis [i 1Kb] ueniens, et ad superna perducens, cum amatoribus mundi nulla nos uult communione misceri, sed omnibus obstaculis resistere, et ad uera gaudia a perniciosis delectationibus euolare, dicente Domino: Ubi fuerit thesaurus tuus, [i 1Kb] ibi erit et cor tuum : hoc est, si deorsum sunt que amas, ad ima  descendes; si sursum sunt que diligis, ad summa peruenies: quo nos unum uolentes, unum sentientes, et in fide ac spe et in caritate concordes, Spiritus pacis agat atque perducat: quoniam quicumque Spiritu Dei aguntur, ii filii sunt Dei , qui regnat cum Filio, et Spiritu sancto in secula seculorum. Amen.



SERMO XXuII [Al. XXuI]. [k 1Kb] In Natiuitate Domini uII.



SYNOPSIS.

I. Aequalis esse periculi alterutram in Christo negare naturam.---II. uerbum caro factum est, quomodo intelligendum? Qui effectus?--- III. Diabolum uarie homines tentare pro uariis eorum affectibus et studiis.---Iu. Quod soli orienti quidam Christiani se inclinant, ex superstitione esse. ---u. Celestia corpora hominum utilitati seruire.---  uI. Quis rectus creaturarum usus. Homo ad presentia natus, ad futura renatus.



CAP. I.

Festiuitatis hodierne dilectissimi, uerus uenerator est et pius cultor qui 92 nec de incarnatione Domini aliquid falsum, nec de Deitate aliquid sentit indignum: paris enim periculi malum est, si illi aut nature nostre ueritas, aut paterne glorie negatur equalitas. Cum ergo ad intelligendum sacramentum Natiuitatis Christi, qua de matre uirgine est ortus, accedimus, abigatur procul terrenarum caligo rationum, [l 1Kb] et ab illuminate fidei oculis mundane sapientie fumus abscedat; diuina est enim auctoritas cui credimus, diuina est doctrina quam sequimur. Quoniam siue legis testificationi, siue oraculis prophetarum, siue euangelice tube interiorem  admoueamus auditum, uerum est quod  [a 1Kb] beatus Ioannes plenus Spiritu sancto intonuit: In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est, nichil . Et similiter uerum est quod idem predicator adiecit: uerbum caro factum est et habitauit in nobis; et uidimus gloriam eius, gloriam quasi Unigeniti a Patre [b 1Kb] . In utraque ergo natura idem est Dei Filius nostra suscipiens, et propria non amittens; in homine hominem renouans, [c 1Kb] in se incommutabilis perseuerans. Deitas enim, que illi cum Patre communis est, nullum detrimentum omnipotentie subiit, nec Dei formam serui forma uiolauit, quia summa et sempiterna essentia, que se ad humani generis inclinauit salutem,  nos quidem in suam gloriam transtulit, sed quod erat esse non destitit. Unde cum Unigenitus Dei minorem se Patre confitetur , cui se dicit equalem , ueritatem in se forme utriusque demonstrat: ut et humanam probet imparilitas, et diuinam declaret equalitas.



CAP. II.

Maiestati igitur Filii Dei corporea natiuitas nichil abstulit, nichil contulit, quia substantia incommutabilis nec minui potuit, nec augeri. Quod enim uerbum caro factum est, non hoc significat, quod in carnem sit Dei natura mutata, sed quod a uerbo in unitatem persone sit caro suscepta; in cuius utique nomine homo totus accipitur, cum quo intra uirginis uiscera sancto Spiritu fecundata, et numquam uirginitate caritura, tam inseparabiliter  Dei Filius [d 1Kb] est unitus, ut qui erat intemporaliter de essentia Patris genitus, ipse sit temporaliter de utero uirginis natus. Aliter enim ab eterne mortis uinculis non possemus absolui, nisi in nostris fieret humilis, qui omnipotens 93 [e 1Kb] permanebat in suis. Nascens itaque Dominus noster iehsu Christus homo uerus, qui numquam destitit esse Deus uerus, noue creature in se fecit exordium, et [f 1Kb] in ortus sui forma dedit humano generi spiritale principium, ut ad carnalis generationis abolenda contagia, esset regenerandis origo sine semine criminis, de quibus dicitur: Qui non ex sanguinibus, neque [g 1Kb] ex uoluntate carnis, neque ex uoluntate uiri, sed ex Deo nati sunt . Que hoc sacramentum mens comprehendere, que hanc gratiam ualeat lingua narrare?  Redit in innocentiam iniquitas, et in nouitatem uetustas;  in adoptionem ueniunt alieni, et in hereditatem ingrediuntur extranei. De impiis iusti, de auaris benigni, de incontinentibus casti, de terrenis incipiunt esse celestes. Que autem est ista mutatio, nisi dextere Excelsi? Quoniam uenit Filius Dei dissoluere opera diaboli , et ita se nobis, nosque [h 1Kb] inseruit sibi, ut Dei ad humana descensio, fieret hominis ad diuina prouectio.



CAP. III.

In hac autem, dilectissimi, misericordia Dei, cuius erga nos magnitudinem explicare [i 1Kb] non possumus, multa sollicitudine precauendum est Christianis ne diabolicis iterum capiantur insidiis, et eisdem rursus, quibus [i 1Kb] renuntiauerunt, erroribus implicentur. Non enim desinit hostis antiquus, transfigurans se in angelum lucis , deceptionum  laqueos ubique pretendere, et ut quoquo modo fidem credentium corrumpat, instare. Nouit cui adhibeat estus cupiditatis, cui illecebras gule ingerat, cui apponat 94 incitamenta luxurie, cui infundat uirus inuidie; nouit quem merore conturbet, quem gaudio fallat, quem metu opprimat, quem admiratione seducat; omnium discutit consuetudines, uentilat curas, scrutatur [k 1Kb] affectus; et ibi causas querit nocendi, ubi quemque uiderit studiosius occupari. Habet etenim multos ex eis quos tenacius obligauit, aptos artibus suis, quorum ad alios decipiendos et ingeniis utatur et linguis. Per istos remedia egritudinum, indicia futurorum, placationes demonum, et depulsiones promittuntur umbrarum. [l 1Kb] Addunt se et illi, qui totam humane uite conditionem de stellarum  pendere effectibus mentiuntur, et quod est aut diuine uoluntatis, aut nostre, indeclinabilium dicunt esse fatorum. Que tamen, ut cumulatius noceant, spondent posse mutari, si illis que aduersantur sideribus supplicetur. Unde commentum impium [m 1Kb] sua ratione destruitur, quia si predicta non permanent, non sunt fata metuenda; si permanent, non sunt astra ueneranda.



CAP. Iu.

De talibus institutis etiam illa generatur impietas, ut sol [n 1Kb] in inchoatione diurne lucis exsurgens a quibusdam insipientioribus de locis eminentioribus adoretur; quod nonnulli etiam Christiani adeo se religiose facere putant, ut priusquam ad B. Petri apostoli basilicam, que uni Deo uiuo et uero est dedicata, perueniant, superatis gradibus  quibus ad suggestum [o 2Kb] aree superioris ascenditur,  conuerso corpore [a 3Kb] ad nascentem se solem reflectant, et curuatis ceruicibus, in honorem se splendidi orbis inclinent. 95 Quod fieri partim ignorantie uitio, partim paganitatis spiritu, multum tabescimus et dolemus: quia etsi quidam forte Creatorem potius pulchri luminis quam ipsum lumen, quod est creatura, uenerantur, abstinendum tamen est [b 1Kb] ab ipsa specie huius officii, quam cum in nostris inuenit, qui deorum cultum reliquit, nonne hanc secum partem opinionis uetuste tamquam probabilem retentabit, quam Christianis et impiis uiderit esse communem?



CAP. u.

Abiiciatur ergo a consuetudine fidelium damnanda peruersitas, nec honor uni Deo debitus, eorum ritibus qui creaturis deseruiunt, misceatur.  Dicit enim Scriptura diuina: Dominum Deum tuum adorabis, et illi soli seruies . Et beatus Iob, homo sine querela, ut ait Dominus, et continens se ab omni re mala , Numquid uidi, inquit, solem cum fulgeret, et lunam incedentem clare, et letatum est cor meum in abscondito, et osculatus sum manum meam: que est iniquitas maxima, et negatio contra Deum altissimum ? Quid autem  est sol, uel quid est luna, nisi [c 1Kb] uisibilis creature et corporee lucis elementa? quorum unum est maioris claritatis, et aliud minoris est luminis. Sicut enim alia diurna, alia nocturna sunt tempora, ita [d 1Kb] diuersam in luminaribus qualitatem Creator instituit, cum tamen priusquam hec fierent, et dies sine solis officio, et noctes sine lune ministerio precessissent. Sed [e 1Kb] condebantur ista ad faciendi hominis utilitatem, ut rationale animal nec in distinctione mensium, nec in recursu annorum, nec in dinumeratione 96 temporum falleretur: cum per [f 1Kb] inequalium horarum impares moras, et dissimilium ortuum signa manifesta, et annos sol concluderet, et menses luna [g 1Kb] renouaret. Quarto namque, ut legimus, die, dixit Deus: Fiant luminaria in firmamento celi, et  luceant super terram, et diuidant inter diem et noctem, et sint in signa, et tempora, et dies, et annos, et sint in firmamento celi, ut luceant super terram .



CAP. uI.

Expergiscere, o homo, et dignitatem tue cognosce nature. Recordare te factum ad imaginem Dei ; que, etsi in Adam corrupta; in Christo tamen est reformata. Utere quomodo utendum  est uisibilibus creaturis, sicut uteris terra, mari, celo, ere, fontibus atque fluminibus; [a 1Kb] et quidquid in eis pulchrum atque mirabile est, refer ad laudem et gloriam Conditoris. Noli esse deditus illi lumini quo uolucres et serpentes, quo bestie et pecudes, quo musce delectantur et uermes. Lucem [b 1Kb] corpoream sensu tange corporeo, et toto mentis affectu illud uerum lumen amplectere quod illuminat omnem hominem uenientem in hunc mundum , et de quo dicit propheta: Accedite ad eum, et illuminamini, et uultus uestri non erubescent . Si enim templum Dei sumus, et Spiritus Dei habitat in nobis , PLUS EST quod fidelis quisque [c 1Kb] in suo habet animo, quam quod miratur in celo. Non itaque uobis, dilectissimi, hoc aut indicimus,  aut suademus, ut despiciatis opera Dei, aut contrarium aliquid fidei uestre, in iis que Deus bonus bona condidit, estimetis; sed ut [d 1Kb] omni creaturarum specie, 97 et uniuerso huius mundi ornatu rationabiliter et temperanter utamini: Que enim uidentur, sicut ait Apostolus, temporalia sunt; que autem non uidentur eterna sunt . [e 1Kb] Unde quia AD PRAESENTIA sumus nati, ad futura autem renati, non temporalibus bonis dediti, sed eternis simus intenti; et ut spem nostram possimus propius intueri, in ipso sacramento Natalis Domini cogitemus quid nature nostre gratia diuina contulerit. Audiamus Apostolum dicentem: Mortui enim estis, et uita uestra abscondita est cum Christo in Deo. Cum autem Christus apparuerit uita uestra, tunc et uos apparebitis  cum ipso in gloria ; qui uiuit et regnat cum Patre et Spiritu sancto per omnia secula seculorum. Amen.



SERMO XXuIII[Al. XXuII]. [f 1Kb] In Natiuitate Domini uIII.



SYNOPSIS.

I. Quanta tetitia mysterium Christi nascentis sit excipiendum.---II. A carne animaque in Christo humana nullo momento uerbum abfuisse.--- III. In delendo peccato Ade uoluntario iustitiam esse seruatam.---Iu. uarii errores circa incarnationem Domini---u. Nestorii et Eutychis impia dogmata. ---uI. ueritatem utriusque nature in Christo, in unitatem persone conuenire.---uII. Quomodo plenitudo Diuinitatis corporaliter in Christo inhabitat, et in Ecclesia.



CAP. I.

Cum semper nos, dilectissimi, gaudere  in Domino, omnia diuina eloquia [g 1Kb] exhortentur, hodie  procul dubio ad spiritalem letitiam copiosius incitamur, Natiuitatis Dominice sacramento nobis clarius coruscante: ut recurrentes ad illam diuine misericordie ineffabilem inclinationem, qua Creator hominum [h 1Kb] homo fieri dignatus est, in ipsius nos inueniamur natura, quem adoramus in nostra. Deus enim Dei Filius, de sempiterno et ingenito Patre unigenitus, sempiternus manens in forma Dei, et incommutabiliter atque intemporaliter habens [i 1Kb] non aliud esse quam Pater est, formam serui sine sue detrimento maiestatis 98 accepit, ut in sua nos proueheret, [i 1Kb] non se in nostra deiiceret. Unde utrique nature in suis proprietatibus permanenti, tanta est unitatis facta communio, ut quidquid ibi est Dei, non sit ab humanitate disiunctum; quidquid autem est hominis,  non sit a Deitate diuisum.



CAP. II.

Celebrantes igitur, dilectissimi, natatem diem Domini Saluatoris, partum beate uirginis integre cogitemus, ut carni animeque concepte uirtutem uerbi nullo temporis puncto defuisse credamus, nec prius formatum atque animatum templum corporis Christi, quod sibi superueniens uindicaret habitator, sed per ipsum et in ipso, nouo homini datum esse principium: ut in uno Dei atque hominis filio, et sine matre Deitas, et sine patre esset humanitas. Simul enim per Spiritum sanctum fecundata uirginitas, sine corruptionis uestigio edidit et sui generis sobolem, et sue stirpis auctorem. Unde et idem Dominus, sicut euangelista commemorat, quesiuit a Iudeis cuius filium Christum Scripturarum auctoritate  didicissent; et eisdem respondentibus quod ex Dauid uenturus semine traderetur: Quomodo, inquit, illum Dominum suum Dauid in spiritu uocat, dicens: Dixit Dominus Domino meo: Sede a dextris meis, donec ponam inimicos tuos scabellum pedum tuorum ? Nec potuerunt Iudei propositam soluere questionem, quia non intelligebant in uno Christo et progeniem Dauidicam, et naturam prophetatam esse diuinam.



CAP. III.

Maiestas autem Filii Dei equalis Patri, uestiens se humilitate seruili, nec metuebat minui, nec indigebat augeri; ipsumque effectum misericordie sue, quem restitutioni impendebat humane, sola exsequi poterat uirtute Deitatis; ut creaturam ad  imaginem Dei conditam  a iugo [k 1Kb] diri  dominatoris erueret. Sed quia non ita in primum hominem diabolus uiolentus exstiterat, ut eum in partes suas sine liberi arbitrii consensione transferret, sic destruendum peccatum [a 1Kb] fuerat uoluntarium et hostile consilium, ut dono gratie non obesset norma iustitie. In totius igitur humani generis strage communi, unum solum [b 1Kb] erat remedium sub diuine rationis occulto, quod posset subuenire prostratis, si aliquis filiorum Adam originalis preuaricationis alienus atque innocens nasceretur, qui ceteris et exemplo 99 prodesset et merito. Sed quia hoc naturalis generatio non sinebat, nec poterat uitiate radicis propago esse sine semine, de quo Scriptura dicit: Quis potest facere mundum de immundo conceptum semine? Nonne tu, qui solus es ? Dominus  Dauid factus est filius Dauid, et de promissi [c 1Kb] germinis fructu proles est orta sine uitio, in unam personam gemina conueniente natura: ut eodem conceptu eodemque partu gigneretur Dominus noster iehsu Christus, cui [d 1Kb] et uera inesset Deitas ad miracula operum, et uera humanitas ad tolerantiam passionum.



CAP. Iu.

Fides igitur catholica, dilectissimi, oblatrantium hereticorum spernat errores, qui mundane sapientie uanitate decepti, a ueritatis Euangelio recesserunt, et incarnationem uerbi intelligere non ualentes, de causa illuminationis fecerunt sibi materiam cecitatis. Nam omnium fere falsa credentium opinionibus, que etiam in sancti Spiritus negationem proruunt, retractatis, neminem pene deuiasse cognoscimus,  nisi qui duarum in Christo naturarum ueritatem sub unius persone confessione non credidit. Alii etenim Domino solam humanitatem, alii solam ascripsere Deitatem. Alii ueram quidem in ipso Diuinitatem, sed carnem dixerunt fuisse simulatam. Alii professi sunt ueram eum suscepisse carnem, sed Dei Patris non habuisse naturam; et Deitati eius, que erant humane substantie, deputantes, maiorem sibi Deum minoremque finxerunt, cum gradus in uera Diiuinitate esse [e 1Kb] non possit: quoniam quidquid Deo minus est, Deus non est. Alii cognoscentes Patris et Filii nullam esse distantiam, quia non poterant  [f 1Kb] unitatem Deitatis intelligere nisi in unitate persone, eumdem asseruerunt esse Patrem quem Filium; ut nasci et nutriri, pati et mori, sepeliri et resurgere, ad eumdem pertineret, qui per omnia et hominis personam impleret et uerbi. Quidam puta uerunt Dominum Iesum Christum non nostre substantie corpus habuisse, sed ab clementis superioribus ac subtilioribus 100 sumptum. Quidam autem estimauerunt in carne Christi humanam animam [g 1Kb] non fuisse, sed partes anime ipsam uerbi implesse Deitatem. Quorum imprudentia in hoc transiit, ut animam quidem fuisse in Domino faterentur, sed eamdem dicerent mente caruisse, quia sufficeret homini sola Deitas ad omnia rationis officia. Postremo iidem asserere presumpserunt, partem quamdam  uerbi in carnem fuisse conuersam, ut in unius dogmatis uarietate multiplici, non carnis tantum animeque [h 1Kb] natura, sed etiam ipsius uerbi solueretur essentia.



CAP. u.

Multa sunt et alia prodigia falsitatum, quibus enumerandis caritatis uestre non est fatigandus auditus. Sed post diuersas impietates, que sibi inuicem sunt multiformium blasphemiarum cognatione connexe, de his potissimum erroribus declinandis obseruantiam uestre deuotionis admoneo; quorum unus dudum Nestorio auctore consurgere non impune tentauit, alius nuper pari exsecratione damnandus, Eutyche assertore prorupit. Nam ille beatam Mariam uirginem hominis tantummodo ausus est predicare genitricem, ut in conceptu eius et partu  nulla uerbi et carnis facta unitio crederetur: quia Dei Filius non ipse [i 1Kb] factus sit hominis filius, sed creato homini sola se dignatione sociauerit. Quod catholice aures nequaquam tolerare potuerunt, que sic Euangelio ueritatis imbute sunt, ut firmissime nouerint nullam esse humano generi spem salutis, nisi ipse esset filius uirginis, qui creator est matris. Hic autem recentioris sacrilegii profanus assertor, unitionem quidem in Christo duarum confessus est naturarum, sed ipsa unitione id dixit effectum, ut ex duabus una remaneret, nullatenus alterius existento substantia, que utique [i 1Kb] finiri, nisi aut consumptione,  aut separatione non posset. Hec uero tam inimica sunt sane fidei, ut nequeant recipi sine excidio nominis Christiani. Si enim uerbi incarnatio [a 1Kb] unitio est diuine humaneque nature, sed hoc ipso concursu 101 quod erat geminum, factum est singulare; sola Diuinitas ex utero uirginis nata est, et per ludificatoriam speciem sola subiit nutrimenta et incrementa corporea; utque omnes mutabilitates humane conditionis omittam, sola Diuinitas crucifixa, sola Diuinitas mortua, sola Diuinitas est sepulta; ut iam secundum talia sentientes sperande resurrectionis nulla sit ratio, nec sit primogenitus ex mortuis Christus : quia non fuit qui deberet resuscitari, si [b 1Kb] non fuisset qui posset occidi.



CAP. uI.

Absint a cordibus uestris, dilectissimi,  diabolicarum inspirationum [c 1Kb] uirulenta mendacia, et scientes quod sempiterna Filii Deitas nullo apud Patrem creuit augmento, prudenter aduertite quod cui nature in Adam dictum est, Terra es, et in terram ibis , eidem in Christo dicitur, Sede a dextris meis . Secundum illam naturam qua Christus equalis est Patri, numquam interior fuit Unigenitus sublimitate Genitoris, nec temporalis est ei cum Patre gloria, [d 1Kb] qui in ipsa Patris est dextera, de qua in Exodo dicitur: Dextera tua, Domine, glorificata est in uirtute ; et in Isaia: Domine, quis credidit auditui nostro? et brachium Domini cui reuelatum est ? Assumptus igitur homo in Filium Dei, sic in unitatem persone Christi ab ipsis corporalibus  est receptus exordiis, ut nec sine Deitate conceptus sit, nec sine Deitate editus, nec sine Deitate nutritus. Idem erat in miraculis, idem in contumeliis; per humanam infirmitatem crucifixus mortuus et sepultus; per diuinam uirtutem die tertia resuscitatus, ascendit ad celos, [e 1Kb] consedit ad dexteram Dei Patris, et in natura hominis accepit a Patre quod in natura Deitatis etiam ipse donauit.



CAP. uII.

Hec, dilectissimi, pio corde meditantes, apostolici semper memores estote precepti, qui  uniuersos admonet dicens: uidete ne quis uos [f 1Kb] decipiat per philosophiam et inanem fallaciam, secundum traditionem hominum, et non secundum Christum: quia in ipso inhabitat omnis plenitudo Diuinitatis corporaliter, et estis repleti in illo . Non dixit 102 spiritaliter, sed corporaliter, ut ueram intelligamus substantiam carnis, ubi est plenitudinis Diuinitatis inhabitatio corporalis ; qua utique tota etiam repletur Ecclesia, que inherens capiti, corpus est Christi : qui uiuit et regnat cum Patre et Spiritu sancto Deus in secula seculorum. Amen.



SERMO XXIX [Al. XXuIII]. [g 1Kb] In Natiuitate Domini IX.



SYNOPSIS.

I. Que pax ab angelis nuntietur nascente  Christo.---II Mysteria quoad dispensationem solum corporalem transisse. Dixit Dominus Domino meo expenditur.---III. In adoptantis misericordia gloriandum. Infantiam Christi esse honorandam.



CAP. I.

Excedit quidem, dilectissimi, multumque supereminet humani eloquii facultatem diuini operis magnitudo; et inde oritur difficultas fandi, unde adest ratio non tacendi: quia in Christo Iesu Filio Dei non solum ad diuinam essentiam, sed etiam ad humanam spectat naturam, quod dictum est per prophetam: Generationem eius quis enarrabit ? Utramque enim substantiam in unam conuenisse personam, nisi fides credat, sermo non explicat; et ideo numquam materia deficit laudis, quia numquam sufficit copia laudatoris. Gaudeamus igitur quod ad eloquendum [h 1Kb] tantum misericordie  sacramentum impares sumus, et cum salutis nostre altitudinem non ualemus explicare, sentiamus nobis bonum esse quod uincimur. Nemo enim ad cognitionem ueritatis magis propinquat, quam qui intelligit in rebus diuinis, etiamsi multum proficiat, semper sibi superesse quod querat. Nam [i 1Kb] qui sed ad id in quod tendit peruenisse presumit, non quesita reperit, sed in inquisitione defecit. Ne autem infirmitatis nostre perturbemur angustiis, euangelice 103 nos et prophetice adiuuant uoces, quibus ita accendimur  et docemur, ut [a 1Kb] nobis Natiuitatem Domini, qua uerbum caro factum est , non tam preteritam recolere, quam presentem uideamur inspicere. Quod enim pastoribus pro gregum suorum custodia uigilantibus nuntiauit angelus [b 1Kb] Domini, etiam nostrum impleuit auditum; et ideo Dominicis ouibus presumus, quia uerba diuinitus edita cordis aure [c 1Kb] seruamus, tamquam et in hodierna festiuitate dicatur: Ecce ego euangelizo uobis gaudium magnum, quod erit omni populo, quia natus est uobis hodie Saluator, qui est Christus Dominus, in ciuitate Dauid . Cuius predicationis summitati exsultatio innumerabilium iungitur angelorum  in honorem Dei [d 1Kb] una benedictione  dicentium: Gloria in excelsis Deo, et in terra pax hominibus bone uoluntatis . Dei ergo gloria est ex matre uirgine Christi nascentis infantia, et reparatio humani generis merito in laudem sui refertur auctoris: quia et [e 1Kb] ipse beate Marie missus a Deo Gabriel angelus dixerat: Spiritus sanctus superueniet in te, et uirtus Altissimi obumbrabit tibi; ideoque et quod nascetur ex te sanctum, uocabitur Filius Dei . In terra autem illa pax conceditur, que homines efficit bone uoluntatis. Quo enim Spiritu de intemerate matris uisceribus nascitur Christus, hoc de sancte Ecclesie utero renascitur Christianus, [f 1Kb] cui uera pax est, a Dei uoluntate non diuidi, et in his solis que Deus diligit delectari.



CAP. II.

Natalem igitur, dilectissimi, diem Domini  celebrantes, qui ex omnibus preteritorum temporum diebus electus est, licet dispensatio actionum corporalium, sicut eterno consilio fuerat preordinata, transierit, totaque Redemptoris humilitas in gloriam [g 1Kb] paterne maiestatis euecta sit, ut in nomine Iesu omne genu flectatur celestium, terrestrium, et infernorum, et omnis lingua confiteatur, quia Dominus iehsu [h 1Kb] in gloria 104 est Dei Patris , indesinenter tamen ipsum partum salutifere uirginis adoramus, et illam uerbi et carnis indissolubilem copulam non minus [i 1Kb] suspicimus in presepe  iacentem, quam in throno paterne altitudinis considentem. Immutabilis enim Deitas, quamuis intra semetipsam et claritatem suam et potentiam contineret, non ideo tamen non erat [i 1Kb] inserta nascenti, quia humano aspectui non patebat: ut per ueri hominis inusitata primordia ille agnosceretur genitus, qui regis Dauid et Dominus esset et filius. Ipse enim prophetico spiritu cantat, dicens: Dixit Dominus Domino meo: Sede a dextris meis . Quo testimonio, sicut Euangelium refert, confutata est impietas Iudeorum. Nam cum Iesu interrogante Iudeos, cuius filium dicerent Christum? respondissent, Dauid, confestim Dominus cecitatem illorum arguens ait: Quomodo ergo Dauid in spiritu uocat eum Dominum, dicens: Dixit Dominus Domino meo: Sede a dextris  meis ? Interclusistis uobis, o Iudei, intelligentie uiam, et dum solam naturam carnis [k 1Kb] aspicitis, tota uos ueritatis luce priuastis. Exspectantes enim, secundum uestre persuasionis fabulosa figmenta, Dauid filium de sola stirpe corporea, dum spem uestram in homine tantum constituistis, Deum Dei Filium repulistis: ut quod nobis [l 1Kb] profiteri gloriosum est, uobis prodesse non possit. Nam et nos interrogati cuius filius sit Christus, uoce Apostoli confitemur quod factus est ex semine Dauid secundum carnem ; et de ipso initio euangelice predicationis instruimur, legentes: Liber generationis Iesu Christi, filii Dauid . Sed ideo a uestra impietate discernimur, quia quem ex progenie Dauid hominem nouimus natum, [m 1Kb] eumdem, secundum  quod uerbum caro factum est , Deum Deo Patri credimus ceternum. Unde si teneres, o Isrel, tui nominis dignitatem, et propheticas denuntiationes non obcecato corde percurreres, Isaias tibi euangelicam panderet ueritatem, et non surdus audires diuina inspiratione dicentem: Ecce uirgo 105 [n 1Kb] accipiet in utero, et pariet filium, et uocabunt nomen eius Emmanuel, quod est interpretatum, Nobiscum Deus . Quem si in tanta proprietate sacri nominis non uidebas, in Dauidica saltem uoce didicisses, ne contra testificationem  noui et ueteris Testamenti Iesum Christum Dauid filium denegares, quem Dauid Dominum non [a 1Kb] fateris.



CAP. III.

Quapropter, dilectissimi, quoniam per ineffabilem gratiam Dei Ecclesia [b 1Kb] fidelium gentium consecuta est, quod carnalium Iudeorum Synagoga non meruit, dicente Dauid: Notum fecit Dominus salutare suum, in conspectu gentium reuelauit iustitiam suam ; et Isaia similiter predicante: Populus qui sedebat in tenebris uidit lucem magnam; qui habitabant in regione umbre mortis, lux orta est eis ; et iterum: Gentes que te non nouerunt inuocabunt te, et populi qui te [c 1Kb] nescierunt ad te confugient : exsultemus in die salutis nostre, et per nouum Testamentum in consortium  eius assumpti, cui dicitur a Patre per prophetam: Filius meus es tu, ego hodie genui te. Postula a me, et dabo tibi gentes hereditatem tuam, et possessionem tuam terminos terre ; in adoptantis nos misericordia gloriemur: quia, sicut Apostolus ait, Non accepistis spiritum seruitutis iterum in timore, sed accepistis spiritum adoptionis filiorum, in quo clamamus, Abba, Pater . Dignum est enim atque conueniens, ut testantis Patris uoluntas [d 1Kb] ab adoptionis filiis impleatur; et dicente Apostolo, Si compatimur, et conglorificabimur , sint humilitatis Christi comparticipes, qui sunt [e 1Kb] futuri glorie coheredes . Honoretur in infantia sua Dominus, nec ad Deitatis referantur iniuriam exordia et incrementa corporea: quoniam nature  incommutabili nec addidit aliquid nostra natura, nec minuit; sed qui [f 1Kb] in similitudine carnis peccati dignatus est hominibus esse conformis, in unitate Deitatis Patri permanet equalis; eum quo et Spiritu sancto uiuit et regnat in secula seculorum. Amen.



106 SERMO XXX [Al. XXXI]. In Natiuitate Domini X.



SYNOPSIS.

I. Utramque Christi generationem ineffabilem esse.---II. Diuersi errores circa incarnationem uerbi.---III. Diuinitatis plenitudinem corporaliter Christum inhabitasse.---Iu. Conceptionem Christi inter omnes esse singularem.---u. Utriusque in Christo nature proprietates expenduntur.---uI. Christum Patri et matri consubstantialem, ex utroque  nos saluare.---uII. Unam Christi fidem omnes omnium  seculorum fideles saluare. Genealogia Christi apud Mattheum et Lucam, cur diuersa.



CAP. I.

Sepe, ut nostis, dilectissimi, [g 1Kb] de excellentia festiuitatis hodierne officium uobis sermonis salutaris impendimus; nec ambigimus ita cordibus uestris diuine pietatis resplenduisse uirtutem, ut quod uobis fide est insitum, id sit etiam intelligentia comprehensum. Sed quia Domini Saluatorisque nostri natiuitas, non solum secundum deitatem de Patre, sed etiam secundum carnem de matre, ita facultatem humani excedit eloquii, ut merito ad utrumque referatur, quod dictum est: Generationem eius quis enarrabit ? in eo ipso quod digne non potest explicari, semper exuberat ratio disserendi: non quia liberum sit diuersa sentire, sed quia dignitati  materie nulla potest lingua sufficere. Magnitudo igitur sacramenti, in salutem humani generis ante secula eterna dispositi, in seculorum fine reserati, integritati sue nec auferri aliquid patitur, [h 1Kb] nec inferri; et sicut propria non amittit, ita aliena non recipit. Sed multi opinionum suarum sequaces, et quod nondum intellexerant, paratiores docere quam discere, sicut ait Apostolus, circa fidem naufragauerunt ; quorum prauas compugnantesque sententias breui significatione perstringam: ut errorum tenebris a ueritatis luce discretis, et religiose honorentur beneficia diuina, et scienter caueantur [i 1Kb] humana mendacia.



CAP. II.

Quidam enim ex documentis natiuitatis 107 Domini [i 1Kb] nostri Iesu Christi que cum uerum  hominis filium demonstrabant, nichil ipsum amplius [k 1Kb] quam hominis filium crediderunt, non putantes ipsi ascribendam esse deitatem, quem et primordia infantie, et incrementa corporea, et passionum usque ad crucem [l 1Kb] mortemque conditio, non dissimilem ceteris mortalibus approbassent. Alii uero uirtutum admiratione permoti, et originis nouitatem, et dictorum factorumque potentiam, ad diuinam intelligentes pertinere naturam, nichil illi putauerunt nostre inesse substantie, totumque illud quod corporee fuit actionis et forme, aut de sublimioris generis prodiisse materia, aut simulatam carnis speciem habuisse, ut uidentium et tangentium sensus ludificatoria imagine fallerentur. Fuit autem in quibusdam errantibus etiam illa persuasio, qua conarentur asserere ex ipsa  uerbi substantia quiddam in carnem fuisse conuersum,  [a 1Kb] natumque Iesum ex Maria uirgine, nichil materne habuisse nature; sed et quod erat Deus, et quod erat homo, utrumque ad id pertinuisse, quod uerbum est: ut scilicet in Christo et per diuersitatem substantie falsa fuerit humanitas, et per defectum mutabilitatis non uera diuinitas.



CAP. III.

Has ergo, dilectissimi, aliasque impietates diabolica inspiratione conceptas, et in multorum noxam per uasa perditionis effusas, olim catholica fides, [b 1Kb] cuius Deus et magister est et auxiliator, obtriuit, exhortante et instruente nos Spiritu sancto per legis testificationem, per uaticinia prophetarum, et per euangelicam tubam apostolicamque doctrinam, ut constanter intelligenterque credamus quia, sicut ait beatus Ioannes, uerbum caro factum est, et habitauit  in nobis . In nobis utique, quos [c 1Kb] sibi uerbi diuinitas coaptauit, cuius caro de utero uirginis sumpta nos sumus. Que si de nostra, id est uere humana, non esset, uerbum caro factum non habitasset in nobis. In nobis autem habitauit, [d 1Kb] quia naturam nostri corporis suam fecit, edificante sibi Sapientia domum , non de quacumque materia, sed de substantia proprie 108 nostra, cuius assumptio est manifestata, cum dictum est: uerbum caro factum est, et habitauit in nobis. Huic autem sacratissime [e 1Kb] predicationi etiam beati Pauli apostoli doctrina concordat, dicentis: uidete ne quis uos decipiat per philosophiam et inanem fallaciam secundum traditionem hominum, secundum elementa mundi, et non secundum Christum: [f 1Kb] quia in ipso inhabitat omnis  plenitudo diuinitatis corporaliter, et estis repleti in illo . Totum igitur corpus implet tota diuinitas; et sicut nichil deest [g 1Kb] illius maiestatis, cuius habitatione repletur habitaculum, sic nichil deest corporis, quod non suo habitatore sit plenum. Quod autem dictum est, Et estis repleti in illo, nostra utique est significata natura, ad quos illa repletio non pertineret, nisi Dei uerbum nostri sibi generis et animam et corpus unisset.



CAP. Iu.

Agnoscendum sane, dilectissimi, et toto corde est confitendum, quod hec generatio qua et uerbum et caro, id est Deus et homo, unus Dei Filius unusque Christus efficitur, supra omnem originem humane creationis excellit. Nec enim aut Ade  de limo terre formatio, aut Eue de uiri carne plasmatio , aut ceterorum hominum de utriusque sexus permixtione conditio, Iesu Christi potest ortui comparari. Genuit Abraham senex diuine promissionis heredem, et transgressa fecunditatis annos sterilis Sara concepit . Iacob dilectus est a Deo, antequam natus, et preueniente gratia uoluntarias actiones ab hispida congeniti fratris asperitate discretus . Ieremie dicitur: Priusquam te formarem in utero, noui te; et antequam exires de uulua, sanctificaui te . Anna diu fecunditatis aliena, Samuelem prophetam, quem Deo offerret, enixa est , ut et partu clara esset et uoto. Zacarias sacerdos de Elizabeth sterili sanctam  suscepit prolem , et precursor Christi futurus Ioannes, spiritum propheticum intra uiscera matris [h 1Kb] accepit, et nondum editus puer, genitricem Domini signo clause exsultationis ostendit . Magna hec omnia, et diuinorum operum sunt plena miraculis; sed hoc ipso [i 1Kb] moderatus stupenda, 109 quo plura. Natiuitas autem Domini nostri Iesu Christi omnem intelligentiam superat, et cuncta exempla transcendit; nec potest [i 1Kb] ulli esse comparabilis, que est inter omnia singularis. [k 1Kb] Electe uirgini, olimque de semine Abrahe ac de radice Iesse per propheticas uoces et per mystica signa promisse, denuntiatur ab archangelo sine damno pudoris beata fecunditas, sacram uirginitatem nec conceptu uiolatura nec partu. Superueniente quippe in eam Spiritu sancto, et Altissimi  obumbrante uirtute , incommutabile Dei uerbum de incontaminato corpore habitum sibi humane carnis assumpsit: que et nullum contagium de concupiscentia carnis traheret, et nichil eorum que ad anime corporisque naturam pertinent, non haberet.



CAP. u.

Recedant [l 1Kb] itaque procul, atque in tenebras suas eant hereticarum monstra opinionum, et insanarum sacrilegia falsitatum; nos exsultans in laudem Dei celestium multitudo, et instructi ab angelis docuere pastores; ut cognitis nature utriusque documentis, et uerbum in Christo homine, et Christum hominem adoremus in uerbo. Nam si, ut Apostolus ait, qui adheret Domino, unus spiritus est  , quanto magis uerbum caro factum unus est Christus? ubi nichil est alterius nature, quod non sit utriusque. Non ergo infirmemur [a 1Kb] in consilio misericordie Dei, que nos et innocentie reformat et uite; nec quia in Saluatore nostro manifesta cognoscimus gemine signa nature, aut in gloria Dei de ueritate carnis, aut in humilitate hominis de Deitatis maiestate dubitemus. [b 1Kb] Idem est in forma Dei, qui formam suscepit serui. Idem est incorporeus manens, et corpus assumens. Idem est in sua uirtute inuiolabilis, et in nostra infirmitate passibilis. Idem est a paterno non diuisus throno, et ab impiis crucifixus in ligno. Idem est super celorum altitudines uictor mortis ascendens, et usque ad consummationem seculi uniuersam Ecclesiam non  relinquens. Idem postremo est, qui in eadem, qua ascendit, carne uenturus, sicut iudicium sustinuit impiorum, ita iudicaturus est de omnium actione 110 mortalium. Unde ne plurimis testimoniis immoremur, unum sufficit ex Euangelio beati Ioannis adhiberi, quo ipse Dominus noster [c 1Kb] dicit: Amen, amen dico uobis, quia uenit hora, et nunc est, quando mortui audient uocem Filii Dei; et qui audierint, uiuent. Sicut enim Pater habet uitam in semetipso, sic dedit et Filio uitam habere in semetipso; et potestatem dedit ei iudicium facere, quia filius hominis est . Ergo sub una sententia ostendit quia [d 1Kb] idem Filius Dei atque filius hominis est. Unde apparet quemadmodum Christum Dominum in unitate persone credere debeamus, [e 1Kb] qui cum sit Filius Dei,  per quem facti sumus, etiam filius hominis per assumptionem carnis est factus, ut moreretur, sicut ait Apostolus, propter delicta nostra, et resurgeret propter iustificationem nostram .



CAP. uI.

Hec confessio, dilectissimi, nullas [f 1Kb] metuit contradictiones, nullis cedit erroribus. Agnoscimus enim misericordiam Dei ab initio promissam, et ante secula preparatam, per quam [g 1Kb] solam resolui captiuitatis humane uincula potuerunt, quibus primum hominem omnemque eius posteritatem malesuadus peccati auctor obstrinxerat, et propaginem dedititiam originali sibi preiudicio uindicabat. Quia igitur iustificandis hominibus hoc principaliter opitulatur, quod Unigenitus Dei etiam filius hominis esse dignatus est, ut Patri Deus, id  est unius substantie, idem homo uerus et secundum carnem matri consubstantialis existeret; utroque gaudemus, quia non nisi utroque saluamur: in nullo diuidentes uisibilem ab inuisibili, corporeum ab incorporeo, passibilem ab impassibili, palpabilem ab impalpabili, formam [h 1Kb] serui a forma Dei; quia etsi unum manet ab eternitate, aliud cepit a tempore; que tamen in unitatem conuenerunt, nec separationem possunt habere, nec finem; dum exaltans et exaltatus, glorificans et glorificatus, ita sibimet [i 1Kb] inheserunt, ut siue in omnipotentia, siue in contumelia, nec diuina in Christo careant humanis, nec humana diuinis.



111 CAP. uII.

Hoc credentes, dilectissimi, [i 1Kb] ueri Christiani sumus, ueri Isrelite, et in consortium  filiorum Dei ueraciter adoptati: quia et omnes sancti qui Saluatoris nostri tempora precesserunt, per hanc fidem iustificati, et per hoc sacramentum Christi sunt corpus effecti, exspectantes uniuersalem credentium redemptionem in semine Abrahe, de quo dicit Apostolus: Abrahe dicte sunt repromissiones, et semini eius. Non dicit, Et seminibus, quasi in multis, sed quasi in uno, Et semini tuo, [k 1Kb] qui est Christus . Propter quod Mattheus euangelista, ut promissionem ad Abraham factam ostenderet in Christo esse completam, generationum ordinem percurrit, et in quo omnibus gentibus disposita fuisset benedictio, demonstrauit. Lucas quoque euangelista ab ipso Domini ortu seriem generis sui sursum uersus retexuit , ut etiam illa secula que diluuium [l 1Kb] preuenerant, et huic sacramento doceret fuisse connexa, omnesque ab initio successionum gradus, ad eum in quo uno erat salus omnium, tetendisse. Non ergo dubitandum est quia preter Christum non est aliud nomen sub celo datum hominibus, in quo nos oporteat saluos fieri ; qui cum Patre et Spiritu sancto equalis in Trinitate uiuit et regnat in secula seculorum. Amen.



SERMO XXXI [Al. XXX]. In solemnitate Epiphanie Domini nostri Iesu Christi I.



SYNOPSIS.

I. Christus natus ab omnibus uult agnosci, dat signum stelle, simulque donum intelligendi et requirendi.---II. Frustra Herodes in Christum seuit. Magi fidem suam muneribus protestantur.---  III. Malitiam Herodis in infantium bonum Christus ordinat. Quas in Deo infante uirtutes imitari debeamus.



112 CAP. I.

Celebrato [a 1Kb] proxime die quo intemerata uirginitas humani generis [b 1Kb] edidit Saluatorem, Epiphanie nobis, dilectissimi, ueneranda [c 1Kb] festiuitas dat perseuerantiam gaudiorum, ut inter cognatarum solemnitatum uicina sacramenta, exsultationis uigor et feruor fidei non tepescat. Ad omnium enim hominum [d 1Kb] spectat salutem, quod infantia Mediatoris Dei et hominum iam uniuerso declarabatur mundo, cum adhuc exiguo detineretur oppidulo. Quamuis enim Isreliticam gentem, et ipsius gentis unam familiam delegisset, de qua naturam uniuerse humanitatis assumeret, noluit tamen intra materne  habitationis angustias ortus sui latere primordia; sed mox ab omnibus uoluit agnosci, qui dignatus est [e 1Kb] pro omnibus nasci. Tribus igitur magis in regione Orientis stella noue claritatis apparuit, que illustrior ceteris pulchriorque sideribus, facile in se intuentium oculos animosque conuerteret: ut confestim aduerteretur non esse otiosum, quod tam insolitum [f 1Kb] uidebatur. Dedit ergo aspicientibus intellectum, qui prestitit signum; et quod fecit intelligi, fecit inquiri, et se inueniendum obtulit inquisitus.



CAP. II.

Sequuntur [g 1Kb] tres uiri superni luminis ductum, et preuii fulgoris indicium intenta contemplatione comitantes, ad agnitionem ueritatis, gratie splendore ducuntur, qui humano sensu significatum sibi regis ortum estimauerunt in ciuitate regia esse  querendum. Sed qui serui susceperat formam, et non iudicare uenerat, sed iudicari, Bethleem preelegit natiuitati, Ierosolymam passioni. Herodes uero audiens Iudeorum principem natum, successorem suspicatus expauit; et molitus necem salutis auctori, falsum [h 1Kb] spopondit obsequium. Quam felix foret, si magorum imitaretur fidem, et 113 conuerteret ad religionem quod disponebat ad fraudem! O ceca stulte emulationis impietas, [i 1Kb] que perturbandum putas diuinum tuo furore consilium! Dominus mundi temporale non querit regnum, qui prestat eternum. Quid incommutabilem dispositarum rerum ordinem uertere, et [i 1Kb] aliorum facinus preoccupare conaris? Mors Christi non est temporis tui. Ante condendum est Euangelium, ante predicandum  est Dei regnum, ante sanitates donande, ante sunt facienda miracula. Cur, quod alieni futurum est operis, tui uis esse criminis? et non habiturus effectum sceleris, in solum te reatum precipitas uoluntatis? Nihil hac molitione proficis, nichil peragis. Qui uoluntate natus est, sui arbitrii potestate morietur. Consummant ergo magi desiderium suum, et ad puerum Dominum Iesum Christum eadem stella preeunte perueniunt. Adorant in carne uerbum, in infantia sapientiam, in infirmitate uirtutem, et in hominis ueritate Dominum maiestatis; [k 1Kb] atque ut sacramentum fidei sue intelligentieque manifestent, quod cordibus credunt, muneribus protestantur. Thus Deo, myrrham homini, aurum offerunt regi, [l 2Kb] scienter diuinam humanamque naturam in unitate  uenerantes: quia quod erat in substantiis proprium, non erat in potestate diuersum.



CAP. III.

Reuersis autem magis in regionem suam, translatoque Iesu in Aegyptum ex admonitione diuina, exardescit [a 1Kb] frustra in meditationibus suis Herodis insania. Necari omnes [b 1Kb] in Bethleem paruulos iubet, et quoniam quem metuat nescit infantem, generalem [c 1Kb] sententiam in suspectam sibi tendit etatem. Sed quod rex impius eximit mundo, Christus inserit celo; et quibus nondum sanguinis sui impendit redemptionem, iam martyrii tribuit dignitatem. Erigite igitur, dilectissimi, fideles animos 114 ad coruscantem gratiam luminis sempiterni, et [d 1Kb] impensa humane salutis sacramenta uenerantes, studium uestrum iis que pro uobis gesta sunt subdite.  Diligite castimonie puritatem, quia Christus [e 1Kb] uirginitatis est filius. Abstinete uos a carnalibus desideriis, que militant aduersus animam , quemadmodum nos presens B. apostolus suis, ut legimus, uerbis hortatur. Malitia paruuli estote , quia Dominus glorie mortalium se conformauit infantie. Sectamini humilitatem, quam Dei Filius discipulos suos docere dignatus est . Induite uos uirtutem patientie, in qua animas uestras possitis acquirere: quoniam qui cunctorum est redemptio, ipse est omnium fortitudo. Que sursum sunt sapite, non que super terram . Per uiam ueritatis et uite constanter incedite; nec uos impediant terrena, quibus sunt parata celestia; per Dominum nostrum Iesum Christum, qui cum  Patre et Spiritu sancto uiuit et regnat in secula seculorum. Amen.



SERMO XXXII [Al. XXXI]. In Epiphanie solemnitate II.



SYNOPSIS.

I. Herodes Christum natum mundo nuntiat, cum e mundo tentat auferre. Christus in Aegyptum exsulans, saluti Aegyptum preparat.---II. Quantum debeamus Deo, cecitas Iudeorum demonstrat, qui non agnouerunt, ut crucifigerent.---III. Felicior infantium ignorantia quam sacerdotum Iudeorum scientia. Christus infantiam paruulorum de sua consecrat infantia.---115 uI. Magorum uocatio, uocationis nostre primordia. Eorum munera quisque debet emulari, ut Christo salutem nostram operanti cooperemur.



CAP. I.

Gaudete in Domino, dilectissimi, iterum dico, gaudete : quoniam breui interuallo  temporis post solemnitatem natiuitatis Christi, festiuitas  declarationis eius illuxit; et quem in illo die uirgo peperit, in hoc mundus agnouit. uerbum enim caro factum  sic susceptionis nostre temperauit exordia, ut natus iehsu, et credentibus manifestus, et persequentibus esset occultus. Iam tunc ergo celi enarrauerunt gloriam Dei , et in omnem terram sonus ueritatis exiuit , quando et pastoribus exercitus angelorum Saluatoris editi annuntiator apparuit , et magos ad eum adorandum preuia stella perduxit : ut a solis ortu usque ad occasum ueri regis generatio coruscaret, cum rerum fidem et regna Orientis per magos discerent, et Romanum imperium non lateret. Nam et seuitia Herodis, uolens primordia suspecti sibi regis exstinguere, huic dispensationi nesciens  seruiebat; ut dum atroci intentus facinori, ignotum sibi puerum indiscreta infantium cede persequitur, annuntiatum celitus Dominatoris ortum insignior ubique fama loqueretur, quam promptiorem ad narrandum diligentioremque faciebat et superne [f 1Kb] significationis nouitas, et cruentissimi persecutoris impietas. Tunc autem [g 1Kb] Aegypto Saluator illatus est, ut gens antiquis erroribus dedita, iam ad uicinam salutem per occultam gratiam [h 1Kb] uocaretur; et que nondum eiecerat ab animo superstitionem, iam hospitio reciperet ueritatem.



CAP. II.

Merito igitur, dilectissimi, dies iste manifestatione Domini consecratus specialem in toto mundo obtinuit dignitatem, que in cordibus nostris digno debet splendore clarescere, ut rerum gestarum  ordinem non solum credendo, sed etiam intelligendo ueneremur. Quantam enim gratiarum actionem debeamus Domino pro illuminatione gentium, probat [i 1Kb] obcecatio Iudeorum. Quid enim tam cecum, quid tam lucis alienum, quam illi sacerdotes et scribe Isrelitarum fuerunt? qui percontantibus magis, et Herode querente, ubi Christus secundum Scripturarum testimonium nasceretur , hoc responderunt de prophetico eloquio, 116 quod indicabat stella de celo. Que utique poterat magos Ierosolymis pretermissis usque ad cunabula pueri, sicut postmodum fecit, sua significatione perducere; nisi ad confutandam [i 1Kb] Iudeorum duritiam pertinuisset, ut non solum ductu sideris, sed etiam ipsorum professione innotesceret natiuitas Saluatoris. Iam ergo ad  eruditionem gentium propheticus sermo transibat,  et prenuntiatum antiquis oraculis Christum alienigenarum corda discebant: cum Iudeorum infidelitas ueritatem ore proferret, et mendacium corde retineret. Noluerunt enim agnoscere oculis quem de sacris [a 1Kb] indicauerant libris: ut quem non adorabant in infantie infirmitate humilem, postea crucifigerent in uirtutum sublimitate fulgentem.



CAP. III.

Que ista, Iudei, tam imperita in uobis scientia est, et tam indocta doctrina? Interrogati ubi Christus nasceretur , ueraciter et memoriter dicitis quod legistis: In Bethleem Iude . Sic enim scriptum est per prophetam: Et tu, Bethleem terra Iuda, non es minima [b 1Kb] inter principes Iuda. Ex te enim exiet princeps qui regat populum meum Isrel . Hunc principem natum, et pastoribus  angeli , et uobis nuntiauere pastores . Hunc principem natum longinque Orientalium gentium nationes insolito noui sideris splendore didicerunt. Et ne de loco editi regis ambigerent, uestra eruditio prodidit quod stella non docuit. Cur uobis uiam quam aliis aperitis obstruitis? Cur in uestra infidelitate residet dubium quod ex uestra fit responsione manifestum? Locum natiuitatis de Scripturarum testimonio demonstratis, presentiam temporis de celi et terre attestatione cognoscitis; et tamen ubi ad persequendum animus Herodis exarsit, ibi ad non credendum uester sensus obduruit. Felicior ergo ignorantia infantium quos persecutor occidit , quam uestra scientia, quam in sua perturbatione consuluit. uos noluistis  regnum eius recipere, cuius oppidum potuistis ostendere. Illi potuerunt pro eo mori, quem [c 1Kb] nondum poterant confiteri. Ita Christus, ne ullum ei tempus esset absque miraculo, ante usum lingue potestatem uerbi tacitus exerebat; et quasi iam diceret: Sinite paruulos uenire ad me, talium est enim regnum celorum : noua gloria coronabat infantes, et de initiis suis paruulorum primordia consecrabat: 117 ut disceretur neminem hominum diuini incapacem esse sacramenti, quando etiam illa etas glorie esset apta martyrii.



CAP. Iu.

Agnoscamus ergo, dilectissimi, in magis [d 1Kb] adoratoribus Christi, uocationis nostre fideique primitias, et exsultantibus animis beate spei initia celebremus. Exinde enim in eternam hereditatem  cepimus introire; exinde nobis Christum loquentia Scripturarum arcana patuerunt; et ueritas, quam Iudeorum obcecatio non recipit, omnibus nationibus  lumen suum inuexit. Honoretur itaque a nobis sacratissimus dies, in quo salutis nostre auctor apparuit; et quem magi infantem uenerati sunt in cunabulis, nos omnipotentem adoremus in celis. Ac sicut illi de thesauris suis mysticas Domino munerum species obtulerunt, ita et nos de cordibus nostris, que Deo sunt digna promamus. Quamuis enim omnium bonorum sit ipse largitor, etiam nostre tamen fructum querit industrie: non enim dormientibus prouenit regnum celorum, sed in mandatis Dei laborantibus atque uigilantibus; ut si dona [e 1Kb] ipsius non irrita fecerimus, per ea que dedit mereamur accipere quod promisit. Unde cohortamur dilectionem uestram ut abstinentes uos ab omni opere malo, que sunt casta et iusta sectemini  . Filii enim lucis abiicere debent opera tenebrarum. Itaque odia declinate, mendacia abiicite, superbiam humilitate destruite, [f 1Kb] auaritiam proiicite, largitatem diligite: decet enim ut capiti suo membra conueniant, ut promissarum beatitudinum mereamur esse consortes: per Dominum nostrum Iesum Christum, qui cum Patre et Spiritu sancto uiuit et regnat Deus in secula seculorum. Amen.



SERMO XXXIII [Al. XXXII]. In Epiphanie solemnitate III



SYNOPSIS.

I. Tunc Christus mundum liberaturus uenit, cum omnes conclusi erant sub peccato, ut nemo de suis meritis gloriaretur.---II. Cur sub Herode natus, cur stella demonstratus? Gratia intus operabatur, ut signum intelligeretur, et Christus inquireretur.  ---118 III. Quanta Iudeorum cecitas Christo nascente. Implet gentium uocatio promissionem Abrahe factam.---Iu. Cur magi, adorato Christo, per aliam uiam reuertuntur. Cur Christus in Aegyptum transferri uoluit.---u. Gratiarum actione celebranda hec festiuitas, in qua uocationis gentium primitie. Quomodo stellam imitabimur



CAP. I.

Quamuis sciam, dilectissimi, quod sanctitatem uestram hodierne festiuitatis causa non lateat, eamque secundum consuetudinem euangelicus uobis sermo reserauerit, tamen ut [g 1Kb] nichil uobis nostri desit officii, loqui de eadem quod Dominus donauerit audebo: ut in communi gaudio tanto religiosior sit omnium pietas, quanto magis [h 1Kb] omnibus fuerit intellecta solemnitas. Prouidentia namque misericordie Dei dispositum habens pereunti mundo  in nouissimis temporibus subuenire, saluationem omnium gentium prefiniuit in Christo; ut quia et cunctas nationes a ueri Dei cultu impius dudum  error auerterat, et ipse peculiaris Dei populus Isrel ab institutis legalibus pene totus exciderat, conclusis omnibus sub peccato , omnium misereretur. Deficiente enim ubique iustitia, et toto mundo in uana et maligna prolapso, nisi iudicium suum diuina potestas differret, uniuersitas hominum sententiam damnationis exciperet. Sed in indulgentiam ira translata est, et ut clarior fieret [a 1Kb] exerende gratie magnitudo, tunc placuit abolendis peccatis hominum sacramentum remissionis afferri, quando nemo poterat de suis meritis gloriari.



CAP. II.

Huius autem, [b 1Kb] dilectissimi, ineffabilis misericordie manifestatio facta est Herode apud Iudeos ius regium tenente, ubi legitima regum successione cessante, et pontificum potestate destructa,  alienigena obtinuerat principatum: ut ueri Regis ortus illius prophetie probaretur uoce, que dixerat: Non deficiet princeps ex Iuda, neque dux de femoribus eius, donec ueniat cui repositum est, et ipse erit exspectatio gentium . De quibus quondam beatissimo [c 1Kb] patriarche Abrahe innumerabilis fuerat promissa successio, non carnis semine, sed fidei fecunditate generanda; et ideo stellarum multitudini comparata, ut [d 1Kb] ab omnium gentium patre, non terrena, sed celestis progenies speraretur. Ad creandam ergo 119 promissam posteritatem, heredes in sideribus designati, ortu noui sideris excitantur, ut in quo celi adhibitum fuerat testimonium, celi famularetur obsequium. [e 1Kb] Commouet magos remotioris Orientis habitatores stellis  ceteris stella fulgentior, et de mirandi luminis claritate uiri ad hec spectanda non inscii, magnitudinem significationis intelligunt: agente hoc sine dubio in eorum cordibus inspiratione diuina, ut eos tante uisionis mysterium non lateret, et quod oculis ostendebatur insolitum, animis non esset obscurum. Denique officium suum cum religione disponunt, et his se instruunt donis, ut adoraturi unum tria  se simul credidisse demonstrent: auro honorantes personam regiam, myrrha [f 2Kb] humanam, thure diuinam.



CAP. III.

Ingrediuntur itaque Iudaici regni precipuam ciuitatem, et in urbe regia ostendi sibi postulant [g 1Kb] quem ad regnandum didicerant procreatum. Conturbatur Herodes, timet saluti sue, metuit potestati, requirit a sacerdotibus et doctoribus legis quid de ortu Christi Scriptura predixerit, in notitiam uenit quod fuerat prophetatum; ueritas illuminat magos, infidelitas obcecat magistros; carnalis Isrel non intelligit quod legit, non uidet quod ostendit; utitur paginis quarum non credit eloquiis. Ubi est, Iudee, gloriatio tua ? Ubi de Abraham patre ducta nobilitas? Nonne circumcisio  tua preputium facta est ? Ecce maior seruis minori , et alienigenis in sortem hereditatis tue intrantibus, eius testamenti, quod in sola littera tenes, recitatione famularis. Intret, intret in patriarcharum familiam gentium plenitudo, et benedictionem in semine Abrahe, qua se filii carnis 120 abdicant, filii promissionis accipiant. Adorent in tribus magis omnes populi uniuersitatis auctorem; et non in Iudea tantum Deus, sed in toto orbe sit notus, ut ubique in Isrel sit magnum nomen eius . Quoniam [h 1Kb] hanc electi generis dignitatem sicut infidelitas in suis posteris conuincit esse degenerem, ita fides omnibus facit esse communem.



CAP. Iu.

Adorato autem Domino, magi, et omni  deuotione completa, secundum admonitionem somnii non eodem quo uenerant itinere reuertuntur. Oportebat enim ut iam in Christum credentes non per [i 1Kb] antique conuersationis semitas ambularent, sed nouam ingressi uiam a relictis erroribus abstinerent. Tum ut etiam Herodis uacuarentur insidie, qui in puerum Iesum impietatem doli per simulationem disponebat officii. Unde quia spes istius erat  soluta commenti, in maiorem furorem iracundia regis ardescit. Nam recolens tempus quod indicauerant magi, in omnes Bethleem pueros rabiem crudelitatis effundit, [a 1Kb] et cede generali uniuerse ciuitatis illius in eternam gloriam transituram trucidat infantiam; estimans fore ut, nullo illic paruulo non occiso, occideretur et Christus. At ille, qui sanguinem suum pro mundi redemptione fundendum in aliam differret etatem, Aegypto se parentum ministerio subuectus intulerat, repetens scilicet Hebree gentis antiqua cunabula, et principatum ueri Ioseph maioris prouidentie potestate disponens, ut illam [b 1Kb] diriorem omni inedia famem qua Aegyptiorum mentes ueritatis inopia laborabant, ueniens de celo panis uite  et cibus rationis auferret;  nec sine illa regione pararetur singularis hostie sacramentum, in 121 qua primum occisione agni, salutiferum crucis signum et pascha Domini fuerat preformatum.



CAP. u.

His igitur, dilectissimi, diuine gratie mysteriis eruditi, diem primitiarum nostrarum et inchoationem uocationis gentium, rationabili gaudio celebremus: gratias agentes misericordi Deo, qui dignos nos fecit, sicut ait Apostolus, in partem sortis sanctorum in lumine; qui eripuit nos [c 1Kb] de potestate tenebrarum, et transtulit in regnum Filii dilectionis sue ; quoniam, sicut prophetauit Isaias, Gentium populus, qui sedebat in tenebris, uidit lucem magnam, et qui habitabant in regione umbre mortis, lux orta est eis . De quibus idem dicit ad  Dominum: Gentes que te [d 1Kb] non nouerunt, inuocabunt te; et populi qui te nescierunt, ad te confugient . Hunc diem Abraham uidit, et gauisus est , cum benedicendos fidei sue filios in semine suo, quod est Christus, agnouit, et omnium se futurum gentium patrem credendo prospexit , dans gloriam Deo, et plenissime sciens quoniam  quod promisit potens est et facere . Hunc diem Dauid in psalmis canebat, dicens: Omnes gentes, [e 1Kb] quascumque fecisti, uenient et adorabunt coram te, Domine, et glorificabunt nomen tuum ; et illud: Notum fecit Dominus salutare suum, ante conspectum gentium reuelauit iustitiam suam . Quod utique exinde fieri nouimus, ex quo tres magos, de longinquitate sue regionis [f 1Kb] excitos, ad cognoscendum et adorandum Regem celi et terre stella perduxit [g 2Kb] . Cuius utique famulatus ad formam nos sui hortatur obsequii: ut huic gratie, [h 1Kb] que omnes inuitat ad Christum, quantum possumus, seruiamus. Quicumque enim in Ecclesia pie uiuit et caste, qui ea que sursum sunt sapit , non que super terram, celestis quodammodo  instar est luminis; et dum ipse sancte uite nitorem seruat, multis uiam ad Dominum quasi stella demonstrat. In quo studio, dilectissimi, omnes uobis inuicem prodesse debetis, ut in regno 122 Dei, ad quod recta fide et bonis operibus peruenitur, sicut lucis filii splendeatis: per Dominum nostrum Iesum Christum, qui cum Deo Patre et Spiritu sancto uiuit et regnat per omnia secula seculorum. Amen.



SERMO XXXIu [Al. XXXIII]. [i 1Kb] In Epiphanie solemnitate Iu.

SYNOPSIS.---I. Magi a longinqua regione uocati, ut Christiana fides roboraretur, que Deum et hominem Christum credit.---II. Magi prophetia Balaam edocti, Iudeorum responso confirmati. Isti spe ducis temporalis decepti; Herodes timore consortis turbatus. ---III. Magorum iter munerumque delectus gratie  intus docentis opus fuere. Eorum diligentia fidei nostre seruiebat.---Iu. Manicheorum impietas incarnationis fidem ac ueritatem euertit.---u. Manichei uitandi; eorum sacrilegia detecta. Pro iisdem aliisque hereticis preces fundere, Ecclesie institutum.




CAP. I.

Iustum et rationabile, dilectissimi, uere pietatis obsequium est, in diebus qui diuine misericordie  opera protestantur, toto corde gaudere et honorifice ea que ad salutem nostram gesta sunt celebrare: uocante nos ad hanc deuotionem ipsa recurrentium temporum lege, que nobis post [a 1Kb] diem in quo ceternus Patri Filius Dei natus ex uirgine est, breui interuallo Epiphanie intulit festum, ex apparitione Domini consecratum. In quo fidei nostre magnum presidium prouidentia diuina constituit, ut dum solemni ueneratione [b 1Kb] recolitur adorata in exordiis suis Saluatoris infantia, per ipsa originalia documenta probaretur [c 1Kb] ueri in ipso hominis orta natura. 123 Hoc enim est quod iustificat impios, hoc est quod ex peccatoribus facit sanctos, si in uno eodemque Domino nostro Iesu Christo et uera Deitas, et uera credatur humanitas: Deitas, qua ante omnia secula in forma  Dei equalis est Patri; humanitas, qua nouissimis diebus in forma serui unitus est homini. Ad roborandam ergo hanc fidem, que contra omnes [d 1Kb] premuniebatur errores, ex magna gestum est diuini pietate consilii, ut gens in longinqua Orientalis plage regione consistens, que spectandorum siderum arte pollebat, signum nati pueri qui supra omnem Isrel esset regnaturus, acciperet. Noua etenim claritas apud magos stelle illustrioris apparuit, et intuentium animos ita admiratione sui splendoris impleuit, ut nequaquam sibi crederent negligendum, quod tanto nuntiabatur [e 1Kb] indicio. Preerat autem, sicut res docuit, huic miraculo gratia Dei; et cum Christi natiuitatem nec ipsa adhuc Bethleem tota didicisset, iam illam credituris gentibus inferebat: et quod nondum poterat  humano eloquio disseri, celo faciebat euangelizante cognosci.



CAP. II.

Quamuis autem diuine dignationis esset hoc munus, ut agnoscibilis gentibus fieret natiuitas Saluatoris, ad intelligendum tamen miraculum signi potuerunt magi etiam de antiquis Balaam prenuntiationibus commoneri, scientes olim esse predictum et celebri memoria diffamatum: Orietur stella ex Iacob, et exsurget homo ex Isrel, et dominabitur gentium . Tres itaque uiri, fulgore insoliti sideris diuinitus incitati, preuium micantis luminis cursum sequuntur, existimantes se [f 1Kb] significatum puerum Ierosolymis in ciuitate regia reperturos. Sed cum eos hec opinio fefellisset, per Iudeorum scribas  atque doctores, quod sacra de ortu Christi prenuntiauerat Scriptura, didicerunt; ut gemino testimonio confirmati, ardentiori fide expeterent quem et stelle claritas et prophetie manifestabat auctoritas. Prolato autem diuino oraculo per responsa pontificum, et declarata spiritus uoce, que dicit: Et tu, Bethleem, terra Iuda, [g 1Kb] non es minima inter principes Iuda: ex te enim exiet dux qui regat populum meum Isrel : quam facile et quam consequens fuit ut Hebreorum proceres crederent 124 quod docebant. Sed apparet illos carnaliter cum Herode sapuisse, et regnum Christi commune cum huius mundi potestatibus estimasse: ut et isti temporalem sperarent ducem, et terrenum metueret ille consortem. Superfluo, Herodes, timore turbaris, et frustra  in suspectum tibi puerum seuire moliris. Non capit Christum [h 1Kb] regio tua, nec mundi Dominus potestatis tue sceptri est contentus angustiis. Quem in Iudea regnare non uis, ubique regnat; et felicius ipse regnares, si eius imperio ipse subdereris. Cur sincero officio non facis quod subdola falsitate promittis? Perge cum magis, et uerum regem suppliciter adorando uenerare. Sed tu, Iudaice sequacior cecitatis, non imitaris gentium fidem, corque peruersum ad crudeles conuertis insidias, nec illum occisurus quem metuis, nec illis nociturus quos perimis.



CAP. III.

Deducti igitur, dilectissimi, in Bethleem magi stelle precedentis obsequio, gauisi sunt gaudio magno ualde, sicut euangelista narrauit; et intrantes domum, inuenerunt puerum cum Maria  matre eius; et procidentes adorauerunt eum; et apertis thesauris suis, obtulerunt ei munera, aurum, thus et myrrham . O perfecte scientie mirabilem fidem, quam non terrena sapientia erudiuit, sed Spiritus sanctus instituit! Unde enim hi uiri, cum proficiscerentur de patria, qui nondum uiderant Iesum, [i 1Kb] nec aliquid contuitu eius, quod tam ordinate uenerarentur, aduerterant, hanc deferendorum munerum seruauere rationem? nisi quia preter illam stelle speciem, que corporeum incitauit obtutum, fulgentior ueritatis radius eorum corda perdocuit; ut priusquam labores itineris inchoarent, eum sibi significari intelligerent, cui in auro regius honor, in thure diuina ueneratio, in myrrha mortalitatis confessio  deberetur. Et hec quidem, quantum ad illuminationem fidei pertinebat, potuerunt illis credita et intellecta sufficere, ut corporali intuitu non inquirerent quod plenissimo uisu mentis inspexerant. Sed diligentia sagacis officii usque ad uidendum puerum perseuerans, futuri temporis populis et nostri seculi hominibus seruiebat: ut sicut omnibus [a 1Kb] nobis profuit, quod post resurrectionem Domini uestigia uulnerum in carne eius Thome apostoli 125 explorauit manus; ita ad nostram utilitatem proficeret, quod [b 1Kb] infantiam ipsius magorum probauit aspectus. uiderunt itaque magi, et adorauerunt puerum de tribu Iuda, de semine Dauid secundum carnem , factum ex muliere, factum sub lege , quam non soluere uenerat, sed adimplere . uiderunt et adorauerunt puerum, quantitate [c 1Kb] paruulum, aliene opis indigum, fandi impotem, et in nullo ab humane infantie generalitate dissimilem. Quia sicut fidelia erant testimonia, que in eo maiestatem inuisibilis Deitatis assererent, ita probatissimum esse [d 1Kb] debebat uerbum carnem factum, et sempiternam illam essentiam Filii Dei, hominis ueram suscepisse naturam: ne uel ineffabilium operum secutura miracula, uel suscipiendarum supplicia passionum, sacramentum fidei ex rerum diuersitate turbarent; cum iustificari omnino non possent, nisi qui Dominum Iesum et uerum Deum et uerum hominem credidissent.



CAP. Iu.

Huic singulari fidei, dilectissimi, et predicate per omnia secula ueritati diabolica Manicheorum  resistit impietas: qui sibi ad interficiendas deceptorum animas nefandi dogmatis ferale commentum de sacrilegis et fabulosis mendaciis texuerunt, et per has insanarum opinionum ruinas eo usque precipites proruerunt, ut sibi falsi corporis fingerent Christum, qui nichil in se solidum, nichil uerum oculis hominum [e 1Kb] actionibusque prebuerit; sed simulate carnis uacuam imaginem demonstrarit. Indignum enim uideri uolunt, ut credatur Deus Dei Filius femineis se inseruisse uisceribus, et maiestatem suam huic contumelie subdidisse, ut nature carnis [f 1Kb] immixtus, in uero humane substantie corpore nasceretur: cum totum hoc opus non iniuria sit ipsius, sed potentia; nec credenda pollutio, sed gloriosa dignatio. Si enim lux ista uisibilis nullis immunditiis, quibus superfusa  fuerit, uiolatur, nec radiorum solis nitorem, quem corpoream esse creaturam non dubium est, loca ulla sordentia uel cenosa contaminant: quid illius sempiterne et incorporee lucis essentiam potuit qualibet sui qualitate polluere? que se ei, quam ad imaginem suam condidit, sociando creature purificationem 126 prestitit, maculam non recepit; et sic sanauit uulnera infirmitatis, ut nulla pateretur damna uirtutis. Quod diuine pietatis magnum et ineffabile sacramentum, quia omnibus sanctarum Scripturarum testificationibus est nuntiatum; isti, de quibus loquimur, aduersarii ueritatis, legem per Mosen datam et inspirata diuinitus prophetarum oracula respuerunt, ipsasque euangelicas et apostolicas paginas, quedam auferendo et quedam inserendo uiolauerunt:  confingentes sibi sub apostolorum nominibus, et sub uerbis ipsius Saluatoris, multa uolumina falsitatis, quibus erroris sui commenta munirent, et decipiendorum mentibus mortiferum uirus infunderent. uidebant enim sibi uniuersa obsistere, omnia reclamare, et non solum nouo, sed etiam ueteri Testamento [g 1Kb] sacrilegam impietatis sue dementiam confutari. Et tamen in furiosis mendaciis persistentes, Ecclesiam Dei deceptionibus suis perturbare non desinunt: hoc miseris quos illaqueare [h 1Kb] potuerint persuadentes, ut negent a Domino Iesu Christo humanam naturam uere esse susceptam; negent eum uere pro mundi salute crucifixum; negent de eius latere lancea uulnerato sanguinem redemptionis et aquam fluxisse baptismatis; negent eum sepultum,  ac die tertia suscitatum; negent eum in conspectu discipulorum ad considendum in dextera Patris super omnes celorum altitudines eleuatum; et ut tota apostolici ueritate Symboli sublata, nullus metus terreat impios, nulla spes incitet sanctos, negent a Christo uiuos et mortuos iudicandos: ut quos tantorum sacramentorum uirtute priuauerint, doceant in sole et luna colere Christum, et sub nomine Spiritus sancti ipsum talium impietatum magistrum adorare Manicheum.



CAP. u.

Ad confirmanda igitur, dilectissimi, corda [i 1Kb] uestra in fide et ueritate, prosit omnibus hodierna festiuitas, et ex testimonio manifestate Saluatoris infantie confessio catholica muniatur, et nature nostre carnem in Christo negantium anathematizetur  impietas; de qua nos beatus Ioannes apostolus non dubio sermone premonuit, dicens: Omnis spiritus qui confitetur Christum Iesum in carne uenisse, ex Deo est; 127 et omnis spiritus qui soluit Iesum, ex Deo non est; et hic est Antichristus . Nihil ergo cum huiusmodi hominibus commune sit cuiquam Christiano, nulla cum talibus habeatur societas, nullumque consortium. Prosit uniuerse Ecclesie, quod multi ipsorum, Domino miserante, detecti sunt, et in quibus sacrilegiis uiuerent, eorumdem confessione patefactum est. Neminem fallant discretionibus ciborum, sordibus uestium, uultuumque palloribus. Non sunt casta ieiunia, que non de ratione ueniunt continentie, sed de arte fallacie. Hactenus [a 1Kb] nocuerint incautis, hactenus illuserint  imperitis: post hec nullius excusabilis erit lapsus: nec iam simplex habendus est, sed ualde nequam atque peruersus, qui deinceps repertus fuerit nefando obstrictus errore. Ecclesiasticum sane atque diuinitus institutum non solum non inhibemus, sed etiam incitamus affectum, ut etiam pro talibus nobiscum Domino supplicetis: quoniam et nos deceptarum animarum ruinas cum fletu et merore miseremur, exsequentes apostolice pietatis exemplum, ut cum infirmantibus infirmemur , et cum flentibus defleamus . Speramus enim exorandam misericordiam Dei multis lacrymis et legitima satisfactione lapsorum: quia dum hoc in corpore uiuitur, nullius desperanda reparatio, sed omnium est optanda correctio; auxiliante Domino,  qui erigit elisos, soluit compeditos, illuminat cecos : cui est honor et gloria in secula seculorum. Amen.



SERMO XXXu [Al. XXXIu]. In Epiphanie solemnitate u.



SYNOPSIS. I

Stella que magos efficaciter mouit et perseueranter attraxit, quid significet.---II Adhuc Herodes in diabolo seuit contra Ecclesie filios, et Iudei Herodi seruiunt obcecati, et omnis religionis expertes facti; horum loco gentes succedunt.---III. Pro Iudeis orandum esse. Gratie Dei strenue cooperandum. Gratia prestat auxilium: obedientia mollit imperium.---Iu. Omnes Deus inuitat beneficiis, cui si non obedit homo, sibi ipsa supplicium est mens dura et ingrata. Terrestria deserenda, celestia appetenda sunt, ut sanctorum societati iungamur.



CAP. I.

Hodiernam festiuitatem, dilectissimi,  apparitio Domini et Saluatoris nostri, 128 sicut nostis, illustrat; et hic ille est dies quo ad cognoscendum adorandumque Dei Filium tres magos preuia stella perduxit. Cuius facti memoriam merito placuit honore annuo celebrari; ut dum euangelica historia [b 1Kb] incessabiliter recensetur, semper se intelligentium  sensibus inferat salutiferum mysterium per insigne miraculum. Precesserant quidem multa documenta, que corpoream natiuitatem Domini manifestis indiciis declararent, siue cum beata Maria uirgo fecundandam se Spiritu sancto, parituramque Dei Filium audiuit et credidit, siue cum ad salutationem ipsius in utero Elisabeth nondum natus Ioannes prophetica exsultatione commotus est , quasi etiam intra matris uiscera iam clamaret: Ecce Agnus Dei, ecce qui tollit [c 1Kb] peccata mundi ; uel cum ortum Domini angelo nuntiante pastores celestis exercitus sunt claritate circumdati , ut non ambigerent [d 1Kb] de maiestate pueri quem erant in presepe uisuri; nec putarent quod in sola natura hominis esset editus, cui superne militie famularetur  occursus. Sed hec atque alia huiusmodi paucis tunc uidentur innotuisse personis, que uel ad cognationem Marie uirginis, uel ad sancti Ioseph familiam pertinebant. Hoc autem signum, quod magos in longinquo positos et efficaciter mouit, et ad Dominum Iesum perseueranter attraxit, illius sine dubio gratie sacramentum, et illius fuit uocationis exordium, qua nimirum non in Iudea tantum, sed etiam in toto mundo Christi erat Euangelium predicandum; ut per illam stellam que magorum uisui splenduit, Isrelitarum uero oculis non refulsit, et illuminatio significata sit gentium, et [e 1Kb] cecitas Iudeorum.



CAP. II.

Permanet igitur, dilectissimi, sicut euidenter apparet, mysticorum forma gestorum; et quod imagine inchoabatur, ueritate completur. [f 1Kb] Radiante  e celo stella per gratiam, tres magi coruscatione euangelici fulgoris acciti, in omnibus quotidie nationibus ad adorandam potentiam summi Regis accurrunt. Herodes quoque in diabolo fremit , et auferri sibi iniquitatis sue regnum in iis qui ad Christum transeunt, ingemiscit. Unde si paruulos interficiat, Iesum sibi uidetur occidere. Quod utique facere sine cessatione molitur, dum primordiis renatorum Spiritum sanctum eripere, et quamdam tenere fidei uelut infantiam tentat exstinguere. Iudei uero, qui extra regnum Christi esse uoluerunt, adhuc quodammodo sub Herodis sunt principatu, et dominante sibi Saluatoris inimico, alienigene 129 seruiunt potestati, quasi nesciant prophetatum, dicente Iacob: Non deficiet princeps ex Iuda, et dux de femoribus  eius, donec ueniat [g 1Kb] cui reposita sunt: et ipse est exspectatio gentium . Sed nondum intelligunt quod negare non possunt, et mente non capiunt quod Scripturarum narratione nouerunt: quoniam insanis magistris ueritas scandalum est, et cecis doctoribus fit caligo, quod lumen est. Respondent  itaque interrogati, quod in Bethleem nascitur Christus; et scientiam suam, qua alios instruunt, non sequuntur. Perdiderunt igitur successionem regum, placationem hostiarum, locum supplicationum, ordinem sacerdotum; et cum omnia sibi clausa, omnia experiantur sibi esse finita, non uident ea in Christum esse translata. Unde quod illi tres uiri, uniuersarum gentium personam gerentes, adorato Domino sunt adepti, hoc in populis suis per fidem, que iustificat impios, totus mundus assequitur; et hereditatem Domini ante secula preparatam accipiunt adoptiui, et perdunt qui uidebantur esse legitimi. Resipisce tandem, Iudee, resipisce; et ad Redemptorem etiam tuum deposita infidelitate conuertere. Noli sceleris tui immanitate terreri: non iustos Christus, sed  peccatores uocat ; nec impietatem tuam repellit, qui pro te, cum crucifixus esset, orauit . Immitem crudelium patrum tuorum solue sententiam, neque te eorum maledicto patiaris obstringi, qui clamantes de Christo, Sanguis eius super nos et super filios nostros , facinus in te sui criminis transfuderunt. Redite ad misericordem, utimini clementia remittentis. Seuitia enim uestre iniquitatis conuersa est in causam salutis. uiuit quem perire uoluistis. Confitemini negatum, adorate uenditum: ut uobis bonitas illius prosit, cui uestra malignitas nocere non potuit.



CAP. III.

Quod ergo ad ueram, dilectissimi, pertinet caritatem, quam etiam inimicis nostris ex dominica [a 1Kb] oratione debemus , et  optandum nobis est et studendum; ut et hic populus, qui ab illa spiritali patrum nobilitate defecit, ramis sue arboris inseratur. Multum enim nos Deo beneuolentia ista commendat: quia ideo delictum illorum nobis misericordie locum fecit, ut eos ad emulationem salutis recipiende fides nostra reuocaret. Nam uitam piorum non solum sibi, 130 sed etiam aliis esse utilem decet: ut quod apud eos agi non potest uerbis, obtineatur exemplis. Considerantes itaque, dilectissimi, ineffabilem erga nos diuinorum munerum largitatem, cooperatores simus gratie Dei operantis in nobis. Non enim dormientibus prouenit regnum celorum, nec otio desidiaque torpentibus beatitudo eternitatis ingeritur; sed quia, sicut Apostolus ait, si compatimur, et conglorificabimur , illa nobis currenda est uia quam ipse Dominus se esse testatus est : qui nobis nullis operum meritis suffragantibus, et sacramento consuluit et exemplo: ut in adoptionem uocatos per illud proueheret ad salutem, per hoc imbueret ad laborem. Hic autem labor, dilectissimi, piis filiis et bonis seruis non solum nec asper, nec onerosus, sed etiam suauis et [b 1Kb] leuis est, dicente Domino: uenite ad me, omnes qui laboratis et onerati estis, et ego reficiam uos. Tollite iugum meum super uos, et discite a me, quia mitis sum et humilis corde, et inuenietis requiem animabus uestris. Iugum enim meum suaue est, et onus meum leue . Nihil ergo, dilectissimi, arduum est humilibus, nichil asperum mitibus, et facile omnia precepta ueniunt in effectum, quando et gratia pretendit auxilium, et obedientia mollit imperium. [c 1Kb] Intonant enim quotidie  auribus nostris eloquia Dei, et omnis homo quid diuine iustitie placeat scire conuincitur. Sed quia iudicium illud, quo unusquisque recipiet prout gessit, siue bonum, siue malum , iudicaturi patientia et bonitate differtur, impunitatem sibi iniquitatis infidelium corda promittunt, et putant humanorum actuum qualitates ad diuine prouidentie non pertinere censuram, quasi non euidentissimis plerumque suppliciis male gesta plectantur, aut non sepe [d 1Kb] celestium comminationum terror ostendatur: quibus utique et fides monetur, et infidelitas increpatur.



CAP. Iu.

Inter hec autem permanet super omnes benignitas Dei, et nulli misericordiam suam denegat, cum indiscrete uniuersis bona multa largiatur, eosque quos merito subderet penis, mauult inuitare beneficiis.  Dilatio enim uindicte dat locum penitentie. NEC TAMEN DICI potest [e 1Kb] nulla ibi esse ultio, ubi nulla conuersio est, quia mens dura et ingrata iam sibi ipsa supplicium est, 131 et in conscientia sua patitur quidquid Dei bonitate differtur. Non ita igitur delinquentes peccata delectent, ut illos in suis actibus uite huius finis inueniat: quoniam in inferno nulla est correctio, NEC DATUR remedium satisfactionis, [f 1Kb] ubi iam non superest actio uoluntatis, dicente propheta Dauid: Quoniam non est in morte qui memor sit tui; in inferno autem quis confitebitur tibi ? Fugiantur noxie [g 1Kb] uoluptates, inimica gaudia et desideria iamiamque peritura. Quis fructus est, queue utilitas, ea indesinenter cupere, que etiamsi non deserant, deserenda sunt? Amor rerum  deficientium ad incorruptibilia transferatur, et ad sublimia uocatus animus celestibus delectetur. Confirmate  amicitias cum sanctis angelis; intrate in ciuitatem Dei, cuius nobis spondetur [a 1Kb] inhabitatio, et patriarchis, prophetis, apostolis, martyribusque sociamini. Unde illi gaudent, inde gaudete. Horum diuitias concupiscite, et per bonam emulationem ipsorum ambite suffragia. Cum quibus enim [b 1Kb] nobis fuerit consortium deuotionis, erit et communio dignitatis. Dum itaque tempus uobis ad mandata Dei exsequenda conceditur, glorificate Deum in corpore uestro , et lucete, dilectissimi, sicut luminaria in hoc mundo . Sint lucerne mentium uestrarum semper ardentes, et nichil resideat uestris in cordibus tenebrosum : quoniam, sicut ait Apostolus, fuistis aliquando tenebre, nunc autem lux in Domino, [c 1Kb] ut filii lucis ambulate  ; impleanturque in uobis que in trium magorum imagine precesserunt; et sic luceat lumen uestrum coram hominibus, ut uidentes opera uestra bona, magnificent Patrem uestrum qui in celis est . Sicut enim magnum peccatum est, cum inter gentes propter malos Christianos nomen Domini blasphematur, ita magnum pietatis est meritum, cum eidem in sancta seruorum suorum conuersatione benedicitur: cui est honor et gloria in secula seculorum. Amen.



132 SERMO XXXuI[Al. XXXu]. [d 1Kb] In Epiphanie solemnitate uI.



SYNOPSIS. I.

Mysteria semper honoranda; que et uirtute remanent et adhuc in Ecclesia adimplentur. Gratia intus operatur quod exterius stella significat. Quomodo munera eadem offeruntur a fidelibus.---  II. Adhuc diabolus Herodis personam gerit, in Iudeis inuidiam, in hereticis fallaciam, in paganis seuitiam exercens. Sed et Christus per caritatem triumphat in suis membris.---III. Persecutionibus creuit Ecclesia. Gloria principum Christo seruire. Timenda in pace Ecclesie cupiditatum persecutio, quibus demon colitur, non minus quam sacrificiis. ---Iu. Penitendum, dum penitentie locus est: nec difficultati cedendum, sed orandus Deus, qui dat unde petatur, et dat quod petitur.



CAP. I.

Dies, dilectissimi, quo primum gentibus Saluator mundi Christus apparuit, sacro nobis honore uenerandus est; [e 1Kb] et illa hodie cordibus nostris concipienda sunt gaudia, que in trium magorum fuere pectoribus, quando Regem celi et terre signo et ductu noui sideris incitati, quem crediderant promissum, adorauere conspicuum. Neque enim ita ille  emensus est dies, ut uirtus operis, que tunc est reuelata, transierit, nichilque ad nos nisi rei geste fama peruenerit, quam fides [f 1Kb] susciperet, et memoria celebraret; cum multiplicato munere Dei, etiam quotidie nostra experiantur tempora, quidquid illa habuere primordia. Quamuis ergo narratio euangelice lectionis illos proprie recenseat dies in quibus tres uiri, quos nec prophetica predicatio docuerat, nec testificatio legis instruxerat, ad cognoscendum Deum a remotissima Orientis parte uenerunt; hoc idem tamen et manifestius nunc et copiosius fieri in omnium uocatorum illuminatione perspicimus, quoniam impletur prophetia Isaie dicentis: Reuelauit Dominus brachium sanctum suum in conspectu omnium gentium ; et [g 1Kb] uiderunt omnes gentes  terre salutem, que a Domino Deo nostro est ; et 133 iterum: Et quibus non est annuntiatum de eo, uidebunt; et qui non audierunt intelligent . Unde cum [h 1Kb] homines mundane sapientie deditos, et a Iesu Christi confessione longinquos, de profundo erroris sui educi, et ad agnitionem ueri luminis cernimus aduocari, diuine procul dubio gratie splendor operatur; et quidquid in cordibus tenebrosis noue lucis apparet, de eiusdem stelle radiis micat: ut mentes quas suo fulgore contigerit, et miraculo moueat, et ad Deum adorandum preeundo perducat. Si autem sollicito intellectu uelimus aspicere, quomodo etiam triplex illa species munerum ab omnibus qui ad Christum gressu fidei ueniunt offeratur, nonne in cordibus recte credentium eadem celebratur oblatio?  Aurum etenim de thesauro animi sui promit, qui Christum regem uniuersitatis agnoscit; myrrham offert, qui Unigenitum Dei credit ueram sibi hominis uniisse naturam; et quodam eum thure ueneratur, qui in nullo ipsum paterne [i 1Kb] maiestati imparem confitetur.



CAP. II.

His comparationibus, dilectissimi, [i 1Kb] prudenter inspectis, inuenimus etiam Herodis non deesse personam, cuius ipse diabolus, sicut tunc fuit occultus incentor, ita nunc quoque indefessus est imitator. Cruciatur enim uocatione [k 1Kb] omnium gentium, et quotidiana potestatis sue destructione torquetur, dolens ubique se deseri, et uerum Regem in locis omnibus adorari. Parat fraudes, fingit [l 1Kb] consensiones, erumpit in cedes, et ut reliquiis eorum  quos adhuc fallit utatur, inuidia uritur in Iudeis, simulatione insidiatur in hereticis, seuitia accenditur in paganis. uidet enim insuperabilem esse potentiam Regis eterni, cuius mors ipsius uim mortis [a 1Kb] exstinxerit; et ideo totam nocendi artem in eos qui uero regi famulantur, armauit; alios [b 1Kb] per inflationem scientie legalis obdurans, alios per false fidei commenta deprauans, alios uero in furorem persecutionis instigans. Sed hanc Herodis, istius rabiem ille uincit et destruit, qui etiam paruulos martyrii 134 [c 1Kb] gloria coronauit: et fidelibus suis tam inuictam indidit caritatem, ut Apostoli uerbis audeant dicere: Quis nos separabit a caritate Christi? tribulatio? an angustia? an persecutio? an fames? an nuditas? an periculum? an gladius? sicut scriptum  est: Quia propter te mortificamur tota die, estimati sumus sicut oues occisionis. Sed in his omnibus superamus propter eum qui dilexit nos .



CAP. III.

Hanc fortitudinem, dilectissimi, non illis tantum temporibus necessariam fuisse credimus, quibus reges mundi et omnes seculi potestates cruenta impietate in Dei populum seuiebant, cum ad maximam pertinere gloriam suam ducerent, si de terris nomen Christianum auferrent; nescientes Ecclesiam Dei per furorem sue crudelitatis augeri: quoniam in suppliciis et mortibus beatorum martyrum, qui putabantur minui numero, multiplicabantur exemplo. Denique tantum contulit fidei nostre impugnatio persequentium, ut nichil magis regium ornet  principatum, quam quod domini mundi membra sunt Christi: nec tam gloriantur quod in imperio geniti, quam gaudent quod in baptismate sunt renati. Sed quia tempestas priorum turbinum conquieuit, et dudum cessantibus preliis quedam uidetur arridere tranquillitas, uigilanter cauenda sunt illa discrimina que de otio ipsius pacis oriuntur. Aduersarius enim, qui in apertis inefficax persecutionibus fuit, tecta nocendi arte deseuit: ut quos non perculit [d 1Kb] ictu afflictionis, lapsu deiiciat uoluptatis. uidens itaque sibi resistere principum fidem, et unius Deitatis inseparabilem Trinitatem non segnius in palatiis quam in Ecclesiis adorari, interdictam dolet sanguinis christiani effusionem; et quorum obtinere  non potest [e 1Kb] mortem, impetit mores. Terrorem proscriptionum in auaritie mutat incendium, et quos damnis non fregit, cupiditate corrumpit. Malignitas enim longo usu proprie imbuta nequitie, non deposuit odium, sed uertit ingenium, quo sibi mentes fidelium [f 1Kb] blanditiis subdat. Inflammat concupiscentiis, quos non potest 135 uexare tormentis; serit discordias, accendit iras, incitat linguas, et ne ab illicitis dolis cautiora corda se reuocent, consummandorum scelerum ingerit facultates: quia illi totius fraudis hic fructus est, ut qui immolatione pecudum [g 1Kb] et arietum, et thuris incensione non colitur, quibuslibet ei criminibus seruiatur.



CAP. Iu.

Habet igitur, dilectissimi, pax nostra pericula sua; et frustra de fidei libertate securi sunt  qui uitiorum desideriis non resistunt. COR HOMINUM de operum ostenditur qualitate, et formas mentium species detegit actionum. Nam sunt quidam, sicut ait Apostolus, qui Deum profitentur se scire, factis autem negant . uere enim reatus negationis incurritur, quando bonum quod in sono uocis auditur, in conscientia non habetur. Fragilitas [h 1Kb] quidem humane conditionis facile in delicta prolabitur; et quia nullum sine delectatione peccatum est, cito acquiescitur deceptorie uoluptati. Sed a carnalibus desideriis recurratur ad spiritale presidium; et mens habens notitiam Dei sui, a consiliis se [i 1Kb] male suadentis hostis auertat. Prosit illi patientia Dei, nec ideo delinquendi pertinacia nutriatur, quia uindicta differtur. Non sit peccator de impunitate  securus, quia si tempus penitentie amiserit, locum indulgentie non habebit, dicente propheta: Quia non est in morte qui memor sit tui; in inferno autem quis confitebitur tibi ? Qui autem sibi correctionis reparationem experitur esse difficilem, confugiat ad auxiliantis Dei clementiam, et uincula male consuetudinis ab illo poscat abrumpi, qui alleuat omnes qui corruunt, et erigit omnes elisos . Non erit uacua confitentis oratio, quoniam misericors Deus uoluntatem timentium se faciet; et dabit quod petitur, qui dedit unde peteretur. Per Dominum nostrum Iesum Christum, uiuentem et regnantem [i 1Kb] cum Patre et Spiritu sancto in secula seculorum. Amen.



136 SERMO XXXuII [Al. XXXuI]. In Epiphanie solemnitate uII.



SYNOPSIS.I.

Opere imitari necesse est quod fide creditur. Mysteria Christi, et sacramenta sunt, et exempla.---II. Infantia Christi, que lex est uiuendi, nichil nisi crucem et humilitatem predicat.---III. Tota Christi fortitudo, humilitas; que tota sapientie Christiane disciplina, et cuius infantia est magistra. ---Iu. In quo sita sit infantia Christiana, ad quam nos Christi infantia inuitat.



CAP. I.

Memoria rerum ab humani generis Saluatore gestarum, magnam nobis, dilectissimi, confert utilitatem, si que ueneramur [a 1Kb] credita, suscipiamus imitanda. In dispensationibus enim sacramentorum Christi, et uirtutes sunt gratie, et incitamenta  doctrine: ut quem confitemur fidei spiritu, operum quoque sequamur exemplo. Nam etiam ipsa primordia, que Dei Filius per matrem uirginem nascendo suscepit, [b 1Kb] ad prouectum nos pietatis instituunt. Simul enim apparet cordibus rectis in una eademque persona et humana humilitas, et diuina maiestas. Quem cune testantur infantem, celum et celestia suum loquuntur auctorem. [c 1Kb] Puer corporis parui, Dominus et Rector est mundi; et genitricis gremio continetur, qui nullo fine concluditur. Sed in his nostrorum uulnerum est curatio, et nostre deiectionis erectio: quia nisi in unum tanta diuersitas conueniret, reconciliari Deo humana natura non posset.



CAP. II.

Legem ergo uiuendi remedia nobis nostra sanxerunt: et inde data est moribus forma,  unde mortuis est impensa medicina. Nec immerito, [d 1Kb] cum tres magos ad adorandum Iesum noui sideris claritas deduxisset, non eum imperantem demonibus, non mortuos suscitantem, non cecis uisum, aut claudis gressum, aut mutis eloquium reformantem, [e 1Kb] nec in aliqua diuinarum uirtutum actione uiderunt; sed puerum silentem, quietum, et sub matris sollicitudine constitutum; in quo nullum 137 quidem [f 1Kb] appareret de potestate signum, sed magnum preberetur de humilitate miraculum. Ipsa itaque species sacre infantie, cui se Deus Dei Filius aptarat, predicationem auribus intimandam, [g 1Kb] oculis ingerebat, ut quod adhuc uocis non proferebat  sonus, uisionis iam doceret effectus. Tota enim uictoria Saluatoris, que et diabolum superauit et mundum, [h 1Kb] humilitate cepta, humilitate confecta est. Dispositos dies sub persecutione inchoauit, et sub persecutione finiuit; nec puero tolerantia passionis, nec passuro defuit mansuetudo puerilis: quia unigenitus Dei [i 1Kb] Filius sub una maiestatis sue inclinatione suscepit, ut et homo uellet nasci, et ab hominibus posset occidi.



CAP. III.

Si igitur omnipotens Deus causam nostram nimis malam humilitatis priuilegio bonam fecit, et ideo destruxit mortem et mortis auctorem, quia omnia que persecutores intulere non renuit, sed obediens Patri crudelitates seuientium mitissima lenitate  tolerauit; quantum nos humiles, quantum oportet esse patientes, qui si quid laboris incidimus, numquam nisi nostro merito sustinemus! Quis enim gloriabitur castum se habere cor, aut mundum se esse a peccato ? et dicente beato Ioanne: Si dixerimus quia peccatum non habemus, nos ipsos seducimus, et ueritas in nobis non est ; quis inuenietur ita immunis a culpa, ut in eo non habeat uel iustitia quod arguat, uel misericordia quod remittat? Unde tota, dilectissimi, Christiane sapientie disciplina, non in abundantia uerbi, non in astutia 138 disputandi, neque in appetitu laudis et glorie, sed in uera et uoluntaria humilitate consistit, quam Dominus iehsu Christus ab utero matris usque ad supplicium crucis, pro omni fortitudine  et elegit et docuit. Nam cum discipuli eius [i 1Kb] inter se, ut ait euangelista, disquirerent quis eorum maior esset in regno celorum: uocauit paruulum, et statuit eum in medio eorum, [k 1Kb] et dixit: Amen dico uobis, nisi conuersi fueritis, et efficiamini sicut paruuli, non intrabitis in regnum celorum. Quicumque ergo humiliauerit se sicut puer iste, hic maior erit in regno celorum . Amat Christus infantiam, [l 1Kb] quam primum et animo suscepit et corpore. Amat Christus infantiam, humilitatis magistram, innocentie regulam, mansuetudinis formam. Amat Christus infantiam, [m 1Kb] ad quam maiorum dirigit mores, ad quam senum  reducit etates; et eos ad suum inclinat exemplum, quos ad regnum sublimat eternum.



CAP. Iu.

Ut autem plene ualeamus agnoscere quomodo apprehendi possit tam mira [a 1Kb] conuersio, et in puerilem gradum qua nobis [b 1Kb] mutatione redeundum sit, doceat nos beatus Paulus, et dicat: Nolite pueri effici sensibus, sed malitia paruuli estote . Non ergo ad [c 1Kb] ludicra infantie et imperfecta nobis primordia reuertendum est, sed aliquid quod etiam graues annos deceat, [d 1Kb] inde sumendum, ut uelox sit commotionum transitus, citus ad pacem recursus: nulla sit memoria offensionis, nulla cupiditas dignitatis; amor socie [e 1Kb] communionis, equalitas naturalis. Magnum enim 139 bonum est nocere non nosse [f 1Kb] et maligna non sapere: quia  inferre ac referre iniuriam, mundi huius prudentia est; nemini autem malum pro malo reddere, Christiane est [g 1Kb] equanimitatis infantia. Ad hanc uos, dilectissimi, similitudinem paruulorum mysterium hodierne festiuitatis inuitat; et hanc uobis humilitatis formam adoratus a magis puer Saluator insinuat: qui ut imitatoribus suis quid glorie pararet ostenderet, ortus sui tempore editos martyrio consecrauit: ut [h 1Kb] in Bethleem, ubi Christus natus est, geniti, per communionem etatis consortes fierent passionis. Ametur igitur humilitas, et omnis a fidelibus uitetur elatio. Alter alterum sibi preferat, et nemo quod suum est querat, sed quod alterius: ut cum in omnibus abundauerit affectus beneuolentie, in nullo  uirus inueniatur inuide: quoniam qui se exaltat humiliabitur, et qui se humiliat exaltabitur : eodem ipso testante Domino nostro Iesu Christo, qui cum Patre et Spiritu sancto uiuit et regnat Deus in secula seculorum. Amen.



SERMO XXXuIII [Al. XXXuII]. [i 1Kb] In Epiphanie solemnitate uIII.



SYNOPSIS.---I.

Stella gratiam, magi omnes gentes, Herodes paganos, infantes occisi martyres figurant. Omnium est temporum presens festiuitas.---II. Sola fidei luce attingi posse Christi Dei hominisque mysterium, reparando homini necessarium.---III. Gratie necessitas. Homo bona agens, a Deo habet et effectum operis, et initium uoluntatis. Sanctis timendum ne ipsis operibus pietatis elati, deserantur opegratie. 140 Quibus signis quisque experiri potest an in ipso Deus habitet?---Iu. Ex caritate in primis habitatorem cordis Deum cognouimus. Charitati quantum laborandum.



CAP. I.

Causam, dilectissimi, et rationem solemnitatis hodierne sepe [i 1Kb] uobis et euangelica narratio, et obseruantie consuetudo patefecit; nec  necesse est ita nunc, que inter Saluatoris nostri humana primordia sunt gesta, replicari, ut de splendore noui sideris, de magis magorumque muneribus, de seuitia Herodis et de interfectione infantium disseramus; cum, sicut nostis, et in stelle fulgore Dei gratia, et in tribus uiris uocatio gentium, et in rege impio crudelitas paganorum, et in occisione infantium cunctorum martyrum forma precesserit. Sed quia in sacratissimo die reddendum exspectationi uestre est sacerdotalis sermonis officium, nitamur, ut possumus adiuuante Spiritu Dei, eo per intelligentie semitas peruenire, ut cognoscamus sacramentum presentis festi ad omnium fidelium tempora pertinere; nec ullo modo habeatur  insolitum, quod in dispensationum ordine adoratur antiquum.



CAP. II.

Quamuis ergo omnis anima Christiana nichil indignum [k 1Kb] debeat de Filii Dei maiestate sentire, et transcensis incipientis fidei rudimentis oporteat unumquemque ad sublimiora proficere, [l 1Kb] non  necesse est tamen infirmitatem mentis humane, dum uerum hominem accepit Christus, de ipsa nature nostre communione trepidare, et per initia uel incrementa corporea ad agnitionem unius cum Patre Deitatis difficulter accedere. Sed ubi inter caligantes cogitationes radius superne lucis refulserit, [a 1Kb] cunctantes fidei moras splendor ueritatis abrumpat: ut cor liberum, et a uisibilibus absolutum, lumen intelligentie tamquam ducem stellam sequatur: quia, sicut Apostolus ait, Dominus iehsu Christus in gloria est Dei Patris . [b 1Kb] ut quem uenerabatur in cunis humiliter iacentem, ipsum [c 1Kb] sine diffidentia 141 adoret cum Patre regnantem. Hec autem manifestatio, dilectissimi, que hesitantium nebulas dissoluit animarum, et ita facit innotescere  Dei Filium, ut de hoc, quod idem est etiam hominis filius, nichil patiantur obstaculi, ad presentis festi pertinet dignitatem; et uera est infantia Saluatoris declaratio Deitatis, quando carnis sensus ab humanis ad diuina transfertur; ut quos deprimunt experimenta infirmitatum, erigant signa uirtutum: quia tali auxilio et natura nostra indigebat et causa, ut reparare humanum genus nec sine maiestate posset humilitas, nec sine humilitate maiestas.



CAP. III.

Iam uero cum in singulorum fidelium profectibus diuinorum elucet custodia mandatorum, impleturque quod dictum est: Sic luceat [d 1Kb] lumen uestrum coram hominibus, ut uideant opera uestra bona, et magnificent Patrem uestrum qui in celis est : quis illic non presentem intelligat [e 1Kb] Deitatem, ubi ueram uidet apparere uirtutem? que utique sine Deo nulla est, nec proprietatem obtinet Deitatis, nisi spiritu sui uegetetur auctoris. Dicente enim discipulis suis Domino, Sine me nichil potestis facere , dubium non est hominem bona agentem [f 1Kb] ex Deo habere et effectum operis et initium  uoluntatis. Unde et Apostolus copiosissimus fidelium cohortator, Cum timore, inquit, et tremore uestram salutem operamini: Deus est enim qui operatur [g 1Kb] in uobis et uelle et operari pro bona uoluntate . Et hec sanctis causa est tremendi atque metuendi ne ipsis operibus pietatis elati deserantur ope gratie et ramaneant in infirmitate nature. Qui autem experiri cupit an in ipso Deus habitet, de quo dicitur: Mirabilis Deus in sanctis suis , sincero examine cordis sui interiora discutiat et sagaciter querat qua humilitate [h 1Kb] resistat superbie, qua beneuolentia obluctetur 142 inuidie, quam non capiatur adulantium linguis, quamque bonis delectetur alienis; an pro malo non cupiat malum reddere, malitque inultas obliuisci iniurias, quam imaginem  et similitudinem sui Conditoris amittere, qui omnes ad cognitionem sui generalibus incitans donis, pluit super iustos et iniustos, et solem suum oriri facit super bonos et malos .



CAP. Iu.

Ac ne in multis laboret [i 1Kb] sollicite discretionis inspectio, ipsam matrem uirtutum omnium caritatem in secretis sue mentis inquirat, [i 1Kb] et si eam dilectioni Dei et proximi toto corde intentam repererit, ita ut etiam inimicis suis eadem uelit tribui que sibi optat impendi; quisquis huiusmodi est, Deum et rectorem et [k 1Kb] habitatorem sui esse non dubitet: quem tanto magnificentius recipit, quanto magis non in se, sed in Domino gloriatur : quoniam quibus dicitur: Regnum Dei [l 1Kb] intra uos est  , [m 1Kb] nichil non illius agunt spiritu, cuius reguntur imperio. Scientes igitur, dilectissimi, quoniam caritas Deus est , qui operatur omnia [n 1Kb] in omnibus , sectamini caritatem, ita ut in unum caste dilectionis affectum uniuersorum fidelium corda concurrant. [o 1Kb] Transeuntia nos et uana non occupent; constanti desiderio ad  ea que sunt semper mansura tendamus. Sacramentum enim presentis festi oportet in nobis esse perpetuum; quod utique sine fine celebrabitur, si in omnibus actibus nostris Dominus iehsu Christus appareat: qui cum Patre et Spiritu sancto uiuit et regnat in secula seculorum. Amen



143 SERMO XXXIX [Al. XXXuIII]. [a 1Kb] De Quadragesima I.



SYNOPSIS.---I

Hebreorum exemplo esse ieiunandum maxime contra hostes inuisibiles.---II. Quadragesime presertim tempore parari insidias a demone.---III. Cur Christus tentari uoluerit, et quante sint hominis pugne in hac uita.---Iu. Quanta inuidia demonis. Que Christianorum arma?---u. Que potissimum uirtutes ieiunium comitari debeant?---uI. In misericordie maxime operibus uerum ieiunium esse.



CAP. I.


Hebreorum quondam populus et omnes Isrelitice tribus, cum propter peccatorum suorum offensiones graui Philistinorum dominatione premerentur, ut superare hostes suos [b 1Kb] possent, sicut sacra manifestat historia, uires animi et corporis indicto sibi reparauere ieiunio. Intellexerant enim duram et miseram illam subiectionem neglectu se mandatorum Dei et morum corruptione meruisse, frustraque se armis certare, nisi prius uitiis repugnassent. Abstinentes ergo a cibo et potu seuere sibi castigationis adhibuere censuram; et ut hostes suos uincerent, gule illecebram in seipsis ante uicerunt. Factumque est hoc modo ut seui aduersarii et graues domini esurientibus cederent, quos sibi saturos subiugarant.  Et nos itaque, dilectissimi, inter multas aduersitates et prelia constituti, si similibus remediis uti cupimus, simili obseruatione curemur. Eadem enim propemodum causa nostra est que illorum fuit: quoniam sicut illi a carnalibus aduersariis, ita et nos a spiritalibus maxime impugnamur inimicis. Qui si donata nobis per Dei gratiam morum 144 correctione uincantur, [c 1Kb] etiam corporeorum nobis hostium fortitudo succumbet; et emendatione nostra infirmabuntur, quos graues nobis, non ipsorum merita, sed nostra delicta fecerunt.



CAP. II.

Quapropter, dilectissimi, ut omnes hostes  nostros superare ualeamus, per obseruantiam celestium mandatotum diuinum queramus auxilium, scientes non aliter nos preualere posse aduersariis nostris, nisi preualuerimus et nobis. Sunt enim intra nosmetipsos multa certamina, et aliud caro aduersus spiritum, aliud aduersus carnem spiritus concupiscit . In qua dissensione si cupiditates [d 1Kb] corporis fuerint fortiores, turpiter animus amittet propriam dignitatem, et perniciosissimum erit eum seruire quem decuerat imperare. Si autem mens rectori suo subdita, et supernis muneribus delectata, terrene uoluptatis incitamenta calcauerit, et in suo mortali corpore regnare peccatum non siuerit , ordinatissimum tenebit ratio principatum, et  munitiones eius nulla spiritalium nequitiarum labefactabit illusio: quia TUNC EST uera pax [e 1Kb] homini et uera libertas, quando et caro animo iudice regitur, et animus Deo preside gubernatur. Hec autem preparatio, dilectissimi, licet omni tempore salubriter assumatur, ut peruigiles hostes incessabili superentur industria, nunc tamen sollicitius expetenda est, et studiosius [f 1Kb] instruenda, quando et ipsi subtilissimi aduersarii acriori insidiantur astutia. [g 1Kb] Scientes enim adesse sacratissimos Quadragesime dies, in quorum obseruantia omnes preterite desidie castigantur, omnes negligentie diluuntur, ad hoc utique totam uim sue malignitatis intendunt, ut celebraturi sanctum Pascha Domini, [h 1Kb] in aliquo inueniantur immundi; et unde eis obtinenda erat propitiatio, inde  contrahatur offensio.



CAP. III.

Accedentes ergo, dilectissimi, ad Quadragesime initium, id est, ad diligentiorem Domini seruitutem, quia quasi ad quemdam agonem sancti operis introimus, ad pugnas 145 tentationum [i 1Kb] animas preparemus; et intelligamus quanto studiosiores pro nostra salute fuerimus, tanto nos uehementius ab aduersariis impetendos. Sed fortior est qui in nobis est quam qui aduersum nos est, et per ipsum ualidi sumus, in cuius uirtute confidimus: quia ob hoc Dominus se tentari a tentatore permisit, ut cuius munimur auxilio, eiusdem erudiremur exemplo.  uicit enim aduersarium, ut audistis, testimoniis legis, non potestate uirtutis; ut hoc ipso et hominem plus honoraret, et aduersarium plus puniret, cum hostis generis humani [a 1Kb] non quasi a Deo iam, sed quasi ab homine uinceretur. Pugnauit ergo ille tunc, ut et nos postea pugnaremus; uicit ille, ut et nos similiter uinceremus. NULLA SUNT enim, dilectissimi, sine tentationum experimentis opera uirtutis, nulla [b 1Kb] sine probationibus fides, nullum sine hoste certamen, nulla sine congressione uictoria. uita hec nostra in medio [c 1Kb] insidiarum, in medio preliorum est. Si nolumus decipi, uigilandum est; si uolumus superare, pugnandum est. Et ideo sapientissimus Salomon, Fili, inquit, accedens ad seruitutem Dei, prepara animam tuam ad tentationem .  uir enim sapientia Dei plenus, sciens studium religionis laborem habere certaminis, cum preuideret pugne periculum, ante admonuit pugnaturum: ne forte si ad ignorantem tentator accederet, imparatum citius uulneraret.



CAP. Iu.

Nos itaque, dilectissimi, qui [d 1Kb] diuinis eruditionibus instituti, ad agonem presentis certaminis scienter accedimus, audiamus dicentem Apostolum: Non est nobis colluctatio aduersus carnem et sanguinem, sed aduersus principes et potestates, [e 1Kb] aduersus mundi rectores tenebrarum harum, contra spiritalia nequitie, in celestibus ; et non ignoremus quod hi hostes nostri contra se geri omnia sentiunt, quecumque nos pro nostra salute agere tentamus; et hoc ipso [f 1Kb] quod boni aliquid appetimus,  aduersarios prouocamus. Hec enim inter nos atque illos 146 per diabolice inuidie fomitem inueterata dissensio est, ut quia illi ab his bonis exciderunt, ad que nos Deo auxiliante prouehimur, nostris iustificationibus torqueantur. Si ergo nos erigimur, illi corruunt; si nos conualescimus, illi infirmantur. Remedia nostra plage ipsorum sunt, quia curatione nostrorum uulnerum uulnerantur. State ergo, dilectissimi,  ut Apostolus ait, succincti lumbos mentis uestre in ueritate, et calceati pedes in preparatione Euangelii pacis, in omnibus sumentes scutum fidei, in quo possitis omnia [g 1Kb] tela maligni ignea exstinguere, et galeam salutis assumite, et gladium spiritus, quod est uerbum Dei . uidete, dilectissimi, quam potentibus nos telis, quam insuperabilibus munimentis dux multis insignis triumphis, et inuictus Christiane militie magister armauerit. Succinxit lumbos balteo castitatis, calceauit pedes uinculis pacis: quia et discinctus miles cito, [h 1Kb] ab impudicitie incentore uincitur, et non calceatus facile a serpente mordetur. Scutum fidei ad protectionem totius corporis dedit, capiti galeam salutis imposuit, dexteram gladio, id est uerbo ueritatis, instruxit: ut spiritalis  preliator non solum sit tutus a uulnere, sed et repugnantem ualeat uulnerare.



CAP. u.

His igitur, dilectissimi, freti armis, impigre atque intrepide propositum nobis certamen ineamus: ut in isto ieiuniorum [i 1Kb] stadio, non eo tantum simus fine contenti, ut solam ciborum abstinentiam putemus esse sectandam. Parum enim est si carnis substantia tenuatur, et anime fortitudo non alitur. Afflicto paululum exteriore homine, reficiatur interior; et subtracta carni saturitate corporea, spiritalibus mens deliciis roboretur. Circumspiciat se omnis anima Christiana, et seuero examine cordis sui interna discutiat. uideat ne quid ibi discordie inheserit, ne quid cupiditatis insederit. Castitas incontinentiam procul pellat, [i 2Kb] tenebras simulationis  lux abigat ueritatis. Detumescat superbia, resipiscat iracundia, 147 comminuantur iacula noxarum, et obtrectatio lingue frenetur. Cessent uindicte, et obliuioni mandentur iniurie. Omnis postremo plantatio quam non plantauit Pater celestis, radicitus auferatur . Tunc enim in nobis bene uirtutum semina nutriuntur, quando [k 1Kb] de agro cordis nostri omne germen externum euellitur. Si quis  ergo in quempiam ita cupiditate ultionis exarsit, ut eum aut carceri [a 1Kb] tradiderit, aut uinculis illigauerit, absolutionem non solum insontis, sed etiam eius qui pena dignus uidetur acceleret: ut illa Dominice orationis regula fidenter utatur, dicens: Dimitte nobis debita nostra, sicut et nos dimittimus debitoribus nostris. . Quam partem petitionum ita Dominus speciali insinuatione commendat, [b 1Kb] quasi totius orationis effectus in hac conditione consistat: Si enim, inquit, dimiseritis hominibus peccata eorum, dimittet et Pater uester uobis, qui in celis est. Si autem non dimiseritis hominibus, nec Pater uester dimittet uobis peccata uestra .



CAP. uI.

Proinde, dilectissimi, memores infirmitatis nostre, quia facile in quelibet delicta prolabimur,  hoc [c 1Kb] potissimum remedium, et istam efficacissimam uulnerum nostrorum curationem nullatenus negligamus. Remittamus, ut remittatur nobis; demus ueniam, quam rogamus; et non studeamus uindicari, qui nobis precamur ignosci. [d 1Kb] Pauperum gemitus surdo non transeamus auditu, et misericordiam indigentibus prompta benignitate prestemus, ut misericordiam in iudicio mereamur inuenire. Ad quam perfectionem qui studium suum gratia Dei adiutus intenderit, hic sanctum ieiunium fideliter [e 1Kb] peraget , hic a fermento malitie ueteris alienus, in azymis sinceritatis et ueritatis ad beatum Pascha perueniet, et per nouitatem uite digne letabitur in sacramento reformationis humane: per Christum Dominum nostrum, qui cum Patre et Spiritu  sancto uiuit et regnat in secula seculorum. Amen.



148 SERMO XL [Al. XXXIX]. De Quadragesima II.



SYNOPSIS.---I

Semper in hac uita proficiendum esse. ---II. In id maxime enitendum Quadragesime tempore, quo magis seuit diabolus.---III. Cur Christus  esuriens non mutauit lapides in panem?---Iu. Non sterilem esse debere Quadragesime inediam.---u. Miserationem et clementiam principum imitandam esse Quadragesime tempore.



CAP. I.

Licet nobis, dilectissimi, appropinquante festiuitate paschali ieiunium quadragesimale ipse legitimi temporis recursus indicat, cohortatio tamen etiam nostri sermonis adhibenda est, que, auxiliante Domino, nec inutilis sit pigris, nec onerosa deuotis. Nam cum omnem obseruantiam nostram ratio istorum dierum poscat augeri, nemo est  de uobis, qui se [f 1Kb] ad opus bonum non gaudeat incitari. Natura enim nostra, manente adhuc mortalitate, mutabilis, etiamsi ad summa queque uirtutum studia prouehatur, semper tamen sicut potest  habere quo recidat, ita potest habere quo crescat. ET HAEC EST perfectorum uera iustitia, ut numquam presumant se esse perfectos, ne ab itineris nondum finiti intentione cessantes, ibi incidant deficiendi periculum, ubi proficiendi deposuerint appetitum. Quia ergo nemo nostrum, dilectissimi, tam perfectus et sanctus est, ut perfectior sanctiorque esse non possit, omnes simul sine differentia graduum, sine discretione meritorum, ab iis in que peruenimus, in ea que nondum apprehendimus, pia auiditate curramus, et ad mensuram consuetudinis nostre [g 1Kb] necessariis aliquid addamus augmentis. Parum enim religiosus alio tempore demonstratur, qui in his diebus non religiosior inuenitur.



CAP. II.

Unde opportune auribus nostris [h 2Kb] lectio  apostolice predicationis insonuit, dicens: 149 Ecce nunc tempus acceptum, ecce nunc dies salutis . Quid enim acceptius hoc tempore, quid salubrius his diebus, in quibus uitiis bellum indicitur, et omnium uirtutum profectus augetur? Semper quidem tibi, o anima Christiana, uigilandum contra salutis tue aduersarium fuit, ne ullus pateret locus tentatoris insidiis; sed modo tibi maior cautio  et sollicitior [a 1Kb] est adhibenda prudentia, quando idem hostis tuus acriori seuit inuidia. Nunc enim in toto mundo potestas ei antique dominationis aufertur, et innumera illi captiuitatis uasa rapiuntur. Renuntiatur atrocissimo predoni a populis omnium nationum, omniumque linguarum, et nullum iam genus hominum reperitur, quod non tyrannicis legibus reluctetur, dum per omnes fines terrarum regeneranda in Christo multorum millium millia preparantur; et appropinquante noue creature ortu, spiritalis nequitia ab iis quos possidebat [b 1Kb] extruditur. Fremit ergo exspoliati hostis impius furor, et nouum querit lucrum, quia ius perdidit antiquum. Captat indefessus et peruigil, si quas reperiat oues a sacris gregibus negligentius euagantes, quas [c 1Kb] per procliua uoluptatum  et per deuexa luxurie in diuersoria mortis inducat. Inflammat itaque iras, nutrit odia, acuit cupiditates, irridet continentiam, incitat gulam.



CAP. III.

Quem enim tentare non audeat, qui nec ab ipso Domino nostro Iesu Christo [d 1Kb] conatus sue fraudis abstinuit? Nam, sicut 150 euangelica [e 1Kb] patefecit historia, cum Saluator noster, qui erat uerus Deus, ut uerum se hominem etiam demonstraret, et impias opiniones totius erroris excluderet, post quadraginta dierum [f 1Kb] noctiumque ieiunium, infirmitatis nostre in se recepisset esuriem, gauisus diabolus signum se in eo passibilis atque mortalis inuenisse nature, ut exploraret potentiam, quam timebat: Si Filius Dei, inquit, es, dic ut lapides isti panes fiant . Poterat [g 1Kb] utique istud Omnipotens,  et facile erat ut ad Creatoris imperium, in quam iuberetur speciem cuiuslibet generis [h 1Kb] creatura transiret; sicut, cum uoluit, in conuiuio [i 1Kb] nuptiali aquam mutauit in uinum : sed hoc magis salutiferis [i 1Kb] dispositionibus congruebat, ut superbissimi hostis astutia, non potentia Deitatis [k 1Kb] a Domino, sed humilitatis mysterio uinceretur. Denique fugato diabolo, et in omnibus artibus suis tentatore frustrato,  accesserunt ad Dominum angeli, et ministrabant ei; ut ueri hominis et ueri Dei, et apud dolosas interrogationes inuiolata esset humanitas, et apud sancta obsequia manifesta Diuinitas. Confundantur [l 1Kb] itaque filii diaboli atque discipuli, qui repleti inspiratione uiperea, simplices quosque decipiunt, negantes in Christo utramque ueram esse naturam, dum aut Deitatem homine, aut hominem Deitate dispoliant, cum unius temporis gemino documento utraque falsitas sit perempta: quia et per famem corporis [m 1Kb] perfecta humanitas, et per famulantes 151 angelos demonstrata est perfecta Diuinitas.



CAP. Iu.

Quia ergo, dilectissimi, sicut Redemptoris nostri magisterio edocti sumus, non in solo pane uiuit homo, sed in omni uerbo Dei ; dignumque est ut populus Christianus in quantacumque abstinentia constitutus, magis desideret se Dei uerbo quam cibo satiare corporeo, prompta deuotione et alacri fide suscipiamus solemne ieiunium, non in sterili inedia, quam plerumque et imbecillitas corporis et auaritie morbus [n 1Kb] indicit, sed in larga beneuolentia celebrandum: ut scilicet simus de illis de quibus ipsa ueritas dicit: Beati qui esuriunt et sitiunt iustitiam, quoniam ipsi saturabuntur . Delicie igitur nostre sint opera pietatis, et illis cibis qui nos ad eternitatem [o 1Kb] nutriunt impleamur. Letemur in refectionibus pauperum, quos impendia nostra satiauerint. Iucundemur in uestitu eorum quorum nuditatem indumentis necessariis texerimus. Sentiant humanitatem nostram  egritudines decumbentium, imbecillitates debilium, labores exsulum, destitutio pupillorum, et desolatarum [p 1Kb] mestitudo uiduarum: in quibus iuuandis nemo est qui non aliquam possit exsequi beneuolentie portionem. NULLI enim paruus est census, cui magnus est animus; nec de rei familiaris modo [q 1Kb] mensura miserationis pendet aut pietatis. Numquam merito caret, etiam in tenui facultate, bone uoluntatis  opulentia. Maiora quidem impendia sunt diuitum, et minora mediocrum; sed [a 1Kb] non discrepat fructus operum, ubi idem est affectus operantium.



CAP. u.

In ista autem, dilectissimi, exercendarum opportunitate uirtutum, sunt et aliarum [b 1Kb] insignia coronarum, que nullo horreorum dispendio, nulla diminutione pecunie capiantur; si repellatur lasciuia, si abdicetur ebrietas, et carnalis concupiscentia 152 castitatis legibus edometur; si odia transeant in dilectionem, si inimicitie conuertantur in pacem, si tranquillitas exstinguat iram, si mansuetudo remittat iniuriam, si denique dominorum atque seruorum tam ordinati sint mores, ut et illorum potestas mitior, et istorum sit disciplina deuotior. Hac igitur obseruantia, dilectissimi, obtinebitur  misericordia Dei, et abolito peccatorum reatu, religiose uenerandum Pascha celebrabitur. Quod et [c 2Kb] Romani orbis piissimi imperatores sancta dudum instituta obseruatione custodiunt, qui in honorem Dominice Passionis et Resurrectionis altitudinem sue potestatis inclinant, et constitutionum suarum seueritate mollita, multarum culparum reos [d 1Kb] faciunt relaxari; ut in diebus, quibus mundus saluatur miseratione diuina, [e 1Kb] etiam ipsorum superne bonitatis imitatrix sit emulanda clementia. Imitentur igitur Christiani populi principes suos, et ad domesticam indulgentiam regiis incitentur exemplis. Non enim priuatas leges fas est austeriores esse quam publicas. Remittantur culpe, uincula soluantur, deleantur offense, pereant ultiones: ut sacra festiuitas per diuinam  atque humanam [f 1Kb] gratiam, omnes letantes, omnes habeat innocentes: per Dominum nostrum Iesum Christum, qui cum Patre et Spiritu sancto uiuit et regnat Deus per infinita secula seculorum. Amen.



SERMO XLI[Al. XL].De Quadragesima III.



SYNOPSIS.---I.

Quanta conscientie puritate ieiunium celebrari debeat? Quomodo se quisque examinare?--- 153 II. Audacia diaboli in tentatione Christi nos cautiores reddere debet, hoc presertim tempore.--- III. Miseratione ieiunium sanctificari.



CAP. I.

Semper quidem nos, dilectissimi, sapienter et [g 1Kb] sancte uiuere decet, et in id uoluntates nostras actionesque dirigere, quod diuine nouimus placere iustitie; sed cum ii appropinquant dies quos illustriores nobis salutis nostre sacramenta fecerunt, diligentiore sollicitudine corda nostra sunt mundanda, et studiosius exercenda est disciplina uirtutum: ut sicut ipsa mysteria quadam sui parte maiora sunt, ita et nostra obseruantia superet in aliquo consuetudinem  suam; et cui festiuitas est celebranda sublimior, ipse quoque in ea reperiatur ornatior. Si enim rationabile et quodammodo religiosum uidetur per diem festum in uestitu nitidiore prodire, [h 1Kb] et habitu corporis hilaritatem mentis ostendere; si ipsam quoque orationis domum propensiore tunc cura et ampliore cultu, quantum possumus, adornamus, nonne dignum est ut anima Christiana, que uerum uiuumque Dei templum est, speciem suam prudenter exornet, et redemptionis sue celebratura sacramentum, omni circumspectione precaueat ne ulla eam macula iniquitatis offuscet, aut duplicis cordis ruga dedecoret? Nam quid prodest honestatis formam preferens cultus exterior, si interiora hominis aliquorum sordeant [i 1Kb] contaminatione uitiorum?  Omnia igitur que animi puritatem et speculum mentis obnubilant, abstergenda sedulo et quadam elimatione [i 1Kb] reddenda sunt clariora. Scrutetur quisque conscientiam suam, seque ante se statuat proprii censura iudicii. uideat, si in secreto cordis sui  illam, quam Christus dat , inuenit pacem, si desiderium spiritus nulla concupiscentia carnis impugnat, si humilia non spernit, si alta non appetit, si iniquo non delectatur lucro, si immoderato rerum suarum non gaudet augmento, si denique aliena felicitate non uritur, aut inimici miseria non letatur. Et cum harum perturbationum nichil in se forte repererit sincero [a 1Kb] disquirat examine qualium cogitationum specie frequentetur; et utrum nullis uanitatum imaginibus acquiescat, uel quam cito animum ab iis que noxie blandiuntur 154 abducat. Nam nullis illecebris commoueri, nullis [b 1Kb] cupiditatibus titillari, non est istius uite, que tota tentatio est , et qua nimirum uincitur, qui uinci ab eadem non ueretur. Superbum est enim de non  peccandi facilitate presumere, cum hoc ipsum presumpsisse peccatum sit, dicente beato Ioanne apostolo: Si dixerimus, quia peccatum non habemus, nos ipsos seducimus, et ueritas in nobis non est .



CAP. II.

Nemo igitur se fallat, dilectissimi, nemo [c 1Kb] se decipiat; neque ita quisquam de cordis sui puritate confidat, ut putet se nullis tentationum periculis subiacere; cum peruigil ille tentator eos acrioribus pulset insidiis, quos maxime uiderit abstinere a peccatis. Nam a quo dolos suos contineat, qui ipsum quoque [d 1Kb] Dominum maiestatis ausus est calliditatis sue fraude tentare? uiderat superbiam suam baptizati Domini Iesu humilitate calcatam; intellexerat [e 1Kb] quadraginta dierum ieiunio omnem  cupiditatem carnis exclusam, et tamen non desperauit de artibus sue malitie spiritalis improbitas; tantumque sibi de nature nostre mutabilitate promisit, ut quem uerum experiebatur hominem, presumeret posse fieri peccatorem. Si ergo ab ipso Domino et Saluatore nostro deceptionum suarum diabolus non reuocauit insidias, quanto magis fragilitatem nostram impugnare [f 1Kb] presumet, quos exinde uehementiore odio et inuidia seuiore persequitur, ex quo ei in baptismo renuntiauimus, et ab illa cui dominabatur origine, in nouam creaturam diuina regeneratione transiuimus! Unde quia dum mortali carne circumdamur, non desinit nobis hostis antiquus laqueos peccati ubique pretendere, et tunc maxime aduersus Christi membra seuire, quando ab  eis sunt sacratiora celebranda mysteria, merito doctrina Spiritus sancti hac eruditione imbuit populum Christianum, ut ad paschale festum quadraginta dierum se continentia prepararet. Cuius purificationis ratio iam nos ad obseruantiam sue salubritatis  inuitat, et diligentiam nobis [g 1Kb] proposite castigationis indicit. Quanto enim sanctius quisque hos dies inuenietur egisse, tanto probabitur Pascha Domini religiosius honorasse.



CAP. III.

In diebus igitur sanctorum ieiuniorum pietatis opera, quibus semper studendum est, 155 abundantius exsequamur: Misericordes simus ad omnes, maxime autem ad domesticos fidei : ut in ipsis quoque eleemosynarum distributionibus, bonitatem Patris celestis imitemur, qui solem suum oriri facit super bonos et malos, et pluit super iustos et iniustos . Quamuis ergo fidelium precipue sit adiuuanda paupertas, etiam illi tamen, qui nondum Euangelium receperunt, in suo labore miserandi sunt: quia in omnibus [h 1Kb] hominibus nature  est diligenda communio, que nos etiam iis benignos debet efficere, qui nobis quacumque sunt conditione subiecti, maxime si eadem gratia iam renati, et eodem sanguinis Christi pretio sunt redempti. Simul enim et cum istis habemus, quod ad imaginem Dei conditi sumus, nec carnali origine a nobis, nec spiritali natiuitate diuisi sunt. Eodem Spiritu sanctificamur, eadem fide uiuimus, ad eadem sacramenta concurrimus. Non spernatur hec unitas, nec uilis nobis sit tanta communio; sed hoc ipsum nos per omnia faciat mitiores, quod eorum utimur subiectione, cum quibus uni Domino eadem subiicimur seruitute. Si qui ergo horum grauioribus dominos suos offendere delictis, indulgentiam nunc in diebus reconciliationis accipiant. Auferat miseratio seueritatem,  et uenia deleat ultionem. Nullum custodia teneat, nullum carcer includat: quoniam Deus noster misericordiam suam hac conditione promisit, ut remittenda sibi is nosset peccata propria, qui remisisset aliena . Dissensionum materies, dilectissimi, et inimicitiarum aculei conterantur. Cessent odia, deficiant simultates, in unitatem dilectionis omnia Christi membra conueniant: Beati enim pacifici, quoniam filii Dei uocabuntur ; nec solum filii, sed etiam heredes, coheredes autem Christi , [i 1Kb] qui uiuit et regnat in secula seculorum. Amen.



SERMO XLII [Al. XLI]. De Quadragesima Iu.



SYNOPSIS.---I.

Quadragesimam purgandis animarum  sordibus salubriter esse institutum.---II. Omnibus uirtutibus studendum hoc tempore, que ex uoluntate pensantur.---III. Ex ipsa pietate insidiari diabolum; cuius 156 tentationum erga Christum ordo et ratio explicantur.---Iu. De peruersa Manicheorum abstinentia.---u. Eosdem in honorem solis et  lune die Dominica et feria secunda ieiunare, a participatione sanguinis Christi abstinere, etc.--- uI. Uti per opera uirtutum sanctificetur Quadragesima.



CAP. I.

Predicaturus uobis, dilectissimi, [a 1Kb] sacratissimum maximumque ieiunium, quo aptius utar exordio, quam ut uerbis Apostoli, in quo Christus loquebatur, incipiam, dicamque, quod lectum est: Ecce nunc tempus acceptabile, ecce nunc dies salutis ? Quamuis enim nulla sint tempora que diuinis non sint plena muneribus, et semper nobis ad misericordiam Dei per ipsius gratiam prestetur accessus, nunc tamen omnium mentes maiori studio ad spiritales profectus moueri, et ampliori fiducia oportet animari, quando ad uniuersa pietatis  officia, illius nos diei, in quo redempti sumus, recursus inuitat: ut excellens super omnia passionis Dominice sacramentum purificatis et corporibus et animis celebremus. Debebatur quidem tantis mysteriis ita incessabilis deuotio et continuata reuerentia, ut tales permaneremus in conspectu Dei, quales nos in ipso paschali festo dignum est inueniri. Sed quia hec fortitudo paucorum est, et dum carnis [b 1Kb] fragilitati austerior obseruantia relaxatur, dumque per uarias actiones uite huius sollicitudo distenditur, necesse est de mundano puluere etiam religiosa corda sordescere; magna diuine institutionis salubritate prouisum est, ut ad reparandam mentium puritatem quadraginta nobis dierum exercitatio mederetur, in quibus aliorum temporum culpas et pia opera redimerent,  et ieiunia casta decoquerent.



CAP. II.

Ingressuri igitur, dilectissimi, dies mysticos [c 3Kb] et ieiuniorum remediis consecratos, preceptis apostolicis obedire curemus, emundantes nos ab omni inquinamento carnis ac spiritus : ut castigatis colluctationibus que sunt inter utramque  substantiam, animus, quem sub Dei gubernaculis constitutum corporis sui decet esse rectorem, dominationis sue obtineat dignitatem: ut nemini dantes ullam offensionem, uituperationibus obloquentium non simus obnoxii. Digna enim ab infidelibus reprehensione carpemur, et nostro uitio lingue impie in iniuriam se religionis armabunt, 157 si ieiunantium mores a puritate perfecte continentie discreparint. Non enim in sola abstinentia cibi stat nostri summa ieiunii, aut fructuose corpori esca subtrahitur, [d 1Kb] nisi mens ab iniquitate reuocetur et ab obtrectationibus lingua cohibeatur. Sic ergo nobis edendi est [e 1Kb] castiganda libertas, ut etiam alie cupiditates eadem lege frenentur. Mansuetudinis et patientie, pacis et tranquillitatis hoc tempus est: in quo exclusa omnium  contaminatione uitiorum, perpetuitas nobis est [f 1Kb] acquirenda uirtutum. Nunc piarum mentium fortitudo donare culpas, negligere contumelias, et obliuisci assuescat iniurias. Nunc fidelis animus per arma iustitie a dextris se exerceat et sinistris : ut per gloriam et ignobilitatem, per infamiam et bonam famam, securam conscientiam constantemque probitatem nec laudes inflent, nec opprobria defatigent. Religiosorum modestia non sit mesta, sed sancta; nec inueniantur in eis ullarum murmura querelarum, quibus numquam desunt sanctorum solatia gaudiorum. Non timeatur inter opera misericordie terrenarum diminutio facultatum. Semper diues est Christiana paupertas, quia plus est quod habet quam quod non habet. [g 1Kb] Nec pauet in isto mundo indigentia laborare,  cui donatum est in omnium rerum Domino omnia possidere. Operantibus ergo que bona sunt, non est omnino metuendum ne eis desit facultas operandi; cum et in duobus [h 1Kb] nummis euangelice illius uidue sit magnificata deuotio , et pro calice aque frigide premium habeat 158 gratuita largitio  . Ex affectibus enim piorum benignitatis mensura taxatur; et numquam eum miserendi efficacia deserit, in quo misericordia ipsa [a 1Kb] non deficit. Experta est hoc uidua sancta de Sarepta, que beato Elie in tempore famis, unius diei cibum, quem solum habebat, apposuit , et prophete [b 1Kb] esuriem necessitati sue preferens, exiguum farine et pusillum olei incunctanter expendit. Sed non defuit ei quod fideliter erogauit, et in uasis pia effusione uacuatis, fons noue [c 1Kb] facultatis exortus est: ut sanctis usibus non minueretur eius substantie plenitudo, cuius non fuerat formidata defectio.



CAP. III.

His autem studiis, dilectissimi, ad que uos uoluntarie confidimus preparatos, [d 1Kb] non ambigatis diabolum, qui omnium uirtutum est aduersarius,  inuidere [e 1Kb] et ad hoc uim sue malignitatis armare, ut pietati laqueos de ipsa pietate pretendat, et quos non potuerit deiicere per diffidentiam, conetur superare per gloriam. uicinum est enim rectis actionibus superbie malum, et de proximo semper uirtutibus insidiatur elatio: quia difficile est ut laudabiliter uiuentem laus humana non capiat, nisi, ut scriptum est, qui gloriatur, in Domino glorietur . Cuius uero ille hostis nequissimus non audeat impugnare propositum? cuius non appetat uiolare ieiunium? quando uersutias suas, sicut euangelica lectione patefactum est, nec ab ipso mundi Saluatore continuit? Expauescens enim in illo quadraginta dierum noctiumque ieiunium, explorare [f 1Kb] callidissime uoluit utrum hanc 159 continentiam  donatam haberet an propriam: ut non metueret deceptionum suarum opera resoluenda, si Christus  eius esset conditionis cuius est corporis. Primo itaque dolo scrutatus est an ipse esset [g 1Kb] substantiarum creator, qui rerum corporearum posset [h 1Kb] in quas uellet mutare naturas; secundo, an sub humane carnis specie Diuinitas obumbrata tegeretur, cui facile esset peruium sibi erem facere, et terrena per uacuum membra librare. Sed cum illi Dominus iustitiam maluisset opponere ueri hominis, quam potentiam manifestare Deitatis, ad hoc conuertit tertie fraudis ingenium, ut eum in quo diuine potestatis signa cessauerant, dominandi cupiditate tentaret, et ad uenerationem sui regna mundi pollicendo traduceret. Sed prudentiam diaboli stultam fecit sapientia Dei: [i 1Kb] ut superbus hostis de eo quod quondam ligauerat ligaretur, nec eum metueret persequi, quem pro mundo  oportebat occidi.



CAP. Iu.

Huius igitur aduersarii dolos, non solum in illecebris gule, sed etiam in proposito abstinentie caueamus. Qui enim sciuit humano generi mortem inferre per cibum, nouit et per ipsum nocere ieiunium; [i 1Kb] et ad contrariam fraudem, famulis utendo Manicheis, sicut impulit interdicta presumi, ita suadet concessa uitari. Utilis quidem est [k 1Kb] obseruantia, que parco assueta uictu, deliciarum cohibet appetitum; sed ue illorum dogmati, apud quos etiam ieiunando 160 peccatur! Damnant enim creaturarum [l 1Kb] naturas in Creatoris iniuriam, et contaminari edentes asserunt iis quorum non Deum, sed diabolum conditorem esse definiunt; cum prorsus [m 1Kb] nulla sit substantia mala, nec ipsius mali sit ulla natura.  Omnia enim bona bonus auctor instituit, et unus est uniuersarum rerum creator, qui fecit celum et terram,  mare et omnia que in eis sunt . Ex quibus quidquid homini ad cibum potumque concessum est, sanctum et mundum est in sui generis qualitate. Quod si immoderata auiditate sumatur, nimietas edaces et bibaces dedecorat, non cibi neque [a 1Kb] poculi natura contaminat. Omnia enim, sicut Apostolus ait, munda sunt mundis. Coinquinatis autem et infidelibus nichil est mundum, sed coinquinata sunt eorum mens et conscientia .



CAP. u.

uos autem, dilectissimi, catholice matris sancta generatio, quos in schola ueritatis [b 1Kb] Dei Spiritus erudiuit, libertatem uestram congrua ratione moderamini, scientes quoniam bonum est etiam a licitis abstinere, et cum castigatius uiuendum est, ita discernere cibos ut usus eorum semoueatur, non  [c 1Kb] natura damnetur. [d 1Kb] Nullo itaque uos contagio eorum error attingat, qui sua maxime obseruantia polluuntur, seruientes creature potius quam Creatori , et luminaribus celi stultam abstinentiam deuouentes: [e 2Kb] siquidem in honorem solis ac lune prima et secunda Sabbati ieiunare delegerunt, uno peruersitatis sue 161 opere bis impii, bis profani, qui ieiunium suum et ad siderum cultum, et ad resurrectionis Dominice instituere contemptum. [f 1Kb] Resiliunt enim a sacramento salutis humane, et Christum Dominum nostrum, in uera nature nostre carne uere natum, uere passum, uere sepultum et uere suscitatum esse non credunt. Et ob hoc diem [g 1Kb] nostre letitie, ieiunii sui merore condemnant. Cumque ad tegendam infidelitatem suam nostris audeant interesse  [h 1Kb] conuentibus, ita in sacramentorum communione  se temperant, [i 1Kb] ut interdum, ne penitus latere non possint, ore indigno Christi corpus accipiant, sanguinem autem redemptionis nostre haurire omnino declinent. Quod ideo uestre notum facimus sanctitati, ut uobis huiuscemodi homines [i 1Kb] et his manifestentur indiciis, et quorum deprehensa fuerit sacrilega simulatio, [k 1Kb] a sanctorum societate sacerdotali auctoritate pellantur. De talibus enim beatus Paulus apostolus Ecclesiam Dei prouide monet, dicens: [l 1Kb] Rogamus autem uos, fratres, ut obseruetis eos qui dissensiones et offendicula preter doctrinam quam didicistis faciunt, et declinate ab illis. Huiuscemodi enim Christo Domino non seruiunt, sed suo uentri; et per dulces sermones et benedictiones seducunt corda innocentium .



CAP. uI.


His ergo, dilectissimi, admonitionibus nostris, quas auribus uestris contra [m 1Kb] exsecrandum errorem frequenter ingessimus, 162 sufficienter instructi, sanctos Quadragesime dies pia deuotione suscipite, et ad promerendam misericordiam Dei per opera uos misericordie preparate. Iram exstinguite, [n 1Kb] odia delete, unitatem diligite, et sincere uos humilitatis officiis inuicem preuenite. Seruis et his qui uobis subiecti sunt cum equitate dominamini, nullus eorum aut claustris crucietur aut uinculis. Cessent uindicte, remittantur offense; seueritas lenitate, indignatio mansuetudine, discordia pace mutetur. Omnes nos modestos, omnes placidos, omnes experiantur benignos; ut ieiunia nostra accepta sint Deo. Cui ita demum sacrificium uere abstinentie et  uere pietatis offerimus, si nos ab omni malitia contineamus:  [a 2Kb] auxiliante nobis per omnia Deo [b 1Kb] omnipotente, cui cum Filio et Spiritu sancto una est Deitas, una maiestas in secula seculorum. Amen.



SERMO XLIII [Al. XLI]. [c 1Kb] De Quadragesima u.



SYNOPSIS.---I.

Quomodo gratie cooperetur homo, ut interius renouetur, quod nemini non est necessarium. ---II. Paucos esse quos uel aduersa non turbent, uel prospera non inflent.---163 III. Omnibus necessitatem penitendi incumbere.---Iu.Maxime operibus misericordie deleri peccata.



CAP. I.

Apostolica, dilectissimi, [d 1Kb] doctrina nos admonet, ut deponentes ueterem hominem cum actibus suis , de die in diem sancta conuersatione renouemur. Si enim templum  Dei sumus, et mentium nostrarum Spiritus sanctus habitator est, dicente Apostolo: uos estis templum Dei uiui , multa nobis uigilantia laborandum est ut cordis nostri receptaculum tanto hospite non sit indignum. Et sicut in domibus manufactis laudabili diligentia prouidetur ut si quid aut infusione imbrium, aut turbine procellarum, uel ipsa fuerit antiquitate corruptum, [e 1Kb] cita in integrum cura restituat; ita iugi oportet sollicitudine precaueri ne quid in nostris animis incompositum, ne quid inueniatur immundum. Quamuis enim edificium nostrum [f 1Kb] sine ope sui non subsistat artificis, nec fabrica nostra possit esse incolumis, nisi ei protectio prefuerit conditoris, tamen quia rationabiles lapides sumus et uiua materies, sic nos auctoris nostri [g 1Kb] exstruxit manus,  ut cum opifice suo etiam is qui reparatur, operetur. Gratie igitur Dei obedientia se humana non subtrahat, nec ab illo bono, sine quo non potest bona esse, deficiat: [h 1Kb] ac si quid sibi impossibile aut arduum in mandatorum effectibus experitur, non in se  remaneat, sed ad iubentem recurrat: qui ideo dat preceptum, ut excitet desiderium et prestet auxilium, dicente propheta: Iacta in Deum [i 1Kb] cogitationem tuam, et ipse te enutriet . An forte quisquam ita insolenter superbit, [i 1Kb] et ita se illesum, ita immaculatum esse presumit, ut nullius iam renouationis indigeat? Fallitur prorsus ista persuasio, et nimia uanitate ueterascit quicumque inter tentationes huius uite ab omni se uulnere credit immunem. Plena omnia periculis, plena sunt laqueis. Incitant cupiditates, insidiantur illecebre, blandiuntur lucra, damna deterrent, amare sunt obloquentium lingue, nec semper ueracia sunt ora [k 1Kb] laudantium. Inde seuit odium, hinc decipit [l 1Kb] mendax officium: ut facilius sit uitare discordem, quam declinare fallacem.



CAP. II.


In ipsis autem uirtutibus obtinendis tam 164 dubius modus et tam incerta discretio [m 1Kb] est, ut si quisquam inter bonorum malorumque confinia, subtilissimi discriminis potuerit seruare mensuras, difficile sit ut bene sibi consciam probitatem obtrectantium lingua non mordeat, et iniquorum euadat opprobria, cui est amica iustitia. Iam cum ad ipsas rerum temporalium uarietates cogitatio humana conuertitur, quante se opponunt caligines, quanti prauarum opinionum oboriuntur errores, ut de obiectu contrariorum sumatur materia querelarum. Nam licet [n 1Kb] omnium fidelium corda non dubitent nullis huius mundi partibus, nullisque temporibus prouidentiam abesse diuinam, nec de stellarum potestate, que nulla est, secularium negotiorum  pendere prouentus, sed equissimo et clementissimo summi Regis arbitrio cuncta disponi: [o 1Kb] quoniam, sicut scriptum est, Uniuerse uie Domini misericordia et ueritas , tamen cum quedam non secundum desideria nostra procedunt, et sub humani  iudicii errore superior est plerumque iniqui causa quam iusti, uicinum nimis atque contiguum est, ut etiam magnos animos ista [a 1Kb] concutiant et in aliquod illicite causationis murmur impellant. Siquidem istis uarietatibus etiam excellentissimus propheta Dauid usque ad periculum se turbatum profitetur, et dicit: Mei autem pene moti sunt pedes, pene effusi sunt gressus mei, quia zelaui in peccatoribus, pacem peccatorum uidens . Unde quia paucorum est tam solida fortitudo, ut nulla inequalitatum perturbatione quatiantur, et multos fidelium non aduersa tantum, sed etiam secunda corrumpant, sanandis uulneribus quibus humana infirmitas sauciatur, diligens est adhibenda curatio. Ideo enim de periculis quibus mundus hic plenus est quedam breuiter percurri, ut dicente  Scriptura: Quis gloriabitur castum se habere cor, aut mundum se esse a peccato ? omnes sibi intelligant delictorum indulgentiam et reparationis necessariam esse medicinam.



CAP. III.

Quando autem opportunius, dilectissimi, ad remedia diuina [b 1Kb] decurrimus, quam cum ipsa nobis sacramenta redemptionis nostre temporum lege referuntur? Que ut dignius celebremus, saluberrime nos quadraginta dierum ieiunio preparemus. Non enim ii tantum qui per mortis Christi resurrectionisque 165 mysterium in nouam uitam baptismo sunt [c 1Kb] regenerante uenturi, sed etiam omnes populi renatorum, utiliter sibi et necessarie presidium huius sanctificationis assumunt: illi, ut que nondum habent, accipiant; isti, ut accepta  custodiant. Dicente namque Apostolo: Qui stat uideat ne cadat , nemo est tanta firmitate suffultus, ut de stabilitate sua debeat esse securus. Utamur igitur, dilectissimi, saluberrimi temporis uenerabilibus institutis, et sollicitiore cura cordis nostri [d 1Kb] specula tergamus. Quantumlibet enim caste et sobrie mortalis hec uita ducatur, quodam tamen puluere terrene conuersationis aspergitur, et nitor mentium ad Dei imaginem conditarum non ita a fumo totius uanitatis alienus est, ut nulla possit sorde fuscari, et non semper indigeat expoliri. Quod si etiam cautissimis animis necessarium est, quanto illis amplius est expetendum, qui tota [e 1Kb] fere anni spatia aut securius aut forte negligentius transierunt?  Quos caritate debita commonemus, ut non ideo sibimet blandiantur, quia nobis conscientie singulorum patere non possunt, cum oculos Dei simul uniuersa cernentis, non abdita locorum, non parietum septa secludant; nec solum ei acta et cogitata, uerum et agenda et cogitanda sint cognita. Ista ergo scientia summi iudicis, iste est tremendus aspectus, cui peruium est omne solidum, et apertum omne secretum; cui obscura clarent, muta respondent, silentium confitetur, et sine uoce mens loquitur. Nemo patientiam bonitatis Dei  de peccatorum suorum impunitate contemnat; nec ideo illum estimet non offensum, quia necdum est expertus iratum. Non sunt longe uite mortalis inducie, nec diuturna est licentia insipientium [f 1Kb] uoluntatum in eternarum dolorem  transitura penarum, si dum iustitie sententia suspenditur, penitentie medicina non queritur.



CAP. Iu.

Confugiamus igitur ad presentem ubique 166 misericordiam Dei, et ut sanctum Pascha Domini digna obseruantia celebretur, [g 1Kb] cunctorum se fidelium corda sanctificent. Mitescat seuitia, mansuescat iracundia, remittant sibi omnes culpas inuicem suas, nec exactor sit uindicte, qui petitor est uenie. Dicentes enim: Dimitte nobis debita nostra, sicut et nos dimittimus debitoribus nostris ; durissimis nos uinculis illigamus, nisi quod profitemur impleamus. Unde si orationis huius sacratissimum pactum non tota sui conditione seruatum est, nunc saltem conscientiam suam unusquisque cognoscat, et alienis ignoscendo delictis, abolitionem suorum obtineat  peccatorum. [h 1Kb] Dicente namque Domino: Si dimiseritis hominibus peccata eorum, dimittet et uobis Pater uester, qui in celis est, delicta uestra : non longe est ab unoquoque quod poscit, cum de benignitate supplicis sententia pendeat iudicantis: qui humanarum precum misericors et iustus auditor, equitati sue de nostra lenitate prescripsit, ut non haberet in eos ius seueritatis, quos non inuenisset cupidos ultionis. Clementes autem et mites animos etiam largitas decet. Nihil est enim dignius quam ut homo sit sui auctoris imitator, et secundum modum proprie facultatis, diuini sit operis exsecutor. Nam cum aluntur esurientes, uestiuntur nudi, fouentur infirmi, nonne [i 1Kb] auxilium Dei  manus explet ministri, et benignitas serui munus est Domini? Qui cum ad effectus misericordie sue adiutore non egeat, ita suam omnipotentiam temperauit, [a 1Kb] ut laboribus hominum per homines subueniret. Et merito Deo gratie referuntur de pietatis officiis, cuius opera uidentur in famulis. Propter quod ipse Dominus discipulis ait: Sic luceat [b 1Kb] lumen uestrum coram hominibus, ut uideant opera uestra bona, et magnificent Patrem uestrum, qui est in celis ; qui cum eodem Patre et Spiritu sancto uiuit et regnat Deus in secula seculorum. Amen.



167 SERMO XLIu [Al. XLIII]. [c 1Kb] De Quadragesima uI.



SYNOPSIS.---I.

Quadragesime maxime tempore purganda esse uetustatis uitia, a quibus nemo immunis. ---II. Ieiuniis coniungi debere animi integritatem,  pacis unitatem, et eleemosyne largitatem, a qua nemo excluditur.---III. Humilitatis et lenitatis spiritu superbie et uindicte studium pellendum.



CAP. I.

Semper quidem, dilectissimi, misericordia Domini plena est terra ; et unicuique fidelium ad colendum Deum ipsa rerum natura doctrina est, dum celum et terra, mare et omnia que in eis sunt, bonitatem et omnipotentiam sui protestantur auctoris, et famulantium [d 1Kb] elementorum mirabilis pulchritudo iustam ab intellectuali creatura gratiarum exigit actionem. Sed cum ad istos recurritur dies, quos specialius reparationis humane sacramenta signarunt, et qui uicino ordine atque contiguo festum paschale precedunt, diligentius nobis preparatio religiose purificationis indicitur. Quamuis enim  in quolibet tempore innocens uita sit multorum, et plurimos [e 1Kb] Deo bonorum actuum consuetudo commendet, non adeo tamen de conscientie integritate fidendum est, [f 1Kb] ut humanam fragilitatem inter scandala tentationesque degentem nichil potuisse arbitremur, quod lederet eam, incidere; cum propheta excellentissimus dicat: Quis gloriabitur castum se  habere cor, aut mundum se esse [g 1Kb] a peccato ? Et iterum: Ab occultis meis munda me, Domine, et ab alienis parce seruo tuo . Si autem, quod experimentis probatur, talis conditio est eorum qui concupiscentiis renituntur, qui iracundie motibus reluctantur, et ipsarum quoque cogitationum arcana castigant, ut 168 [h 1Kb] et numquam possint in cordibus suis non inuenire quod reprobent, et sepe aut fallantur occultis, aut grauentur alienis; [i 1Kb] considerandum est hoc in tempore attentius, que uitia, que egritudines, quantaque sint uulnera, quibus austerior sit adhibenda medicina: ut illius sacramenti, per quod soluuntur opera diaboli, non inueniantur alieni. Paschalis quippe festiuitatis hoc proprium est, ut tota Ecclesia remissione gaudeat peccatorum, que non in eis tantum  fiat qui sacro baptismate renascuntur, sed etiam in eis qui dudum in adoptiuorum sorte numerantur. Quamuis enim principaliter nouos homines faciat regenerationis ablutio, quia tamen [i 1Kb] superest omnibus contra rubiginem mortalitatis quotidiana renouatio, et inter profectuum gradus nullus est qui non semper [k 1Kb] melior esse debeat, generaliter annitendum est ut in die redemptionis nemo inueniatur in uitiis uetustatis.



CAP. II.

Quod ergo, dilectissimi, in omni tempore unumquemque conuenit facere Christianum, id nunc sollicitius est [l 1Kb] et deuotius exsequendum, ut apostolica institutio quadraginta dierum ieiuniis impleatur, non ciborum tantummodo parcitate, sed priuatione maxime uitiorum. Nam cum [m 1Kb] ob hoc castigatio ista sumatur, ut carnalium desideriorum fomites  subtrahantur, nullum magis sectandum est continentie genus, quam ut semper simus ab iniusta uoluntate sobrii, et ab inhonesta actione ieiuni. Que deuotio non omittit egros, non secernit inualidos: quia etiam in languido atque inutili corpore potest animi integritas reperiri, si ubi fuit sedes prauitatis, ibi confirmentur  fundamenta uirtutis. Et ideo infirme carnis ista sufficit egritudo, que sepe mensuram uoluntarie afflictionis excedit, tantum ut mens officii sui impleat partes, et que corporea epulatione non utitur, nulla iniquitate pascatur. Rationabilibus autem sanctisque ieiuniis nulla utilius quam eleemosynarum opera copulantur, que uno misericordie nomine 169 multas laudabiles pietatis continent actiones, ut omnium fidelium pares animi esse possint etiam inter impares facultates. Dilectio enim que simul Deo hominique debetur, nullis umquam [a 1Kb] ita impeditur obstaculis, ut non ei semper bene uelle sit liberum. Dicentibus quippe angelis: Gloria in excelsis Deo, et in terra pax hominibus bone uoluntatis , non solum uirtute beneuolentie, sed etiam pacis bono beatus efficitur, quicumque aliis quacumque miseria laborantibus  caritate [b 1Kb] compatitur. Latissima enim sunt opera pietatis, que ipsa sui uarietate id ueris conferunt Christianis, ut in distributione eleemosynarum non solum diuites et abundantes, sed etiam mediocres et pauperes, suas habeant portiones; et qui largitatis sunt uiribus inequales, mentis tamen affectione sint similes. Nam cum sub oculis Domini multi in gazophylacio ex opulentia sua multa conferrent, uidua quedam duos intulit nummos , et tali Iesu Christi testimonio meruit coronari, ut in tam paruo muneris modo omnium fuerit collationi [c 1Kb] digna preferri: quia inter magna eorum dona, quibus multa residebant, illius quod fuit exiguum, fuit totum. Si uero aliquis tante paupertatis coarctatur angustiis, ut nec ad duo era inopi impartienda  sufficiat, habet in preceptis Domini unde impleat bone uoluntatis officium. Siquidem qui sitienti pauperi calicem aque frigide ministrarit, mercedem est sui operis adepturus : tanta seruis suis Domino ad obtinendum regnum suum preparante compendia, ut etiam prebitio aque, cuius usus gratuitus atque communis est, premio non careret. Quod ne ulla intercluderet difficultas, de aqua frigida forma est proposita pietatis: ne putaret se mercede cariturum, cui de calefactione potus lignorum impendium defuisset. De quo tamen calice non frustra admonet Dominus ut in nomine ipsius prebeatur: quia hec, que per se sunt uilia, fides efficit pretiosa, et que ab infidelibus ministrantur, etsi fuerint sumptu magna,  omni tamen iustificatione sunt uacua.



CAP. III.

Celebraturi igitur Pascha Domini, dilectissimi, ita uos sanctis exercete ieiuniis, ut ab omnibus perturbationibus liberi ad festa sacratissima ueniatis. Superbie spiritus, de quo sunt omnia orta peccata, humilitatis amore pellatur; et qui elatione tumuerant, mansuetudine mitigentur. Quorum uero animos aliqua exasperauit offensio, [d 1Kb] reconciliati  sibimet in unitatem studeant redire concordie. Nemini malum pro malo reddentes, et donantes inuicem uobis, sicut Christus donauit nobis , humanas inimicitias pace delete; et si qui de subditis 170 uestris aut claustra custodie, aut uincula [e 1Kb] meruerunt, misericorditer relaxentur: ut qui quotidiane indulgentie remediis indigemus, non difficulter peccatis ignoscamus alienis. Dicentes enim ad Dominum Patrem nostrum: Dimitte nobis debita nostra, sicut et nos dimittimus debitoribus nostris , certissimum est quod cum aliorum delictis ueniam tribuimus, nobis diuinam clementiam preparamus. [f 1Kb] Per Dominum nostrum Iesum Christum, qui cum Patre et Spiritu sancto uiuit et regnat in secula seculorum. Amen.



SERMO XLu [Al. XLIu]. De Quadragesima uII.



SYNOPSIS.---I.

Omnes, siue iustos, siue peccatores, siue catechumenos, parare Domino uiam debere per Quadragesimam.---II. Misericordie et ueritati ad imitationem Dei, fidei et caritati instandum Quadragesime tempore.---III. Christo impendi, quod pro Christo prebetur.---Iu. Omnium uirtutum exercitio incumbendum hoc tempore.



CAP. I.

uirtus, dilectissimi, et sapientia fidei Christiane, amor Dei est, et amor proximi; neque ullo caret pietatis officio, cui studium est colere Dominum, et iuuare conseruum. Harum autem affectionum duplex unitas omni quidem est tempore exercenda, et proficienter augenda, sed nunc incrementis amplioribus dilatanda, ut quadraginta dierum ieiunium,  quod festi paschalis est preuium, [g 1Kb] interiorem cordis auditum illius uocis instar moueat, qua uerbis Isaie prophete Ioannes Baptista dicebat: Parate uiam Domini, rectas facite semitas eius . Siue enim illam partem populi cogitemus que dudum certamina euangelici agonis ingressa, per spiritalis stadii cursum indesinenter tendit ad palmam; siue illam que lethalium conscia peccatorum, per reconciliationis auxilium festinat ad ueniam; siue illam que sancti Spiritus regeneranda baptismate, uetustate Adam exui, et Christi cupit nouitate uestiri, apte et utiliter omnibus dicitur. Parate uiam Domini, rectas facite semitas eius. Que autem uie Domini, queue sint semite, eiusdem predicatoris cohortatione discamus, qui diuine gratie  opera et dona promittens, futurarum commutationum reserabat effectus, addens sententiam prophetici sermonis, 171 et dicens: Omnis uallis implebitur, et omnis mons et collis humiliabitur; et erunt praua in directa, et aspera in uias planas . uallis itaque mansuetudinem humilium, mons et collis elationem indicat superborum. Sed quia, sicut ueritas dicit, qui se humiliat, exaltabitur, et qui  se exaltat, humiliabitur ; merito [a 1Kb] et uallibus adimpletio, et montibus est annuntiatia depressio: ut et plana nichil offensionis, et directa nichil habeant prauitatis. Quamuis enim angusta et ardua sit uia, que ducit ad uitam , non tamen in ea difficulter incedit, quem ueritas confirmat et pietas; nec caret delectatione gradiendi, cuius iter efficit uirtutum petra solidum, non uitiorum arena succiduum.



CAP. II.

uerum ut plenius nouerimus per cuiusmodi uias nobis sit ad Dei promissa tendendum, audiamus Dauid prophetam quid doceat: Uniuerse uie Domini, misericordia et ueritas . Forma igitur conuersationis fidelium ab exemplo uenit operum diuinorum; et merito Deus imitationem sui ab eis exigit quos ad imaginem et similitudinem  suam fecit. Cuius utique glorie dignitate non aliter potiemur quam si in nobis et misericordia inueniatur et ueritas. Per que enim ad saluandos Saluator aduenit, [b 1Kb] per hec ad saluantem debent properare saluati: ut nos et misericordia Dei misericordes, et ueritas faciat esse ueraces. Sicut itaque per uiam ueritatis mens iusta, ita per uiam misericordie ambulat mens benigna. Nec tamen umquam itinera ista [c 1Kb] diuisa sunt, quasi horum bonorum singula diuersis tramitibus expetantur, et aliud sit misericordia crescere, [d 1Kb] aliud ueritate proficere. Non est misericors, ueritatis alienus; nec iustitie capax est, [e 1Kb] pietatis extraneus. Neutra uirtute utitur, qui non utraque ditatur. Charitas robur fidei, fides  fortitudo est caritatis. Et tunc uerum nomen ac uerus est fructus ambarum, cum insolubilis manet utriusque connexio. Ubi enim non simul fuerint, simul desunt, quia inuicem sibi et iuuamen et lumen sunt, donec desiderium credulitatis impleat remuneratio uisionis, et incommutabiliter uideatur et ametur, quod nunc et sine fide 172 non diligitur, et [f 1Kb] sine dilectione non creditur. Quia ergo, sicut Apostolus ait, in Christo Iesu neque circumcisio aliquid ualet, neque preputium, sed fides, que per dilectionem operatur , simul atque coniunctim et caritati studeamus et fidei. Hic est enim quidam efficacissimus geminarum alarum uolatus, quo ad  promerendum et uidendum Deum puritas mentis attollitur, ne onere curarum carnalium deprimatur. Nam qui ait: Sine fide impossibile est placere Deo ; idem dicit: Si habuero omnem fidem, ita ut montes transferam, caritatem autem non habeam, nichil sum . Unde [g 1Kb] ut sacramentorum paschalium diuina mysteria digno suscipiantur officio, duo hec, in quibus omnium preceptorum doctrina concurrit, studiosius appetantur, quibus singuli quique fidelium et sacrificium Deo efficiantur et templum. Instet fides sperare quod credit; instet caritas propitiare quod diligit: utrumque amantis est, utrumque credentis. Et cui intelligentie [h 1Kb] concessione subiicimur, eidem pietatis imitatione iungamur. uox Dei est: Sancti estote, quia  ego sanctus sum ; et uox Domini est: Estote misericordes, sicut et Pater uester misericors est .



CAP. III.

Ac ne dubitemus Deo tribui quod impenditur indigenti, dispensatores eleemosynarum que commercia ineant audiamus, Domino dicente que futura sit iudicii sui forma, cum dicet ad dexteram [i 1Kb] collocatis: uenite, benedicti Patris mei, possidete paratum uobis regnum a constitutione mundi. Esuriui enim, et dedistis mihi manducare. Sitiui, et dedistis mihi bibere. Peregrinus eram, et collegistis me. Nudus eram, et cooperuistis me. Infirmus, et uisitastis me. In carcere eram, et uenistis ad me . Querentibus autem iustis quando [i 1Kb] aut qualiter potuerint ista dependere, respondens Rex dicet  illis: Amen, amen dico uobis, quamdiu fecistis [k 1Kb] hec uni ex minimis fratribus meis, mihi fecistis . Quid hoc opere fructuosius? quid hac humanitate [l 1Kb] felicius? que utique laude sua fraudanda non esset, si propter ipsam nature communionem iuuando homini ab homine [m 1Kb] prestaretur. Sed quia quod non ex fidei 173 procedit fonte, ad premia eterna non peruenit; alia est conditio operum celestium, alia terrenorum. Mundana beneuolentia in iis quos adiuuat, habet finem; Christiana pietas in suum transit auctorem; dum in ipsum [n 1Kb] dicimur benigni, quem in nobis confitemur operari, dicente Domino: Sic luceat lumen uestrum coram hominibus, ut uideant opera uestra  bona, et magnificent Patrem uestrum qui in celis est .



CAP. Iu.

Gaude igitur, mens fidelium, et gloriam tuam in eius gloria qui in te operatur agnoscens, de ipsa paschali [a 1Kb] festiuitate feruesce. Debiti enim tui est, ut ei qui pro omnibus passus est parata sis compati: quoniam pia uita sanctorum numquam aliena est crucis Christi, dum continentie clauis desideria carnis configit, et corporeas cupiditates uirtute Spiritus in se habitantis interficit. Difficile est quemquam in se non habere quod perimat. Exstinguenda est iracundia, mortificanda est superbia, destruenda luxuria, radix quoque auaritie altius persequenda est: ut omnium malorum germen excidi ualeat, si eorum potuerit fomes euelli. Cum autem  hac diligentia indesinenter sit animus excolendus, et utendum ita sit corpore, ut rectori suo necessarium prebeat natura inferior famulatum, nunc maxime frenis continentie caro moderanda est, et quidquid sublimibus desideriis obuiat, amputandum. Dum enim congruis purificationibus ad celebrandum Pascha Domini utraque substantia preparatur, profutura omni tempore consuetudo nutritur. Seuera in subditos [b 1Kb] imperia detumescant, cesset uindicta peccati, et [c 1Kb] rei criminum ad hos dies peruenisse se gaudeant, in quibus [d 1Kb] sub sanctis piisque principibus etiam publicarum austeritas remittitur ultionum. Aboleantur odia, deficiant simultates, pacis et beneuolentie multiplicetur [e 1Kb] affectus, et qui potuit malitia pollui, studeat benignitate purgari. Quoniam iudicium Dei,  sicut immitibus uehemens, ita erit misericordibus clemens; et detrusis in ignem gehenne propter inhumanitatem sinistris, dextros eleemosynarum pietate laudatos , eterna celestis regni beatitudo suscipiet. Per Dominum nostrum Iesum Christum, qui cum Patre et Spiritu sancto uiuit et regnat in secula seculorum. Amen.



174 SERMO XLuI [Al. XLu]. De Quadragesima uIII.



SYNOPSIS. I.

Non solum uitia, sed et errores esse repellendos; geminamque agnoscendam in Christo naturam.---II. In omnibus actionibus Christi uaria elucere utriusque nature testimonia.---III. Que de Christo incarnato sint credenda.---Iu. Non solum  eleemosynis, sed et offensarum remissione ieiunium et orationem fructuosa reddi.



CAP. I.

Deuotionis quidem uestre, dilectissimi, nouimus hunc esse feruorem, ut [f 1Kb] in ieiuniis, que Domini Pascha precurrunt, multi nostros preueniatis hortatus. Sed quia utilitas [g 1Kb] continentie non solum carnis castigationi, uerum etiam mentis necessaria est puritati, obseruantiam uestram sic cupimus esse perfectam, ut [h 1Kb] sicut a desideriis carnis reciditis uoluptates, ita ab animi sensibus excludatis errores. Nam paschali festo, [i 1Kb] in quo omnia religionis nostre sacramenta concurrunt, is uera et rationabili purificatione se preparat, cuius cor nulla infidelitate polluitur. Dicente enim Apostolo: Omne quod non est ex fide, peccatum est , inutilia erunt  et uana eorum ieiunia quos illusionibus suis mendacii pater [i 1Kb] decipit , et uera Christi caro non pascit. Sicut ergo diuinis mandatis saneque doctrine toto corde famulandum est, ita omni prudentia ab impiis est sensibus abstinendum. Tunc enim [k 1Kb] mens sanctum agit atque spiritale ieiunium, cum erroris cibos atque uenena abiicit falsitatis; que dolosus ac uersutus inimicus nunc insidiosius ingerit, quando ipso uenerande festiuitatis recursu omnis Ecclesia ad intelligenda salutis sue mysteria generaliter [l 1Kb] commonetur. Is enim resurrectionis Christi uerus confessor et cultor est, qui et de passione eius non confunditur, et de corporea natiuitate non fallitur. Nam quidam erubescentes Euangelium crucis Christi, ut audentius euacuarent susceptum pro  mundi redemptione supplicium, ipsam uere carnis in Domino negauere naturam, non intelligentes impassibilem Dei uerbi atque incommutabilem 175 Deitatem, [m 1Kb] ita inclinatam ad humanam salutem, ut et potenter propria non amitteret, et misericorditer nostra susciperet. Duplicis itaque in Christo forme una persona est, et Filius Dei, idemque filius hominis, unus est Dominus, conditionem seruilem consilio pietatis recipiens, [n 1Kb] non lege necessitatis incurrens: quia potestate factus est humilis, potestate passibilis, potestate mortalis; ut ad destruendum peccati mortisque dominatum, et pene capax esset substantia infirmitatis, et nichil glorie sue perderet natura uirtutis.



CAP. II.


Cum itaque, dilectissimi, legentes uel audientes Euangelium, quedam in Domino nostro Iesu Christo cognoscitis subiecta iniuriis, quedam illustrata miraculis, ita ut in eodem nunc humana appareant, nunc diuina resplendeant; nolite quidquam horum ascribere falsitati, tamquam in Christo aut sola sit humanitas, aut sola Diuinitas; sed utrumque fideliter credite, utrumque humiliter adorate: ut in unitate uerbi et carnis non sit ulla diuisio, nec quia manifesta fuerunt in Iesu signa diuina, falsa uideantur documenta corporea. uera et copiosa sunt [a 1Kb] in ipso utriusque testimonia nature, ad hoc ex diuini consilii altitudine concurrentia, ut uerbo inuiolabili non separato a carne passibili particeps per omnia intelligatur et Deitas carnis, et caro Deitatis.  Mens igitur Christiana, fugax mendacii, discipula ueritatis, euangelica utere fidenter historia, et [b 1Kb] que uisibiliter sunt gesta per Dominum, tamquam ipsa cum apostolis aggregata, nunc spiritali intellectu, nunc corporeo discerne conspectu. Da homini quod de muliere puer nascitur; [c 1Kb] da Deo quod nec conceptu leditur uirginitas materna, nec partu. Formam serui obuolutam pannis, iacentem in presepio cognosce; sed annuntiatam ab angelis, declaratam ab elementis, adoratam a magis formam Domini confitere. Humanum intellige, quod non declinauit nuptiale conuiuium; diuinum approba, quod aquam conuertit in uinum . Nostra tibi innotescat affectio, cum mortuo amico fletus impenditur; diuina potentia sentiatur, cum idem post quatriduanam iam  fetidus sepulturam, solo uocis imperio uiuificatus erigitur . Lutum de sputo et terra fieri, corporei fuit operis ; sed illinc superlitos ceci oculos illuminari, non dubium est illius fuisse uirtutis, que quod principiis nature non dederat, 176 ad manifestationem sue glorie reseruarat. ueri est hominis fatigationem corpoream somni quiete releuare ; sed ueri Dei est, uim seuientium procellarum precepti increpatione compescere. Cibos esurientibus apponere , humane benignitatis [d 1Kb] est, et socialis est animi; sed quinque panibus et duobus piscibus quinque millia uirorum, exceptis mulieribus et paruulis, satiare, quis negare audeat opus esse Deitatis? que cooperantibus secum uere carnis officiis, et se homini,  et hominem sibi inesse monstrabat: quia non aliter in humana natura sanari poterant originalis uulnera uetustatis, nisi de utero uirginis carnem sibi assumente Dei uerbo, in una eademque persona simul et caro nasceretur et uerbum.



CAP. III.

Hanc, dilectissimi, incarnationis Dominice fidem, per quam tota Ecclesia corpus est  Christi, inconcusso corde seruantes ab omnibus hereticorum ieiunate mendaciis, et ita uobis misericordie opera credite profutura, ita fructuose habendam continentie puritatem, si mentes uestre nulla prauarum opinionum contaminatione sorduerint. Abiicite exosa Domino [e 1Kb] sapientie mundane argumenta, per quam nemo ad cognitionem ueritatis potuit peruenire, et hoc fixum habete in animo, quod dicitis in Symbolo. Credite consempiternum Patri Filium Dei, per quem facta sunt omnia, et sine quo factum est nichil , secundum carnem quoque in fine temporum generatum. Credite hunc corporaliter crucifixum, mortuum, suscitatum et super altitudines celestium dominationum eleuatum, in Patris dextera constitutum, ad iudicandum uiuos et mortuos  in eadem carne, qua ascendit, uenturum. Hoc enim uniuersis fidelibus Apostolus predicat, dicens: Si consurrexistis cum Christo, que sursum sunt querite, ubi Christus est in dextera Dei sedens; que sursum sunt sapite, non que super terram. Mortui enim estis, et uita uestra abscondita est cum Christo in Deo. Cum enim Christus apparuerit uita uestra, tunc et uos apparebitis cum ipso in gloria .



CAP. Iu.

Habentes ergo, dilectissimi, tante promissionis fiduciam, estote non solum spe, sed etiam conuersatione celestes. Et quamuis omni tempore studendum sit sanctificationi et mentis et corporis, nunc tamen in istis quadraginta dierum ieiuniis, sollicitioribus uos pietatis operibus expolite, non solum in distribuendis eleemosynis, que 177  magnum habent [f 1Kb] emendationis effectum, sed etiam in remittendis offensionibus et peccatorum reatibus relaxandis: ut conditio quam inter se et hominem Deus posuit, non resistat orantibus. Dicentes enim, secundum doctrinam Domini: Dimitte nobis debita nostra, sicut et nos dimittimus debitoribus nostris , debemus toto corde implere quod dicimus. Tunc enim fiet omnino quod in consequentibus postulamus, ut et in tentationem non inducamur, et a malis omnibus liberemur: per Dominum nostrum Iesum Christum, qui cum Patre et Spiritu sancto uiuit et regnat in secula seculorum. Amen.



SERMO XLuII [Al. XLuI] [g 1Kb] De Quadragesima IX.



 SYNOPSIS I.

Maiorum, id est, quadragesimalium ieiuniorum tempore per crucis tolerantiam ad paschale festum Christianos preparari.---II. Non solam probitatem seruandam, sed et fidem; maxime uero Diuinitatis et humanitatis in Christo.---III. Misericordia et offensarum maxime remissione Deum placari.



CAP. I.

In omnibus, dilectissimi, solemnitatibus  Christianis non ignoramus paschale sacramentum esse precipuum, cui condigne et congrue suscipiendo totius quidem nos temporis instituta [a 1Kb] preformant; sed deuotionem nostram presentes uel maxime dies exigunt, quos illi sublimissimo diuine misericordie sacramento scimus esse contignos. In quibus merito a sanctis apostolis per doctrinam Spiritus sancti maiora sunt ordinata ieiunia, ut per commune consortium crucis Christi etiam nos aliquid in eo quod propter nos gessit ageremus, sicut Apostolus ait: Si compatimur, et conglorificabimur . CERTA atque secura est exspectatio promisse beatitudinis, ubi est participatio Dominice passionis. [b 1Kb] Nemo non est, dilectissimi, cui per conditionem temporis 178 societas huius glorie denegetur, tamquam tranquillitas  pacis uacua sit occasione uirtutis. Apostolus enim predicat, dicens: Omnes qui pie uolunt uiuere in Christo, persecutionem patientur ; et ideo NUMQUAM deest tribulatio persecutionis, si numquam desit obseruantia pietatis, [c 1Kb] Dominus ipse in exhortationibus suis dicit: Qui non accipit crucem suam, et sequitur me, non est me dignus ; nec dubitare debemus hanc uocem non solum ad discipulos Christi, sed ad cunctos fideles, totamque Ecclesiam pertinere, que salutare suum in his qui aderant uniuersaliter audiebat. Sicut ergo totius est [d 1Kb] temporis pie uiuere, ita totius est temporis crucem ferre: que [e 1Kb] merito unicuique sua dicitur, quia propriis modis atque mensuris ab unoquoque  toleratur. Unum nomen est persecutionis, sed non una est causa certaminis, et plus plerumque periculi est in insidiatore occulto quam in hoste manifesto. Beatus Iob alternantibus bonis ac malis mundi huius eruditus pie ueraciterque dicebat: Nonne tentatio est uita hominis super terram ? quoniam non solis doloribus corporis atque suppliciis anima fidelis impetitur, uerum etiam salua incolumitate membrorum, graui morbo urgetur, si carnis uoluptate mollitur. Sed cum caro concupiscit aduersus spiritum, [f 1Kb] spiritus autem aduersus carnem, presidio crucis Christi mens rationalis instruitur: nec  cupiditatibus noxiis illecta consentit, quoniam continentie clauis et Dei timore transfigitur. In bono ergo proposito constitutis inimicitie [g 1Kb] dissimilium diabolo instigante non desunt, et facile in odia prorumpunt, quorum improbi mores detestabiliores fiunt comparatione rectorum. Iniquitas cum iustitia non habet pacem, temperantiam odit ebrietas, falsitati nulla est cum ueritate concordia; non amat superbia mansuetudinem, petulantia uerecundiam, auaritia largitatem: et tam pertinaces habet diuersitas ista conflictus, ut etiamsi exterius conquiescat, ipsa tamen piorum cordium penetralia inquietare non desinat; ut uerum sit quod qui uoluerint in Christo pie uiuere, persecutionem patientur ; et uerum sit quod omnis hec uita tentatio est . 179 Ipsis experimentis suis unusquisque fidelis edoctus, Christi cruce armetur, ut Christo [h 1Kb] dignus habeatur.



CAP. II.

Per istum uero agonem, dilectissimi, ad premia eterna tendentibus, in eo maxime diaboli insidiatur astutia, ut quorum peruertere non potest probitatem, subruat fidem. In aliam enim transfertur uiam, quisquis a confessione ueritatis abducitur, totusque eius cursus abscessio est, et tanto erit morti uicinior, quanto fuerit a catholica [i 1Kb] luce longinquior. Quod etiam in diebus nostris per suam patiuntur incuriam, qui de spiritu olim destructi erroris olimque damnati ueterem insaniam conceperunt, [i 1Kb] qui geminam in Christo audent negare naturam, aut non suscepta carnis scilicet ueritate, aut in carnem  Deitate conuersa; ut aut secundum Manicheum nulla eius sit resurrectio, cuius nulla est passio, aut secundum Apollinarem ipsa Deitas uerbi mutabilis ipsa sit facta passibilis. Hoc autem sentire, hoc auribus Christiane plebis ingerere, quid aliud est, quam ipsa religionis [k 1Kb] nostre fundamenta conuellere, et quod uerus Filius Dei, uerus sit filius hominis, denegare? In quo solo est humani generis restitutio testificata per legem, promissa per Prophetas, et omnibus ueteris Testamenti [l 1Kb] significationibus nuntiata: ut magnum illud et seculis omnibus profuturum diuine misericordie sacramentum, quod  sepe et diu fuerat significatum, in prestituto tempore non dubitaretur impletum. Unde licet, ex quo uerbum caro factum est , ita in Christo Dei atque hominis una persona sit, ut in nullis actionibus [a 1Kb] fiat nature utriusque diuisio; studet tamen euangelica ueritas ipsum quem Dei Filium predicat, sepissime filium hominis profiteri: ut quamuis ea que disseruntur, alia sint humanitatis, alia Deitatis, sub nomine tamen filii hominis utraque memorentur: ne fides Dominum Iesum Christum natum ex Maria uirgine, Deum simul atque hominem creditura, cunctetur fateri aut in Deo humanitatem, aut in homine Deitatem; ut et in uerbo suscepti hominis uera sit [b 1Kb] humilitas, et in carne suscipientis Dei uera maiestas.



CAP. III.

 Hec, dilectissimi, per occasionem paschalis festi, cui puritatem cordium preparare debemus, de incarnatione uerbi perstrinxisse sufficiat, quoniam aliquoties hinc instructos uos esse meministis. Nunc deuotionem uestram de eo, quod tempus poscit, 180 admoneo ut sanctum ac salubre ieiunium operibus pietatis ornetis. Et quia pro indulgentia maxime laborandum est delictorum, indubitabilem uobis diuinam misericordiam promittatis, si ipsi quoque [c 1Kb] circa subditos uestros omnem offensam transtuleritis ad ueniam. Placidos enim atque concordes ad tantam festiuitatem decet Dei populos conuenire: ut seueritas ultionum, que nunc etiam in publicis iudiciis relaxatur, multo magis in Christianorum cordibus mitigetur, quia ad hoc  potius intenta debet esse cura sanctorum, ne ullus algeat, ne ullus esuriat, ne quis inopia deficiat, ne quis merore tabescat, ne aliquem uincula obstrictum, ne aliquem habeat carcer inclusum. Quantelibet enim existant cause offensionis, ab homine tamen in hominem, non tam delicti magnitudo quam nature est cogitanda communio; ut de iudicio quo alterum iudicat, misericordiam Dei iudicantis obtineat. Beati enim misericordes, quoniam ipsorum miserebitur Deus : qui uiuit et regnat in secula seculorum. Amen.



SERMO XLuIII [Al. XLuII]. De Quadragesima X.



SYNOPSIS. 1.

Ad paschale sacramentum, quod alia  omnia consecrat, omnes per quadraginta dierum ieiunium preparare se debere. Gratie operatio et humana cooperatio.---II. Inuidiam de bono proximi, que diaboli propria est, maxime esse cauendam.--- III. Sine caritate nudas esse et infructuosas uirtutes; nullum debere illius uirtutis esse terminum.---  Iu. Misericordia quemque debere misericordiam promereri.---u. Eleemosynas abunde esse erogandas hoc tempore.



CAP. I.

Inter omnes, dilectissimi, dies quos multis modis honorabiles habet Christiana deuotio, nullus [d 1Kb] est excellentior festiuitate paschali, per quam in Ecclesia Dei uniuersarum solemnitatum dignitas consecratur. Siquidem etiam ipsa Domini ex matre generatio huic [e 1Kb] est impensa sacramento; nec alia fuit Dei Filio causa nascendi, quam ut cruci posset affigi. In utero enim 181 uirginis suscepta est caro mortalis; in carne mortali completa est dispositio passionis; effectumque est ineffabili consilio misericordie Dei, ut esset nobis sacrificium redemptionis, abolitio peccati, et ad eternam uitam  initium resurgendi. Considerantes autem [f 1Kb] quid per crucem Domini adepta est uniuersitas mundi, cognoscimus ad celebrandum Pasche diem merito nos quadraginta dierum ieiunio preparari, ut digni possimus diuinis interesse mysteriis. Non enim summos tantum antistites, aut secundi ordinis sacerdotes, nec solos sacramentorum ministros, sed omne corpus Ecclesie, uniuersumque fidelium numerum, ab omnibus contaminationibus oportet esse purgatum, ut templum Dei, cui fundamentum est ipse [g 1Kb] fundator, in omnibus lapidibus speciosum, et in tota sui parte sit lucidum. Nam si regum edes et sublimiorum pretoria potestatum omni ornatu rationabiliter excoluntur, ut excellentiora sint eorum domicilia quorum ampliora sunt merita, quanto opere edificandum,  quanto est honore decorandum Deitatis ipsius habitaculum! Quod licet inchoari et perfici sine suo auctore non possit, habet tamen ab edificante donatum, ut etiam labore proprio querat augmentum. uiua enim rationabilisque materies ad exstructionem templi huius assumitur; [h 1Kb] et per spiritum gratie ut uoluntarie in unam compagem congruat incitatur. Que ideo dilecta, ideo quesita est, ut et ipsa ex non querente querens, et ex non diligente sit diligens, dicente beato Ioanne apostolo: Nos ergo diligamus inuicem, quia Deus prior dilexit nos . Cum igitur et omnes simul et singuli quique fidelium unum idemque Dei templum sint, sicut perfectum hoc in uniuersis, ita perfectum debet esse in singulis: quia etsi non eadem est membrorum  omnium pulchritudo, nec [i 1Kb] in tanta uarietate partium meritorum potest esse parilitas, communionem tamen obtinet decoris, connexio caritatis. In sancto enim amore consortes, etiamsi non iisdem utuntur gratie beneficiis, gaudent tamen inuicem  bonis suis, et non potest ab eis extraneum esse quod diligunt, quia incremento ditescunt proprio, qui profectu letantur alieno.



CAP. II.

In hac, dilectissimi, unitate sanctorum, ubi idem amatur, idem diligitur, idemque sentitur, nec superbis locus est, nec inuidis, 182 nec auaris, et quidquid est illud quo aut uanitas gloriatur, aut ira seuit, aut luxuria lasciuit, non in Christi federe, sed in diaboli parte censetur, longeque a sedibus pietatis excluditur. Fremit itaque innocentie aduersarius et pacis inimicus, et quia ipse in ueritate non stetit , totamque nature sue gloriam, dum superbit, amisit, dolet hominem Dei misericordia reparari, et in ea bona que ipse perdidit introduci. Nec mirum si peccati auctor probitate recte  agentium cruciatur, et eorum quos deiicere non potest stabilitate torquetur: quandoquidem etiam inter homines reperiuntur qui opera huius malignitatis imitentur. Multi enim, quod dolendum est, profectibus uruntur alienis; [a 1Kb] et quia uirtutibus uitia displicere nouerunt, armantur in eorum odium quorum non sequuntur exemplum. Serui autem Dei et discipuli ueritatis etiam dissimiles sui diligunt, et bellum uitiis potius quam hominibus indicunt, nulli malum pro malo reddentes , sed correctionem peccantium semper optantes. Pulchrum enim ualde est, et diuine beneuolentie comparandum, sui quemque in altero meminisse, et amare propriam etiam in hoste naturam. Siquidem plurimos [b 1Kb] nouimus in optimos mores transiisse de pessimis, ex ebriosis  sobrios, ex crudelibus misericordes, ex rapacibus largos, ex incontinentibus castos, ex ferocibus factos esse tranquillos. Dicente autem [c 1Kb] Domino: Non ueni uocare iustos, sed peccatores , nulli Christiano quemquam odisse permittitur, quia nemo nisi in remissione peccatorum saluatur; et quos uiles fecit carnalis sapientia, nescimus quam pretiosos spiritalis factura sit gratia.



CAP. III.

Sit ergo sanctus Dei populus, sit benignus: sanctus, ut declinet prohibita; benignus, ut faciat imperata. Quamuis enim magnum sit habere fidem rectam sanamque doctrinam, et multa laude digna sit circumcisio gule, lenitas mansuetudinis, puritas castitatis, nude sunt tamen omnes sine caritate uirtutes, nec potest dici in qualibet morum excellentia  fructuosum quod non dilectionis partus ediderit. Unde in Ioannis Euangelio Dominus dicit:  In hoc cognoscent omnes quia mei discipuli estis, si dilectionem [d 1Kb] habueritis ad inuicem ; et in eiusdem apostoli Epistola legitur: Charissimi, diligamus inuicem, quoniam 183 caritas ex Deo est, et omnis qui diligit, ex Deo natus est et cognoscit Deum: et qui non diligit, non nouit Deum, quoniam Deus caritas est . Discutiant ergo se fidelium mentes, et intimos sui cordis affectus uera examinatione diiudicent; [e 1Kb] ac si repositum aliquid in conscientiis suis de fructibus caritatis inuenerint, Deum sibi inesse non dubitent, et ut magis magisque tanti hospitis sint capaces, [f 1Kb] fiant perseuerantis misericordie operibus ampliores. Si enim dilectio Deus est, nullum habere debet terminum caritas, quia nullo potest claudi fine Diuinitas.



CAP. Iu.


Ad exercendum igitur, dilectissimi, caritatis bonum, quamuis tempus omne sit congruum, presentes tamen dies specialius cohortantur: ut qui Pascha Domini cupiunt cum animi et corporis sanctificatione suscipere, hanc maxime gratiam conentur acquirere, qua et omnium continetur summa uirtutum, et multitudo tegitur peccatorum. Et ideo celebraturi illud eminens super omnia sacramentum, quo iniquitates nostras Iesu Christi sanguis aboleuit, misericordie primitus hostias preparemus; [g 1Kb] ut quod nobis bonitas Dei contulit, nos quoque eis qui in nos peccauere prestemus. In obliuionem mittantur iniurie, supplicium iam nesciant culpe, et a uindicte metu omnes [h 1Kb] subditorum absoluantur offense. Neminem teneant claustra penalia, nec in custodiis  tenebrosis tristes reorum gemitus perseuerent. Si quisquam tales pro aliquo delicto obnoxios tenet, peccatorem se esse non dubitet; et ut indulgentiam ipse accipiat, gaudeat se inuenisse cui parcat, ut cum secundum doctrinam Dei dicimus: Dimitte nobis debita nostra sicut et nos dimittimus debitoribus nostris , non ambigamus per nostre orationis formam, diuinam nos obtinere clementiam.



CAP. u.

In pauperes quoque et diuersis debilitatibus impeditos benignior nunc largitas exeratur, ut gratie Deo multorum uoce referantur, et ieiuniis nostris egentium refectio suffragetur. Nulla enim deuotione fidelium magis Dominus delectatur, quam ista que pauperibus eius impenditur, et ubi curam misericordie inuenit, ibi imaginem sue pietatis agnoscit.  Non timeatur in iis expensis defectio facultatum, quoniam ipsa benignitas magna substantia est, nec  potest largitatis deesse materies, ubi Christus [a 1Kb] pascit et pascitur. In omni hoc opere illa interuenit manus que panem frangendo 184 auget, et erogando multiplicat. Securus et hilaris sit eleemosyne distributor, quia tunc maximum lucrum habebit, quando sibi minimum reseruauerit, dicente B. apostolo Paulo: Qui autem administrat semen seminanti, et uanem ad manducandum prestabit, et multiplicabit semen uestrum, et augebit incrementa frugum iustitie uestre ; in Christo Iesu Domino nostro, qui uiuit et regnat cum Patre et Spiritu sancto in secula seculorum. Amen.



SERMO XLIX [Al. XLuIII]. De Quadragesima XI.



SYNOPSIS. I.

Ieiunium Quadragesime maximum et  sacratissimum omnibus sine exceptione indictum esse, quia omnibus necessarium, cum nemo sit immunis a culpa.---II. Quam pauci uiam salutis intrant, quam multi temporalibus occupantur.---III. Sicut magis insidiatur et seuit diabolus Quadragesime tempore, ita magis Deo salutique sue uacare Christianos debere.--- Iu. Ut paschali festo nos preparemus, exsequenda esse Dei mandata, que ideo dantur ut et gratia Dei queratur, et propria uita uelut in speculo conspiciatur.---u. Primum misericordie effectum, quod est obliuio delictorum, et oplandum a Deo, et prestandum esse proximo.---uI. Eum qui filius haberi cupit debere fratris habere caritatem et eleemosynam largiri, ut misericordie diuine ministrum.



CAP. I.

In omnibus quidem, dilectissimi, diebus atque temporibus quedam nobis diuine bonitatis signa prefixa sunt, et nulla pars anni a sacris est aliena mysteriis, ut dum nobis ubique presidia nostre  salutis occurrunt, inuitantem nos semper misericordiam Dei auidius [b 1Kb] expetamus. Sed quidquid illud est quod in diuersis gratie operibus et donis reparationi humanarum confertur animarum, totum id nobis nunc euidentius et copiosius presentatur, quando non particulatim quedam agenda, sed simul sunt omnia celebranda. Appropinquante [c 1Kb] enim testiuitate paschali, adest maximum sacratissimumque ieiunium quod obseruantiam sui uniuersis fidelibus sine exceptione denuntiat: 185 quia nemo tam sanctus est ut non sanctior, nemo tam deuotus ut non debeat esse deuotior. Quis enim in huius uite constitutus incerto, aut immunis a tentatione, aut liber inueniatur a culpa? Quis est qui nichil uirtutis sibi adiici, aut qui nichil uitii sibi optet auferri? cum et aduersa noceant et secunda corrumpant, nec minoris  sit periculi carere desideratis quam abundare concessis. Insidie sunt in diuitiarum amplitudine, insidie in paupertatis angustiis. Ille eleuant ad superbiam, he incitant ad querelam. Tentat sanitas, tentat infirmitas, dum et illa materia est negligentie, et hec causa tristitie. Laqueus est in securitate, laqueus est in timore; nec interest utrum animus, qui terreno tenetur affectu, gaudiis occupetur an curis, [d 1Kb] cum par morbus sit uel sub uana delectatione languescere, uel sub anxia sollicitudine laborare.



CAP. II.

Impletur itaque per omnia sententia ueritatis qua [e 1Kb] discimus angustam esse et arduam uiam que ducit ad uitam ; et cum latitudo itineris ad mortem trahentis multis frequentetur agminibus, in salutis semitis paucorum intrantium  sunt rara uestigia. Unde autem [f 1Kb] populosior est uia leua quam dextera, nisi quia ad mundana gaudia et corporalia bona multitudo procliuis est? Et quamuis caducum incertumque sit quod cupitur, libentius tamen suscipitur labor pro desiderio uoluptatis quam pro amore uirtutis. Ita cum innumeri sint qui uisibilia concupiscant, uix inueniuntur qui temporalibus eterna preponant. Et ideo, dicente beato apostolo Paulo: Que uidentur temporalia sunt, que autem non uidentur eterna sunt : latet quodammodo et in abscondito est uirtutum uia, quoniam spe salui facti sumus , et fides uera id super omnia diligit, quod nullo sensu carnis attingit. Magni est ergo operis et laboris mobilitatem cordis ab omnibus continere peccatis, et cum undique  innumere uoluptatum illecebre blandiantur, ad nulla contagia uigorem animi relaxare. Quis picem tangit, et non inquinatur ab ea ? quis non infirmatur in carne? quis non sordescit in puluere? quis postremo est tante puritatis, ut iis non polluatur sine quibus uita non ducitur? Iubet enim per Apostolum doctrina diuina, ut qui habent uxores, tamquam 186 non habentes sint; et qui flent, tamquam non flentes; et qui gaudent, tamquam non gaudentes; et qui emunt, tamquam non possidentes; et qui utuntur hoc mundo, tamquam non utantur: preterit enim figura mundi huius . Beata igitur mens que peregrinationis sue tempora casta sobrietate transcurrit, et in iis per que necesse est eam ambulare non remanet, ut hospita magis quam domina terrenorum, [g 1Kb] nec affectibus  desit humanis, et promissionibus sit innixa diuinis.



CAP. III.

Hanc autem fortitudinem, dilectissimi, nulli magis quam presentes et exigunt et conferunt dies: quibus dum obseruantia [a 1Kb] specialis impenditur, consuetudo in qua perseueretur acquiritur. Notum enim uobis est hoc esse tempus quo per totum mundum, seuiente diabolo, acies [b 1Kb] debet Christiana confligere; et si quos aut desidia tepidos, aut sollicitudo habuit occupatos, nunc oportet armis spiritalibus instrui, et celesti tuba ad ineundum certamen accendi: quoniam ille cuius inuidia mors introiuit in orbem terrarum , modo precipuo liuore uritur, modo maximo dolore cruciatur. uidet enim de omnium hominum genere, in adoptionem filiorum Dei nouos populos introduci, et per uirgineam  Ecclesie fecunditatem, partus regenerationis augeri. uidet se dominationis sue iure priuatum, a cordibus eorum quos possidebat expelli; eripi sibi in utroque sexu millia senum, millia iuuenum, millia paruulorum; nec obesse cuiquam uel proprium, uel originale peccatum, ubi iustificatio non meritis retribuitur, sed sola gratie largitate donatur. Lapsos quoque et insidiarum suarum fraude deceptos, penitentie lacrymis ablui, et portas misericordie apostolica claue reserante, ad remedia reconciliationis admitti. Sentit insuper diem Dominice passionis instare, et se illius crucis potestate conteri, que in Christo ab omni debito mortis alieno, redemptio fuit mundi, non pena peccati.



CAP. Iu.

Ut itaque malignitas frementis inimici  nullos habeat [c 1Kb] sui liuoris effectus, ad exsequenda Domini mandata diligentior est assumenda deuotio: ut tempus in quo omnia diuine misericordie sacramenta concurrunt, cum preparatione et animorum suscipiamus et corporum, implorantes 187 [d 1Kb] regimen et adiutorium Dei, ut sine quo nichil possumus facere, per ipsum omnia ualeamus implere. Ideo enim datur preceptum, ut precipientis queratur auxilium. Nec se quisquam per occasionem infirmitatis excuset, [e 1Kb] cum qui prestitit uelle, donet et posse, dicente beato apostolo Iacobo: Si quis uestrum  indiget sapientia, postulet a Deo, qui dat omnibus affluenter et non improperat, et dabitur ei . Quis fidelium nesciat quibus uirtutibus studere et quibus debeat uitiis repugnare? Quis conscientie sue aut tam gratiosus aut tam imperitus est arbiter, qui ignoret quid a se auferri aut quid in se [f 1Kb] oporteat augeri? Nemo quippe ita rationis est alienus qui aut conuersationis sue non intelligat qualitatem, aut cordis sui secreta non nouerit. Non ergo per omnia sibi placeat, nec se secundum carnis oblectamenta diiudicet, sed omnem consuetudinem suam in diuinorum preceptorum [g 1Kb] lance constituat: ubi cum alia iubeantur ut fiant, alia interdicantur ut non fiant, iusto se trutinabit examine, qui uite sue mores ex utriusque ponderis comparatione pensauerit.  Artifex enim misericordia Dei splendidissimum in mandatis suis condidit speculum, in quo homo faciem sue mentis inspiceret, et quam conformis [h 1Kb] imagini Dei, aut quam dissimilis esset agnosceret: precipue ut reiectis paululum carnalibus curis et occupationibus inquietis, saltem in diebus redemptionis et reparationis nostre a terrenis nos ad celestia conferamus.



CAP. u.

Quia uero, sicut scriptum est, in multis offendimus omnes , misericordie primus [i 1Kb] concipiatur affectus, et alienorum in nos delictorum fiat obliuio: ut illud piissimum pactum, cui nos in Dominica oratione deuinximus, nullo uindicte amore uiolemus: et dicentes: Dimitte nobis debita [i 1Kb] nostra sicut et nos dimittimus debitoribus  nostris , non simus in remissione difficiles: quia ad nos recurrit siue cupiditas ultionis, siue indulgentia lenitatis; magisque optandum est homini, tentationum periculis semper exposito, ut suas culpas habeat [k 1Kb] impunitas, 188 quam ut plectat alienas. Quid autem conuenientius fidei Christiane quam ut non solum in Ecclesia, sed etiam in omnium domibus fiat remissio peccatorum? Deponantur mine; uincula relaxentur, quibus se multo perniciosius, qui ea non soluerit, religabit. Quod enim quisque in alterum statuit, hoc in semetipso  sua lege decernit. Beati uero misericores, quoniam ipsorum miserebitur Deus : qui in iudiciis suis et iustus est et benignus; ad hoc quosdam sub aliorum esse potestate permittens, ut sub equa moderatione seruetur et utilitas discipline, et mansuetudo clementie; et nemo audeat alterius delictis ueniam denegare, quam pro suis optat accipere.



CAP. uI.

Dicente autem Domino, Beati pacifici, quoniam filii Dei uocabuntur , deponantur omnium discordiarum odiorumque certamina; nec putet se quisquam in paschali festo habiturum esse consortium, qui fraternam pacem redintegrare neglexerit. Apud summum enim Patrem, qui non fuerit in caritate fratrum, non habebitur in  numero filiorum. In distributione quoque eleemosynarum, et pauperum cura, pinguescant Christiana ieiunia; et quod suis quisque deliciis subtrahit, debilibus impendat et egenis. Detur opera ut omnes Deo uno ore benedicant, et qui aliquam dat portionem substantie sue, intelligat se ministrum esse misericordie diuine, qui partem pauperis in manu posuit largientis: ut peccata que [a 1Kb] aut baptismi aquis, aut penitentie lacrymis abluuntur, etiam eleemosynis deleantur, dicente Scriptura: Sicut aqua exstinguit ignem, ita eleemosyna exstinguit peccatum . Per Dominum nostrum Iesum Christum, qui cum Patre et Spiritu sancto uiuit et regnat in secula seculorum. Amen.



189 SERMO L[Al. XLIX] De Quadragesima XII.



SYNOPSIS.

I. Ad paschale conuiuium debere quemque se preparare per discussionem conscientie et emendationem uite.---II. Misericordiam exercendam, a uitiis ieiunandum, rebus celestibus esse inherendum. ---III. Ad paschale sacramentum, quod in remissionem peccatorum conditum est, quemque preparari, cum illud remissione offensarum imitatur.



CAP. I.

Appropinquante, dilectissimi, solemnitate paschali, [b 2Kb] adest precurrentis consuetudo ieiunii, quod nos quadraginta dierum numero ad sanctificationem corporis et mentis exerceat. Suscepturi enim festorum omnium maximum festum, ea nos debemus obseruantia preparare, ut in cuius sumus resurrectione  conresuscitati, in ipsius inueniamur [c 1Kb] passione commortui, dicente beato Paulo apostolo: Mortui enim estis, et uita uestra abscondita est cum Christo in Deo. Cum Christus apparuerit uita uestra, tunc et uos apparebitis cum ipso in gloria . Que uero nobis est mortis cum Christo participatio, nisi ut desinamus esse quod fuimus? aut que similitudo resurrectionis, nisi depositio uetustatis? Unde qui sacramentum sue reparationis intelligit, carnis se uitiis debet exuere, et omnes sordes abiicere peccatorum: ut [d 1Kb] intraturus nuptiale conuiuium, splendeat ueste uirtutum. Quamuis enim benignitas sponsi cunctos ad communionem regiarum inuitet epularum, studendum est tamen uniuersis uocatis, ut sacrorum ciborum munere non inueniantur  indigni . Abutuntur autem quidam patientia Dei, et qui non sunt in conscientia liberi, fiunt de longa impunitate securi: cum ideo differatur ultio, ut tempus possit habere correctio. Misericordiam igitur Dei nostri, [e 1Kb] que 190 non uult mortem peccatoris, sed tantum ut conuertatur et uiuat , non ideo quisquam tardet amplecti, quia quod meruit non recepit. Neque enim quidquid differtur, aufertur; aut condemnationem euasit, qui indulgentiam non quesiuit. Cuius quidem implorande non una omnibus causa est; quia multis modis multisque mensuris et peccatum a peccato, et crimen distat a crimine. Sed quia uniuersitas fidelium ad perfectam innocentiam et ad plenam debet tendere puritatem, ut eorum consortio mereatur  ascribi, de quibus dicitur: Beati mundo corde, quoniam ipsi Deum uidebunt : omni instantia et uirtute nitendum est, ut quidquid secretum conscientie maculat, quidquid aciem mentis obscurat, diligentissimis [f 1Kb] emundationibus deleatur. Quamuis enim scriptum sit: Quis gloriabitur castum se habere cor, aut mundum se esse a peccato ? non tamen desperanda est apprehensio puritatis, [g 1Kb] que dum semper petitur, semper accipitur, nec remanet iudicio condemnandum, quod fuerit confessione purgatum.



CAP. II.

Hoc illud est, dilectissimi, quod orantes omnes filii Ecclesie ex doctrina Domini uniformiter dicunt: Dimitte nobis debita nostra sicut et nos  dimittimus debitoribus nostris : quia nemo tam sanctus, nemo tam iustus est, qui in tempore huius uite, que tota tentatio est, cuiuscumque peccati remissione non egeat. Circumstant undique pericula innumerabilium delictorum , et per licitos usus ad immoderatos transitur excessus, dum per curam salutis irrepit delectatio uoluptatis, et non sufficit concupiscentie, quod potest satis esse nature. Hinc habendi amor numquam [a 1Kb] satiandus exoritur; hinc cupiditas eminendi, que uel stirpi sue [b 1Kb] innixa, uel soboli, nunc prolem habet superbiam, nunc parentem. His autem et aliis tentationibus, quarum multiplex est et infinita connexio, que rectius uirtus quam continentia opponitur, que nutriendis atque seruandis animi et corporis bonis, et  incrementa prebet et roborat? Unde in celestibus Ecclesie disciplinis multum utilitatis afferunt diuinitus instituta 191 ieiunia: ut dum continentie legibus carnalis subiicitur appetitus, motus quoque interior temperetur, ac sicut corpus a cibis, ita mens ab iniquitate ieiunet. Dominus enim dicit: Beati qui esuriunt et sitiunt iustitiam, quoniam ipsi saturabuntur . Habet ergo populus Dei spiritales epulas castasque delicias, quas salubriter [c 1Kb] expetit et laudabiliter concupiscit quoniam laudante et dicente propheta: Gustate et uidete, quoniam suauis est Dominus : quisquis dulcedinem iustitie et misericordie Dei, quibus omnis prouidentia eius dispensatur, gustu cordis attigerit, et nullo umquam minuenda fastidio experimenta supernorum  hauserit gaudiorum, corruptibilia et temporalia bona eternorum admiratione despiciet: et in illo igne quem Dei accendit caritas, concalescet: ut algore in feruorem conuerso, et in lucem nocte mutata, uno opere in animis fidelium Spiritus sanctus et tenebras abigat, et peccata consumat.



CAP. III.

Unde quia tales fructus mater uirtutum continentia parit, et ieiunantes a uitiis ad ineffabilia oblectamenta perducit; studiosiori nunc opere,  dilectissimi, exsequamur precepta celestia: et quia totum paschale sacramentum, in remissionem est conditum peccatorum; quod celebrare optamus, imitemur. Misericors enim et iustus Dominus ita promittit indulgentiam suam, ut eam etiam quibus parcit, [d 1Kb] indicat. Exponens enim, qua regula Deo Patri nos uoluerit supplicare: Si dimiseritis, inquit, hominibus peccata eorum, dimittet uobis et Pater uester, qui in celis est, peccata uestra. Si autem non remiseritis hominibus, nec Pater uester remittet uobis peccata uestra . Iusta prorsus et benigna conditio, qua diuine potentie fit particeps homo, ut sententiam Dei ex suo libret arbitrio, et [e 1Kb] eo sibi iudicio obstringat Dominum, quo iudicauerit ipse conseruum. Siue itaque circa subiectos, siue circa equales,  nature 192 parilitas diligatur: et quia nemo non peccat, nemo non parcat, non difficulter prestemus quod gratulanter [f 1Kb] accepimus: ut siue largitate eleemosynarum, siue indulgentia peccatorum, quanto magis fuerimus misericordes, tanto simus perfectius innocentes. Per Dominum nostrum Iesum Christum, qui uiuit et regnat cum Patre et Spiritu sancto in secula seculorum. Amen.



[g 2Kb] SERMO LI [Al. XCIu],

Siue HOMILIA habita sabbato ante secundam Dominicam Quadragesime, de Euangelio secundum Mattheum: [h 1Kb] In illo tempore: Assumpsit iehsu Petrum, et Iacobum, et Ioannem fratrem eius, et duxit eos in montem excelsum seorsum, et reliqua .




SYNOPSIS.

I. Fidem ueram Christum et Deum confiteri et hominem: que in Petro magna potestate  remunerata est.---II. Christum ob id maxime esse transfiguratum, ut ueritatem et uirtutem sue carnis comprobaret.---III. Ut etiam crucis scandalum tolleret, spemque Ecclesie sue confirmaret.---Iu. ueteris et noui Testamenti de Christo concordiam per Moysis et Elie apparitionem significari.---u. Petri desiderium non improbum fuisse, sed inordinatum. ---uI. Hic est filius meus, etc. explicatur.---uII. Ipsum audite expenditur.---uIII. Hoc testimonio Patris omnium infirmitatem roborari.



CAP. I.

Euangelica lectio, dilectissimi, que per  aures corporis interiorem mentium nostrarum 193 pulsauit auditum, ad magni sacramenti nos intelligentiam uocat: quam aspirante gratia Dei facilius assequemur, si considerationem nostram ad ea que [a 1Kb] paulo superius sunt narrata, referamus. Saluator enim humani generis iehsu Christus condens eam fidem que et impios ad iustitiam et mortuos reuocat ad uitam, ad hoc discipulos suos doctrine monitis et operum miraculis imbuebat, ut idem Christus et unigenitus Dei et hominis Filius crederetur. Nam unum horum sine altero non proderat ad salutem, et equalis erat periculi, Dominum Iesum Christum, aut Deum tantummodo sine homine, aut sine Deo solum hominem credidisse, cum utrumque esset pariter confitendum: quia sicut Deo uera humanitas,  ita homini inerat uera Diuinitas. Ad confirmandam ergo huius fidei [b 1Kb] saluberrimam cognitionem interrogauerat discipulos suos Dominus, inter diuersas aliorum opiniones quid ipsi de eo crederent, quidue sentirent: ubi Petrus apostolus per reuelationem summi Patris, corporea superans et humana transcendens, uidit mentis oculis Filium Dei uiui, et confessus est gloriam Deitatis, [c 1Kb] quia non ad solam respexit substantiam carnis et sanguinis. Tantumque in hac fidei sublimitate complacuit, ut beatitudinis felicitate donatus sacram inuiolabilis petre acciperet firmitatem, super quam fundata Ecclesia portis inferi et mortis legibus preualeret, nec in soluendis aut ligandis quorumcumque causis aliud ratum esset in celis quam quod Petri sedisset arbitrio.



CAP. II.


Hec autem, dilectissimi, laudate intelligentie [d 1Kb] celsitudo instruenda erat de inferioris substantie sacramento, ne apostolica fides ad gloriam confitende in Christo Deitatis euecta, infirmitatis nostre [e 1Kb] receptionem indignam impassibili Deo atque incongruam iudicaret, et ita iam [f 1Kb] in ipso humanam crederet glorificatam esse naturam, ut nec supplicio posset affici, nec morte dissolui. Et ideo dicente Domino quod oporteret eum ire Ierosolymam, et multa pati a senioribus et scribis ac principibus sacerdotum, et occidi, et tertia die resurgere , cum beatus Petrus, qui superno illustratus lumine, de ardentissima Filii Dei confessione feruebat, contumelias 194 illusionum et crudelissime mortis opprobrium religioso,  ut putabat, et libero fastidio respuisset, benigna a  Iesu increpatione correptus, et ad cupiditatem participande cum eo passionis animatus est. Subsequens [g 1Kb] enim exhortatio Saluatoris hoc inspirauit, hoc docuit, ut uolentes eum sequi, negarent se sibi, et pro spe eternorum leuissimum ducerent temporalium detrimentum: quia is demum animam suam saluam faceret, qui eam pro Christo perdere non timeret . Ut ergo istam felicis constantie fortitudinem toto apostoli corde conciperent, et nichil de suscipiende crucis asperitate trepidarent, ut de supplicio [h 1Kb] Christi non erubescerent, nec pudendam sibi eam patientiam crederent, que sic subitura erat seuitiam passionis, ut non amitteret gloriam potestatis: Assumpsit iehsu Petrum, et Iacobum, et fratrem eius Ioannem , et conscenso  cum eis seorsum monte precelso, claritatem [i 1Kb] illis sue glorie demonstrauit: quia licet intellexissent in eo maiestatem Dei, ipsius tamen corporis, quo Diuinitas tegebatur, potentiam nesciebant. Et ideo proprie signanterque promiserat quosdam de astantibus discipulis non prius gustare mortem, quam uiderent Filium hominis uenientem in regno suo , id est in regia claritate, quam [i 1Kb] specialiter ad naturam suscepti hominis pertinentem, his tribus uiris uoluit esse conspicuam. Nam illam ipsius Deitatis ineffabilem et [k 1Kb] inaccessibilem uisionem, que in eternam uitam mundis corde seruatur, nullo modo mortali adhuc carne circumdati intueri poterant et uidere.



CAP. III.

Aperit ergo Dominus coram electis  testibus gloriam suam, et communem illam cum ceteris corporis formam tanto splendore clarificat, ut et facies eius solis fulgori similis, et uestitus candori niuium esset equalis . In qua transfiguratione illud quidem principaliter agebatur, ut de cordibus [l 1Kb] discipulorum crucis scandalum tolleretur; nec conturbaret eorum fidem uoluntarie humilitas passionis, quibus reuelata esset abscondite excellentia dignitatis. Sed non minore prouidentia spes sancte Ecclesie fundabatur, ut totum corpus Christi agnosceret quali esset commutatione donandum, [m 1Kb] et eius sibi honoris consortium 195 membra promitterent, qui in capite prefulsisset. De quo idem Dominus dixerat, cum de aduentus sui maiestate loqueretur: Tunc iusti fulgebunt sicut sol in regno  [n 1Kb] Patris sui ; protestante hoc ipsum  beato Paulo apostolo, et dicente: Existimo enim quod non sunt condigne passiones huius temporis ad futuram gloriam, que reuelabitur in nobis ; et iterum: Mortui enim estis, et uita uestra abscondita est cum Christo [a 1Kb] in Deo. Cum enim Christus apparuerit uita uestra, tunc et uos apparebitis cum ipso in gloria .



CAP. Iu.

Confirmandis uero apostolis et ad omnem scientiam prouehendis, alia quoque in illo miraculo accessit instructio. Moses enim et Elias, lex scilicet [b 1Kb] et prophete, apparuerunt cum Domino loquentes: ut uerissime in illa quinque uirorum presentia compleretur quod dictum est: In duobus uel tribus testibus stat omne uerbum . Quid  hoc stabilius, quid firmius uerbo, in cuius predicatione ueteris et noui Testamenti concinit tuba, et cum euangelica doctrina, antiquarum protestationum instrumenta concurrunt? Astipulantur enim sibi inuicem utriusque federis pagine; et quem sub uelamine mysteriorum precedentia signa promiserant, manifestum atque perspicuum presentis glorie splendor ostendit: quia, sicut ait beatus Ioannes, lex per Mosen data est, gratia autem et ueritas per Iesum Christum facta est ; in quo et propheticarum promissio impleta est figurarum et legalium ratio preceptorum, dum et ueram docet prophetiam per sui presentiam, et possibilia facit mandata per gratiam.



CAP. u.

His ergo sacramentorum reuelationibus  Petrus apostolus incitatus, mundana spernens et terrena fastidiens, in eternorum desiderium quodam mentis rapiebatur excessu; et gaudio totius uisionis impletus, ibi cum Iesu [c 1Kb] optabat habitare, ubi manifestata eius gloria letabatur; unde et ait: Domine, bonum est nos hic esse: si uis, faciamus hic tria tabernacula, tibi unum, Moysi unum, et Elie unum . Sed huic suggestioni Dominus non respondit, significans non quidem improbum, sed inordinatum esse [d 1Kb] quod cuperet; cum saluari mundus nisi Christi morte non posset, et exemplo Domini in hoc [e 1Kb] uocaretur credentium fides, ut licet non oporteret [f 1Kb] de beatitudinis promissionibus dubitari, intelligeremus tamen inter tentationes 196 huius uite prius nobis tolerantiam postulandam esse quam gloriam: quia  tempora patiendi non potest felicitas preuenire regnandi.



CAP. uI.

Adhuc itaque eo loquente ecce nubes lucida obumbrauit eos, et ecce uox [g 1Kb] de nube dicens:  Hic est Filius meus dilectus, in quo mihi bene complacui, ipsum audite . Presens quidem erat in Filio Pater, et in illa Domini claritate, quam ad discipulorum temperarat aspectum, non separabatur ab Unigenito Genitoris essentia; sed ad commendandam proprietatem utriusque persone, sicut uisui [h 1Kb] significauit Filium splendor ex corpore, sic auditui Patrem uox nuntiauit ex nube. Qua uoce accepta, discipuli [i 1Kb] quod in faciem ceciderunt et timuerunt ualde, non de Patris tantum, sed et de Filii maiestate tremuerunt: altiori enim sensu unam utriusque intellexerunt Deitatem: et quia in fide non erat hesitatio, non fuit in timore discretio. [i 1Kb] Latum ergo illud et multiplex testimonium fuit, et plus in uerborum uirtute quam [k 1Kb] in sono uocis auditum est.  Dicente enim Patre: Hic est Filius meus dilectus, in quo mihi bene complacui, ipsum audite; nonne euidenter auditum est: Hic est Filius meus, cui ex me et mecum esse, sine tempore est? Quia nec Genitor Genito prior, nec Genitus est Genitore posterior. Hic est Filius meus, quem a me non separat Deitas, non diuidit potestas, non discernit eternitas. Hic est Filius meus, non adoptiuus, sed proprius; non aliunde creatus, sed ex me genitus; nec de alia natura mihi factus [l 1Kb] comparabilis, sed de mea essentia mihi natus equalis. Hic est Filius meus, per quem omnia facta sunt, et sine quo factum est nichil : quia omnia que facio similiter facit, et quidquid operor, [m 1Kb] inseparabiliter mecum atque indifferenter operatur. In Patre enim est Filius, et in Filio  Pater , nec umquam unitas nostra diuiditur. Et cum alius ego sim qui genui, alius ille quem genui, non aliud tamen de illo uobis cogitare fas est, quam de me sentire possibile est. Hic est Filius meus, qui eam quam mecum habet equalitatem non rapina appetiit , nec usurpatione presumpsit; sed manens in forma glorie mee, ut ad reparandum genus humanum exsequeretur commune consilium, usque ad formam seruilem inclinauit incommutabilem Deitatem.



CAP. uII.

Hunc ergo, in quo [n 1Kb] mihi per omnia 197 bene complaceo, et cuius predicatione manifestor, cuius humilitate clarificor, incunctanter audite: quia ipse est ueritas et uita, ipse uirtus mea  atque sapientia. Ipsum audite, quem legis mysteria prenuntiauerunt, quem prophetarum ora cecinerunt. Ipsum audite, qui sanguine suo mundum redimit, qui diabolum ligat, et uasa eius rapit, qui peccati chirographum  et preuaricationis [a 1Kb] pacta dirumpit. Ipsum audite, qui uiam aperit ad celum, et per crucis supplicium gradus uobis ascensionis parat ad regnum. Quid trepidatis redimi? quid pauetis saucii liberari? [b 1Kb] Fiat quod me uolente uult Christus. Abiicite carnalem formidinem, et fideli uos armate constantia: indignum est enim, ut in Saluatoris passione timeatis, quod ipsius munere nec in uestro fine metuetis.



CAP. uIII.

Hec, dilectissimi, non ad illorum tantum utilitatem dicta sunt, qui ea propriis auribus audierunt, sed in illis tribus apostolis uniuersa Ecclesia didicit quidquid eorum et aspectus uidit et auditus accepit. Confirmetur ergo secundum predicationem sacratissimi Euangelii omnium fides, et nemo de Christi cruce, per quam mundus redemptus est,  erubescat. Nec ideo quisquam aut pati pro iustitia timeat, aut de promissorum retributione diffidat, quia per laborem ad requiem, et per mortem transitur ad uitam: cum omnem humilitatis nostre infirmitatem ille susceperit, in quo si in confessione et [c 1Kb] in dilectione ipsius permaneamus, et quod uicit uincimus, et quod promisit accipimus. Quia siue ad facienda mandata, siue ad toleranda aduersa, premissa Patris uox debet semper auribus nostris [d 1Kb] insonare dicentis: Hic est Filius meus dilectus, in quo mihi bene complacui: ipsum audite: [e 1Kb] qui uiuit et regnat cum Patre et Spiritu sancto in secula seculorum. Amen.



198 SERMO LII[Al. L] [f 1Kb] De Passione Domini I. Habitus dominico die.



SYNOPSIS.

I. Per solam uerbi incarnationem salutem homini contingere, cuius fides etiam in ueteri Testamento et ante legem necessaria.---II. Per uerbi potentiam et carnis humilitatem, salutem pari.--- III. Non spernendam eius crucem et abiectionem, qui unico uerbo in passione prostrauit satellites.--- Iu. Ultro se Christum tradidisse morti, qui et Petri zelum repressit, et serui aurem restituit.---u. Morte Christi nos liberari, Iudeos et Iudam accusari; qui tamen etiam potuissent illa redimi.



CAP. I.

[g 1Kb] Sacramentum, dilectissimi, Dominice passionis, quam Dominus iehsu, Dei Filius, pro humani generis salute suscepit, et sicut promisit, omnia  ad se exaltatus attraxit, tam plane ac lucide euangelicus sermo reserauit, ut religiosis et piis cordibus non aliud sit audisse que lecta sunt, quam uidisse que gesta sunt. Unde cum indubitabilem obtineat auctoritatem sacra narratio, annitendum nobis est, auxiliante Domino, ut [h 1Kb] perspicuum habeat intelligentia, quod notum fecit historia. Post illam namque humane preuaricationis primam et uniuersalem ruinam, ex qua per unum hominem peccatum introiuit in hunc mundum, et per peccatum mors, et ita in omnes homines pertransiit, in quo omnes peccauerunt ; nemo [i 1Kb] tetram diaboli dominationem, nemo uincula dire captiuitatis euaderet; nec cuiquam aut reconciliatio ad ueniam, aut reditus pateret ad uitam, nisi ceternus et cequalis Patri Deo [i 1Kb] Filius Dei  etiam hominis filius esse dignaretur, ueniens querere et saluare quod perierat : ut sicut per Adam mors, ita per Dominum nostrum Iesum Christum esset resurrectio 199 mortuorum . Non enim quia secundum inscrutabile propositum sapientie Dei nouissimis diebus uerbum caro factum est , ideo salutifere uirginis partus, extremi tantum temporis generationibus profuit, et non se etiam in preteritas refudit etates. Omnis prorsus antiquitas colentium Deum uerum, omnis numerus apud secula priora sanctorum, [k 1Kb] in hac fide uixit et placuit; et neque patriarchis, neque prophetis, neque cuiquam omnino sanctorum, nisi in redemptione Domini nostri Iesu Christi salus et iustificatio fuit: que sicut exspectabatur [l 1Kb] multis prophetarum  oraculis signisque promissa, ita est etiam ipso munere atque opere presentata.



CAP. II.

Unde nunc, dilectissimi, in toto ordine dominice passionis, non ita infirmitatem consideremus humanam, ut arbitremur illic potentiam defuisse diuinam: neque illam ita ceternam et [m 1Kb] equalem Patri formam Unigeniti cogitemus, ut putemus non fuisse uera que Deo uidentur indigna. Prorsus utraque natura, unus [n 1Kb] est Christus: nec uerbum ibi ab homine disiunctum, nec homo est dissociatus a uerbo. Non est fastidita humilitas, quia nec imminuta maiestas. [o 1Kb] Nihil nocuit nature inuiolabili,  quod passibili oportebat inferri: totumque illud sacramentum, quod simul et humanitas consummauit et Deitas, dispensatio fuit misericordie, et actio pietatis. Talibus enim uinculis tenebamur [a 1Kb] obstricti, ut nisi per hanc opem non possemus absolui. Humilitas igitur Diuinitatis nostra prouectio est. Nos tanto redimimur pretio, nos tanto curamur impendio. Quis enim ab impietate ad iustitiam, a miseria ad beatitudinem esset recursus, nisi et iustus ad impios, et beatus inclinaretur ad miseros?



CAP. III.

Non est ergo [b 1Kb] nobis, dilectissimi, erubescenda crux Christi, que de uirtute est diuini consilii, non de conditione peccati. Quamuis enim ex infirmitate nostra uere passus Dominus iehsu, uereque sit mortuus, non tamen ita se abstinuit a  gloria sua, ut inter contumelias passionis nichil diuine operationis exerceret. Nam cum impius Iudas, non iam ouina pelle uelatus, sed lupino furore manifestus, uim sceleris per speciem pacis incipiens, signum traditionis seuiore omnibus telis osculo prebuisset, et multitudo furibunda que ad comprehendendum Dominum cum armata militum 200 cohorte confluxerat, [c 1Kb] inter faces atque laternas, lumen uerum tenebris suis obcecata non cerneret, Dominus, qui exspectare potius turbas quam declinare delegerat, sicut Ioannes Euangelista testatur , quem querant necdum inuentus interrogat: illisque dicentibus, quod Iesum quererent, Ego sum, inquit . Quod uerbum ita illam manum ex ferocissimis congregatam, quasi  quodam fulmineo ictu strauit et perculit, ut omnes illi atroces, minaces atque terribiles, retroacti corruerent. Ubi fuit seuitie conspiratio? ubi ardor irarum? ubi instructus armorum? Dominus dicit, Ego sum: et ad uocem eius turba prosternitur impiorum. Quid iam poterit maiestas eius iudicatura, cuius hoc potuit humilitas iudicanda?



CAP. Iu.

uerumtamen Dominus sciens quid magis mysterio suscepto conueniret [d 1Kb] in hac potestate non perstitit; sed persecutores suos in facultatem dispositi sceleris redire permisit. Nam si teneri nollet, non utique teneretur. Sed quis hominum posset saluari, si ille se non sineret comprehendi? Nam et beatus Petrus, qui animosiore constantia Domino  coherebat, et contra uiolentorum impetus, feruore sancte caritatis exarserat, in seruum principis sacerdotum usus est ladio, et aurem uiri ferocius instantis abscidit . Sed hunc zelantis apostoli pinta motum progredi Dominus ultra non patitur: recondi gladium iubet, nec sinit se aduersus impios manu ferroque defendi. Contra sacramentum enim erat redemptionis nostre, ut qui mori pro omnibus uenerat, capi nollet: [e 1Kb] ne dilato gloriose Crucis triumpho et dominatio diabolica fieret longior, et captiuitas humana diuturnior. Dat ergo in se furentibus licentiam seuiendi, nec tamen etiam talibus dedignatur se indicare Diuinitas. Aurem serui iam ipsa sectione demortuam, et a compage uiuentis corporis alienam, in sedem dehonestati capitis reuocat manus Christi. [f 1Kb] Reformat quod ipse formauerat: nec tarde caro sequitur eius imperium, cuius erat ipsa figmentum.



CAP. u.


Habent ergo diuinam hec opera uirtutem. Sed quod Dominus maiestatis sue potentiam comprimit, et uim in se persecutoris admittit ex illa est uoluntate qua dilexit nos, et tradidit semetipsum pro nobis : cooperante in hoc [g 1Kb] ipsum Patre, qui Filio proprio non pepercit, sed pro nobis omnibus tradidit illum . Una est enim Patris 201 et Filii uoluntas, ut est una Diuinitas: de cuius dispositionis effectu, nichil uobis gratie, Iudei, nichil tibi, Iuda, debemus. Saluationi quidem nostre, non hoc uobis uolentibus, impietas uestra seruiuit, et per uos factum est quidquid manus Dei et consilium decreuerunt fieri . Mors igitur Christi nos liberat, uos accusat. Merito soli non habetis quod omnibus perire uoluistis. Et tamen tanta est nostri  bonitas Redemptoris, ut etiam uos possitis consequi ueniam, si Christum Dei Filium confitendo, illam parricidalem malitiam relinquatis. Non enim Dominus in cruce frustra orauit, dicens: Pater, dimitte illis, quia nesciunt quid faciunt . Quod remedium nec te, Iuda, transiret, si ad eam penitentiam confugisses que te reuocaret ad Christum, non que instigaret [h 1Kb] ad laqueum. Dicendo enim: Peccaui, tradens sanguinem iustum , in impietatis tue perfidia perstitisti: quia Iesum non Deum Dei Filium, sed nostre tantummodo conditionis hominem [i 1Kb] inter extrema mortis tue pericula credidisti; cuius flexisses misericordiam, si eius non negasses omnipotentiam. Hec hodie, dilectissimi, piis auribus uestris insinuata sufficiant, ne fastidium  de prolixitate subrepat. Que autem desunt plenitudini, quarta feria auxiliante Domino reddenda promittimus: quoniam qui dedit quod locuti sumus, dabit, sicut credimus, quod loquamur: [i 1Kb] per Dominum  nostrum Iesum Christum, cui est honor et gloria in secula seculorum. Amen.



SERMO LIII [Al. LI]. De Passione Domini II. Habitus feria quarta.



SYNOPSIS.

I. Conuersionem latronis, qui ad crucem usque reus, repente confessor Christi factus est, gratie opus esse.---II. Omnes crea uras, cum testimonium Christo in cruce reddiderunt. sententiam in Iudeos protulisse.---III. Christianos humilitati et patientie Christi conformes fieri debere; nec aliam esse uiam ad eterna.



CAP. I.

Exigit fides, dilectissimi, ut partem sermonis quam de Domini Passione promisimus, eodem nobis auxiliante reddamus: 202 in quo nos orationibus uestris non ambigimus adiuuari. Ad commune enim pertinet lucrum, si potueritis me  habere deuotum: quia uestre impenditur edificationi quidquid nostre tribuitur facultati. Post illud ergo impium Iude detestandumque commercium, quo ab eo, Iudeis persequentibus, mundi Redemptor est traditus, post illas sacrilegas illusiones, inter quas usque ad locum pene eius mansuetudo perducta est, crucifixi cum eo sunt, statutis utrinque patibulis, latrones duo: quorum unus ad id usque temporis par similisque consorti, insidiator uiarum et saluti hominum semper infestus, usque ad crucem reus, fit Christi repente confessor; et inter illos acerrimos corporis animique cruciatus, quos simul et instantia et difficultas mortis augebat, mira conuersione mutatus, Memento, inquit, mei, Domine, dum ueneris in regnum tuum . Que  istam fidem exhortatio persuasit? que doctrina imbuit? quis predicator accendit? Non uiderat prius acta miracula, cessauerat tunc languentium curatio, cecorum illuminatio, uiuificatio mortuorum, ea ipsa que mox erant gerenda, non aderant; et tamen Dominum confitetur et Regem, quem uidet supplicii sui esse consortem. [a 1Kb] Inde ergo oriebatur hoc donum, unde accepit fides ipsa responsum; ait enim ei iehsu: [b 1Kb] Amen dico tibi, hodie mecum eris in paradiso . Excedit humanam conditionem ista promissio; nec tam de ligno crucis quam de throno editur potestatis. Ab illa altitudine premium fidei datur, in qua chirographum humane transgressionis aboletur: quia se a forma serui Dei forma non dirimit, dum etiam inter ipsa supplicia proprietatem  unitatemque suam seruauit et Deitas inuiolabilis, et natura passibilis.



CAP. II.

Adiicitur ad confirmationem spei nostre totius attestatio creature. Emittente spiritum Christo omnia elementa tremuerunt, densis tenebris splendor solis obductus, extraordinarie nocti subdidit  diem; stabilitatem suam terra profundis concussionibus labefactata non tenuit, et petrarum firmitas, confracta soliditate, dissiluit. uelum templi, quo priorum mysteria ulterius non erant obumbranda, discissum est; et multorum sanctorum corporibus excitatis, ad premuniendam resurrectionis fidem, monumenta patuerunt . In uos ergo, Iudei, celum et terra sententiam tulit, uobis sol [c 1Kb] seruitutem suam diemque subtraxit, uobis famulatum suum elementorum ordines 203 denegarunt; et recedente a legibus suis ministerio creature, uestra obcecatio, uestra est significata confusio. uobis enim dicentibus: Sanguis eius super nos et super filios nostros ; merito  hoc retributum est, ut quod uestri generis impia perdidit portio, assequatur hoc [d 1Kb] fidelis gentium plenitudo.



CAP. III.

Nos ergo, dilectissimi, quibus Dominus noster iehsu Christus crucifixus, non scandalum, neque stultitia, sed Dei uirtus Deique sapientia est ; nos, inquam, spiritale semen Abrahe, non in prole seruitutis geniti, sed in familia libertatis renati; pro quibus in manu forti et brachio [e 1Kb] extento de oppressione Aegyptie dominationis eductis, uerus et immaculatus agnus immolatus est Christus ; amplectamur salutaris Pasche mirabile sacramentum, et ad eius imaginem, qui deformitati nostre conformis factus est, reformemur. Erigamur ad eum qui puluerem abiectionis nostre,  corpus fecit glorie sue; et ut resurrectionis eius mereamur esse consortes, humilitati et patientie ipsius per omnia congruamus. Magni nominis militiam, magne professionis suscepimus disciplinam. Sectatores Christi discedere a regia non licet uia, sed dignum est temporalibus non occupari, ad eterna tendentes. Et quia pretioso sanguine Christi redempti sumus, glorificemus et portemus Deum in corpore nostro : ut ad ea que fidelibus preparata sunt peruenire mereamur, [f 1Kb] per Dominum nostrum Iesum Christum, cui est honor et gloria in secula seculorum. Amen.



SERMO LIu [Al. LII]. De Passione Domini III. Habitus Dominico die.



SYNOPSIS.


I. Crucis et redemptionis mysterium antiquitus prefiguratum, duas in Christo naturas exigere.--- II. Distinctas esse utriusque proprietates uoluntariasque humane passiones.---III. Quam inique de bonitate Domini diffidit Iudas, quem a corporis et sanguinis sui communione non repulerat.--- Iu.Tristitiam et formidinem nostram uoluntarie a  Christo fuisse susceptas.---u. Petri conuersionem interioris Christi intuitus opus fuisse.---uI. Quantorum malorum Iudeis origo fuere clamores quibus Christum morti addixerunt.



CAP. I.

Inter omnia, dilectissimi, opera misericordie Dei que ab initio saluti sunt 204 impensa mortalium, nichil est mirabilius, nichilque sublimius, quam quod pro mundo crucifixus est Christus. Huic enim sacramento uniuersa precedentium seculorum mysteria seruierunt, et quidquid [a 1Kb] in hostiarum differentiis, in propheticis signis et legalibus institutis sacra dispensatione uariatum est, hoc prenuntiauit dispositum, hoc promisit implendum: ut nunc imaginibus figurisque cessantibus hoc prosit credere iam effectum, quod antea profuit credidisse faciendum.  In omnibus igitur, dilectissimi, que ad Domini nostri Iesu Christi pertinent passionem, hoc catholica fides tradit, hoc exigit, ut in Redemptorem nostrum duas nouerimus conuenisse naturas, et manentibus proprietatibus suis, tantam factam unitatem utriusque substantie, ut ab illo tempore quo sicut humani generis causa poscebat, [b 1Kb] in beate uirginis utero uerbum caro factum est , nec Deum illum sine hoc quod homo est, nec hominem sine hoc liceat cogitare quod Deus est. Exprimit quidem [c 1Kb] sub distinctis actionibus ueritatem suam utraque natura, sed neutra se ab alterius connexione disiungit. Nihil ibi ab inuicem uacat, tota est in maiestate humilitas, tota in humilitate maiestas; nec infert unitas confusionem, nec dirimit proprietas  unitatem. Aliud est passibile, aliud inuiolabile; et tamen eiusdem est contumelia, cuius et gloria. Ipse est in infirmitate qui et in uirtute; idem mortis capax, et idem uictor est mortis. Suscepit ergo totum hominem Deus, et ita se illi, atque illum sibi misericordie et potestatis ratione conseruit, ut utraque alteri [d 1Kb] natura inesset, et neutra in alteram a sua proprietate transiret.



CAP. II.

Sed quia dispensatio sacramenti, ad reparationem nostram ante secula eterna dispositi, nec sine humana infirmitate, nec sine diuina erat consummanda uirtute: [e 1Kb] agit utraque forma cum alterius communione, quod proprium est, uerbo scilicet operante quod uerbi est, et carne exsequente quod carnis est. Unum horum coruscat miraculis,  aliud succumbit iniuriis. [f 1Kb] Illud ab equalitate paterne glorie non recedit, hoc naturam nostri generis non relinquit. uerumtamen etiam ipsa receptio  passionum non ita est [g 1Kb] affectioni nostre humilitatis exposita, ut a potentia sit Diuinitatis abiuncta. Quidquid Domino illusionis et contumelie, quidquid uexationis et pene furor intulit impiorum, non de necessitate toleratum, sed de uoluntate susceptum est: uenit enim Filius hominis querere et saluare quod perierat ; et sic ad 205 omnium redemptionem utebatur malitia persequentium, ut in mortis eius resurrectionisque sacramento, etiam interfectores [h 1Kb] sui possent salui esse, si crederent.



CAP. III.

Unde scelestior omnibus, Iuda, et infelicior exstitisti, quem non penitentia reuocauit ad Dominum, sed desperatio traxit ad laqueum. Exspectasses consummationem criminis tui, et donec sanguis  Christi pro omnibus peccatoribus funderetur, informis lethi suspendium distulisses. Cumque conscientiam tuam tot Domini miracula, tot dona torquerent, illa saltem te a precipitio tuo [i 1Kb] sacramenta reuocassent, que in paschali cena iam de perfidia tua signo diuine scientie detectus, acceperas. Cur de eius bonitate diffidis, qui te a corporis et sanguinis sui communione non repulit, qui tibi ad comprehendendum se cum turbis et armatorum cohorte uenienti pacis osculum non negauit ? Sed homo [i 1Kb] inconuertibilis, spiritus uadens et non reuertens , cordis tui secutus es rabiem, et stante diabolo a dextris tuis , iniquitatem, quam in sanctorum omnium armaueras caput, in tuum uerticem retorsisti: ut quia facinus tuum  omnem mensuram ultionis excesserat, te haberet [k 1Kb] impietas tua iudicem, te pateretur tua pena carnificem.



CAP. Iu.

Cum igitur esset Deus in Christo mundum reconcilians sibi , et creaturam [l 1Kb] ad conditoris sui imaginem reformandam, Creator ipse gestaret; peractis miraculis operum diuinorum, que propheticus olim spiritus gerenda predixerat: Tunc aperientur oculi cecorum, et aures surdorum audient; tunc saliet claudus ut ceruus, et [m 1Kb] plana erit lingua mutorum ; sciens iehsu adesse iam tempus gloriose Passionis implende, Tristis est, inquit, anima mea usque ad mortem : et iterum: Pater, si fieri potest, transeat a me calix iste  . Quibus uerbis quamdam formidinem profitentibus, nostre infirmitatis 206 affectus participando curabat, et penalis experientie metum  subeundo penebat. In nobis ergo Dominus [a 1Kb] nostro pauore trepidabat, ut susceptionem nostre infirmitatis indueret, et nostram inconstantiam sue uirtutis soliditate uestiret. uenerat enim in hunc mundum diues atque misericors negotiator [b 1Kb] e celis, et commutatione mirabili inierat commercium salutare, nostra accipiens, et sua tribuens, pro contumeliis [c 1Kb] honorem, pro doloribus salutem, pro morte dans uitam; et cui ad exterminationem persequentium poterant plusquam [d 1Kb] duodecim millia angelicarum seruire legionum , malebat nostram recipere formidinem quam suam exercere potestatem.



CAP. u.

Quantum autem uniuersis fidelibus hac humilitate collatum sit, primus beatissimus [e 1Kb] apostolus Petrus expertus est , qui, cum illum  instantis seuitie uehementior procella turbasset, ad reparationem uigoris celeri mutatione conuersus est, sumens de exemplo remedium, ut tremefactum repente membrum rediret ad sui capitis firmitatem. Non enim posset domino seruus, et magistro maior esse discipulus , qui humane fragilitatis trepidationem non uinceret, nisi uictor mortis ante timuisset. Respexit ergo Dominus Petrum , et [f 1Kb] inter calumnias sacerdotum, inter falsitates testium, inter cedentium et conspuentium iniurias constitutus, illis turbatum discipulum conuenit oculis, quibus eum preuiderat esse turbandum: et in illum [g 1Kb] ingressa est ueritatis inspectio, ubi erat cordis facienda correctio; quasi quedam [h 1Kb] illic uox Domini insonaret ac diceret: [i 1Kb] Quo  abis, Petre? quid in tua recedis? ad me conuertere, in me confide, me sequere: mee passionis hoc tempus est, nondum tui uenit hora supplicii. Quid metuis, quod etiam ipse superabis? Non te confundat infirmitas, 207 quam recepi. Ego de tuo fui trepidus, tu de meo esto securus.

Mane autem facto, consilium inierunt omnes principes sacerdotum et seniores populi aduersum Iesum, ut eum morti traderent . Hoc mane, Iudei, non ortus uobis lucis contigit, sed occasus, nec  uestris oculis solitus dies prodiit, sed impiis mentibus nox tetre cecitatis incubuit. Hoc mane uobis templum et altaria diruit, legem et prophetas ademit, regnum et sacerdotium sustulit, in luctum eternum omnia [i 1Kb] uobis festa conuertit. Inistis enim insanum cruentumque consilium, tauri pingues, uituli multi, frementes bestie, canes rabidi, ut morti auctorem uite et Dominum glorie traderetis: et tamquam extenuanda esset furoris uestri immanitas, si eius sententia qui prouincie uestre presidebat, uteremini, uinctum Iesum ad Pilati iudicium deduxistis; ut clamoribus improbis trepido cognitore superato, interfectorem [k 1Kb] hominum eligeretis ad ueniam, et Saluatorem mundi peteretis ad penam. Post hanc damnationem Christi, [l 1Kb] quam exsecuta est Pilati presidis  magis ignauia quam potestas, qui lotis manibus et ore polluto, iisdem labiis Iesum misit ad crucem, quibus eum [m 1Kb] pronuntiauerat innocentem, multas illusiones Domino, sacerdotalibus seruiens oculis, licentia popularis ingessit: et in mansuetudinem eius qui hec sponte tolerabat, furens turba seuiuit. Sed quia multum est, dilectissimi, ut omnia hodiernus sermo percurrat, in quartam feriam, qua lectio Dominice Passionis iterabitur, residua differantur. Prestabit enim Dominus, orantibus uobis, ut ipsius dono, quod promittimus impleamus: [n 1Kb] per Dominum nostrum Iesum Christum, qui uiuit et regnat in secula seculorum. Amen.



208 SERMO Lu [Al. LIII]. De Passione Domini Iu. Feria quarta.



SYNOPSIS.


I. De crucifixione Christi, in qua per latrones electorum et reproborum discretio figuratur.--- II. Imperitas esse Iudeorum in Christum blasphemias, cum predictum esset, non eum descensurum, sed regnaturum a ligno.---III. In cruce, que ueri altaris sacramentum est, sanguine Christi chirographum peccati esse deletum, et latronem mirabiliter conuersum.---Iu.De aceto degustato, uerbo Consummatum est, inclinatione capitis et morte Christi.--- u. Charitate et puritate parari corda ad paschale festum celebrandum.



CAP. I.

Exspectationi uestre, dilectissimi, quod  debetur, Domino largiente reddendum est, promerentibus orationibus uestris, ut nos ad soluendum faciat idoneos, qui uos ad exigendum [a 1Kb] fecit intentos. Loquentes enim proxime de Domini Passione, usque ad euangelice historie uenimus locum, in quo Pilatus [b 1Kb] impiis Iudeorum clamoribus, ut iehsu crucifi geretur, cessisse narratur. Peractis itaque omnibus que Diuinitas fieri carnis uelamine temperata per misit, iehsu Christus Filius Dei cruci quam etiam ipse [c 1Kb] gestarat, affixus est, duobus latronibus, uno ad dexteram ipsius, alio ad sinistram, similiter crucifixis: ut etiam in ipsa patibuli specie monstraretur illa que in iudicio ipsius omnium hominum est facienda discretio; cum et saluandorum figuram fides credentis [d 1Kb] latronis exprimeret, et damnandorum formam  blasphemantis impietas prenotaret. Passio igitur Christi salutis nostre continet sacramentum, et de instrumento quod iniquitas Iudeorum parauit ad penam, potentia Redemptoris [e 1Kb] gradum nobis fecit ad gloriam: quam Dominus iehsu ita ad omnium hominum suscepit salutem, ut inter clauos quibus ligno tenebatur affixus, pro 209 interfectoribus suis [f 1Kb] paterne clementie supplicaret et diceret: Pater, ignosce illis, quia nesciunt quid faciunt 



CAP. II.

Principes autem sacerdotum, quibus indulgentiam Saluator petebat, supplicium crucis irrisionum aculeis [g 1Kb] exasperabant; et in quem manibus amplius seuire non poterant, linguarum tela iaciebant, dicentes: Alios saluos fecit, seipsum non potest saluum facere. Si rex Isrel est, descendat [h 1Kb] nunc de cruce, et credimus ei . De  quo [i 1Kb] erroris fonte, Iudei, de quo inuidie lacu, talium blasphemiarum uenena potastis? Quis uobis magister tradidit, que doctrina persuasit, quod illum regem Isrel, illum Dei Filium credere deberetis, qui se [i 1Kb] aut crucifigi non sineret, aut a confixione clauorum liberum excuteret? Non hoc uobis legis mysteria, non paschalis obseruantie sacramenta, nec ulla umquam prophetarum ora cecinerunt; sed illud uere abundeque legistis, quod ad detestabilem uestri sceleris impietatem et ad uoluntariam Domini pertinet passionem. Ipse enim per Isaiam loquitur: Dorsum meum dedi ad flagella, [k 1Kb] maxillas  meas ad palmas, faciem autem meam non auerti a confusione sputorum . Ipse per Dauid, Dederunt, inquit, in escam meam fel, et in siti mea potauerunt me aceto. . Et iterum: Circumdederunt me canes multi, [l 1Kb] concilium malignantium obsedit me. Foderunt manus meas et pedes meos, dinumerauerunt omnia ossa mea. Ipsi uero considerauerunt et conspexerunt me, diuiserunt sibi uestimenta mea, et super uestem meam miserunt sortem . Et ne sceleris tantum uestri uideatur ordo predictus, nulla autem potentia prenuntiata crucifixi, non quidem legistis, Dominus [m 1Kb] descendit de cruce; sed legistis: Dominus regnauit a ligno .



CAP. III.

Crux ergo Christi sacramentum ueri et prenuntiati habet altaris, ubi per hostiam salutarem, nature humane celebraretur oblatio. Ibi  sanguis immaculati agni antique preuaricationis pacta delebat: ibi tota diabolice dominationis conterebatur aduersitas, et [n 1Kb] de elatione superbie uictrix 210 humilitas triumphabat; cum tam uelox fidei esset effectus, ut de crucifixis cum Christo latronibus, qui in Christum Filium Dei credidit, paradisum iustificatus intrauerit. Quis tanti muneris explicet sacramentum? quis potentiam tam mire commutationis enarret? Exiguo temporis puncto, longorum scelerum reatus aboletur; inter luctantis anime dura tormenta, herens patibulo transit ad Christum; et cui propria impietas intulit penam, Christi gratia dat coronam.



CAP. Iu.

Hinc iam degustato aceto, Dominus,  quod illa dabat uinea, que ab auctoris sui plantatione degenerans, conuersa fuerat in amaritudinem uitis aliene, Consummatum est , ait; hoc est, complete sunt Scripture: non est amplius quod [o 1Kb] de insania populi furentis exspectem; nichil minus pertuli quam me passurum esse predixi. Peracta sunt mysteria infirmitatis, promantur documenta uirtutis. Inclinato itaque capite emisit spiritum, et in corpus die tertio suscitandum, quietem placidi soporis admisit. Cui sacramento cum se uite auctor impenderet, et ad tantam diuine maiestatis inclinationem totius mundi compago quateretur, cum facinus impium omnis [p 1Kb] sui confusione  creatura damnaret, et manifestam in reos sententiam ipsa [a 1Kb] mundi elementa proferrent: qui uobis animus, Iudei, que conscientia fuit; quando et uos iudicium uniuersitatis urgebat, et reuocari ad se consummato scelere impietas uestra non poterat? Qualis confusio uos operuit? que cor uestrum pena suscepit?



CAP. u

Cum igitur, dilectissimi, tanta sit misericordia Dei, ut etiam de tali populo multos per fidem iustificare dignatus sit, nosque [b 1Kb] sub ueteris quondam ignorantie profunda nocte pereuntes, in patriarcharum societatem, et in sortem electi generis adoptarit: ad altitudinem spei nostre non segniter neque [c 1Kb] cum torpore curramus; sed prudenter ac fideliter cogitantes, de quali captiuitate et quam misera seruitute, quo pretio redempti, et quo brachio  sumus educti, glorificemus Deum in corpore nostro; 211 ut habitare eum in nobis, ex ipsa conuersationis nostre probitate monstremus. [d 1Kb] Et quia nichil est in omnium uirtutum dignitate prestantius quam pietas misericordie et puritas castitatis, his nos presidiis specialius instruamus, ut caritatis opere ac nitore pudicitie, tamquam duabus eleuati alis, de terrenis mereamur esse celestes. Quo desiderio quisquis gratia Dei adiutus impletur, et de profectu suo non in se, sed in Domino gloriatur, hic legitime honorat paschale sacramentum. Huius limina uastator angelus sanguine agni et signo crucis prenotata non intrat. [e 1Kb] Is plagas Aegyptias non pauescit, et iisdem aquis hostes suos relinquit exstinctos quibus est ipse saluatus. Amplectamur itaque, dilectissimi,  purificatis mentibus atque corporibus, salutis nostre mirabile sacramentum, et ab omni fermento malitie ueteris emundati , Pascha Domini cum digna [f 1Kb] obseruantia celebremus: ut regente nos Spiritu sancto, a caritate Christi nullis tentationibus separemur, qui in sanguine suo pacificans omnia, et in altitudinem paterne glorie se recepit, et humilitatem sibi seruientium non reliquit, cui est honor et gloria in secula seculorum. Amen.



SERMO LuI [Al. LIu]. De Passione Domini u. Die Dominica habitus.



SYNOPSIS

I.Salutem nostram esse in cruce positam;  in qua equitate et potentia, diuinitate et humanitate certauit Christus.---II. De oratione Christi et duplicis uoluntatis conflictu, qui ad nostram eruditionem ordinatus est.---III. De Christi erga Iudam lenitate, scelerata Iude penitentia, et hominis per Christum redemptione.



CAP. I.

Creator et Dominus omnium rerum Christus post inusitatum sacre uirginis partum, post adorata magorum confessione 212 cunabula, et post multiplicem doctrinam celestis eloquii et uariarum curationum medelas imperio uerbi potentis effectas, dispensationem omnium sacramentorum omniumque uirtutum salutifera passione consummat. Christiane igitur spei, dilectissimi, uera ratio et principalis causa crux Christi est: que licet Iudeis sit scandalum, gentibus autem stultitia, nobis tamen  Dei uirtus est, Deique sapientia . Unde summum hoc et potentissimum diuine misericordie sacramentum semper quidem in cordibus nostris cum tota sui dignitate retinendum est, sed nunc uiuaciorem animi sensum et puriorem exigit mentis intuitum, quando nobis non solum recursu temporis, sed etiam textu euangelice lectionis omne opus nostre salutis ingeritur. Nihil ergo apud nos loci cogitationes habeant impiorum, nec integritatem sane intelligentie, aut Iudaica offensio, aut gentilis corrumpat irrisio: ut quod pro nobis non solum humiliter, sed etiam sublimiter gestum est, aut secundum hominem impossibile, aut secundum Deum uideatur indignum. Utrumque autem recipi, utrumque conuenit credi: quia nemo hominum [g 1Kb] potest, nisi in  utroque saluari. Iustus enim et misericors Deus, [h 1Kb] non sic iure sue uoluntatis est usus, ut ad reparationem nostram, solam potentiam benignitatis exereret: sed quia consequens fuerat ut homo faciens peccatum, seruus esset peccati , sic medicina egris, sic reconciliatio reis, sic redemptio estimpensa captiuis, ut condemnationis [i 1Kb] iusta sententia iusto liberatoris opere solueretur. Nam si pro peccatoribus sola se opponeret Deitas, non tam ratio diabolum uinceret quam potestas. Et rursum, si causam lapsorum sola ageret natura mortalium, [i 1Kb] non exueretur a conditione, que libera non esset a genere. Unde  oportuit in unum Dominum nostrum Iesum Christum et diuinam et humanam conuenire substantiam, ut mortalitati nostre per uerbum carnem factum et origo noui hominis subueniret et passio.



CAP. II.

Cum igitur in Christo Iesu [a 1Kb] Iudeorum cecitas que sunt diuina non uideat, gentilium sapientia que sunt humana 213 contemnat; illis aduersus gloriam Domini calumniantibus, istis contra humilitatem superbientibus: nos Dei Filium, et in suis uirtutibus, et in nostris infirmitatibus adoramus; nec erubescimus crucem Christi, et inter contradicentium linguas nec de morte ipsius, nec de resurrectione dubitamus. Quoniam quod superbos ad infidelitatem trahit, hoc nos ad fidem dirigit; et quod apud illos est materia confusionis, hoc apud nos est  causa pietatis. Admonitis igitur discipulis Dominus, ut contra uim tentationis instantis uigilanti oratione certarent, ipse [b 1Kb] Patri supplicans, ait: Pater, si possibile est, transeat a me calix iste. uerumtamen non sicut ego uolo, sed sicut tu . Prima petitio infirmitatis est, secunda uirtutis: illud optauit ex nostro, hoc elegit [c 1Kb] ex proprio: nec enim equalis Patri Filius omnia esse Deo possibilia nesciebat, aut ad suscipiendam crucem sine sua in hunc mundum uoluntate descenderat, ut hanc diuersarum affectionum compugnantiam perturbata quodammodo ratione pateretur. Sed ut suscipientis suscepteque nature esset manifesta distinctio, quod erat hominis, diuinam desiderauit potentiam; quod erat Dei, ad causam respexit humanam. Superiori igitur uoluntati  uoluntas cessit inferior, et cito demonstratum est quid possit a trepidante orari, et quid non debeat a medente concedi. Quia enim nos quid oremus, sicut oportet, nescimus , et utile nobis est ne fiat plerumque quod uolumus; Deus iustus et bonus, quando ea que nocitura sunt, petuntur, negando miseretur. uoluntatis ergo nostre correctionem Dominus cum trina oratione firmasset, grauatis adhuc merore discipulis, Dormite iam, inquit, et requiescite. Ecce appropinquauit hora, et Filius hominis tradetur in manus peccatorum. Surgite, [d 1Kb] eamus. Ecce appropinquauit qui me tradet .



CAP. III.

Inter ipsa autem uerba Domini, qui predicti fuerant, irruerunt, et cum gladiis et fustibus  comprehensura Christum turba confluxit, ducem sequens Iudam Iscariot, qui priuilegio perfidie obtinuerat  in facinore principatum. Huic ne criminis causam aliqua preberet offensio, nulla est negata dignatio; sed illius spiritu inflammatus exarsit, cui ministerium sponte [e 1Kb] prebuit; et qualem habuit mentem, talem inuenit et presidem. Merito, sicut [f 1Kb] et propheta predixerat, oratio eius facta est in peccatum : 214 quoniam consummato scelere, [g 1Kb] tam peruersa ipsius conuersio fuit, ut etiam penitendo peccaret. Admittit ergo in se Filius Dei impias manus, et quod seuientium furore agitur, [h 1Kb] patientis potestate completur. Hoc enim erat illud magne pietatis sacramentum, quod [i 1Kb] Christus consectabatur iniuriis: quas si aperta potentia et manifesta uirtute propelleret, diuina tantum exerceret, non humana curaret. In omnibus autem que [i 1Kb] illi popularis et  sacerdotalis insania contumeliose et procaciter inferebat, nostre diluebantur macule, nostre expiabantur offense: quia natura, que in nobis [k 1Kb] rea semper fuerat atque captiua, in illo innocens patiebatur et libera; ut ad auferendum peccatum mundi, ille hostiam se Agnus offerret, [l 1Kb] quem et omnibus corporalis substantia iungeret, et ab omnibus spiritalis origo discerneret. Hec hodie, dilectissimi, auribus uestris insinuata [m 1Kb] sufficiant. Cetera in quartam feriam differantur, auxiliante Domino orationibus uestris, qui prestare dignabitur, ut quod promittimus impleamus: [n 1Kb] per eumdem Dominum nostrum, cui est honor et gloria in secula seculorum. Amen.



SERMO LuII [Al. Lu], De Passione Domini uI. Feria quarta



SYNOPSIS.

I. Christum uoluntarie comprehensum noluisse defendi.---II. Christum iisdem uerbis infidelium conscientias cedere, fidelium corda firmare: Caipham, dum uestem suam scidit, sacerdotali se honore spoliasse.---III. Que cecitas sacerdotum, qui linguis crucifigunt Christum, et manus retrahere a cede uideri uolunt. Eorumdem circa pecuniam Iude ceca superstitio.---Iu. Christum in cruce exaltatum omnes creaturas in sue passionis communionem traxisse.---u. Christianos tanto pretio redemptos a diaboli laqueis cauere debere, qui uana astrorum scientia homines deludit.



CAP. I.

Sponsionis nostre memores, dilectissimi, sanctitati uestre reddimus quod debemus, 215 affuturam sperantes gratiam Dei, ut inde nobis proueniat deuotio, unde est incitata promissio. Comprehensus  Christus Dominus a turbis quas principes sacerdotum et doctores legis armauerant, ut impleret  dispensationem, [a 1Kb] cohibuit potestatem; et beatum apostolum Petrum humana aduersum irruentes animositate commotum, gladio abstinere precepit . Superfluum enim erat ut qui nolebat presidio angelicarum legionum iuuari, uellet se unius discipuli oppositione defendi. Perpetrauerit licet ferox turba quod uoluit, et de sceleris sui exsultarit [b 1Kb] effectu; maior tamen comprehensi uirtus, quam comprehendentium fuit. Iudeorum enim cecitas nichil obtinuit, nisi ut sua impietate se perderet; Christi uero patientia hoc egit, ut omnes sua Passione saluaret.



CAP. II.

Perducto autem Iesu ad Caipham principem sacerdotum, quo scribe et omnis sacerdotalis ordo conuenerat , falsa aduersum  Dominum testimonia querebantur; sed inter inconditas et dissonas uoces hoc iehsu mirabiliter elegerat, [c 1Kb] ut taceret. Caiphe tamen dicenti: Adiuro te per Deum uiuum, ut dicas nobis si tu es Christus Filius Dei : ita ueraci ac prouida auctoritate respondit, ut iisdem uerbis et infidelium conscientias [d 1Kb] cecaret, et credentium corda firmaret, ad omnem interrogationem eius referens, Tu dixisti; addensque quod sequitur: uerumtamen dico uobis, amodo uidebitis Filium hominis sedentem a dextris [e 1Kb] uirtutis Dei, et uenientem in nubibus celi . Caiphas autem ad exaggerandam auditi sermonis inuidiam, scidit uestimenta sua: et nesciens quid hac significaret insania, sacerdotali se honore priuauit. Ubi est, Caipha, rationale pectoris tui? ubi continentie cingulum?  ubi superhumerale uirtutum? Mystico illo sacratoque amictu ipse te spolias, et propriis manibus pontificalia indumenta discerpis, oblitus precepti illius, quod legeras de principe sacerdotum: De capite suo cidarim non deponet, et uestimenta sua [f 1Kb] non disrumpet . Tu uero, a quo iam alienabatur hec dignitas, ipse tibi es exsecutor opprobrii; et ad manifestandum finem ueteris instituti, [g 1Kb] eadem disruptio sacerdotalem aufert ornatum, que mox et templi discidit uelum.



CAP. III.

Hinc iam, dilectissimi, inter multiplicatas illusiones nocte transacta, uinctum Iesum 216 Pilato presidi tradiderunt. Principes enim sacerdotum et seniores populi hoc consilio rem gerebant, ut ab actione sceleris [h 1Kb] sui uiderentur immunes, subtrahentes  opera manuum, et [i 1Kb] exerentes tela linguarum,  nolentes interficere, et clamantes, Crucifige, crucifige. Quid hac specie religionis iniustius? quid hac clementie simulatione crudelius? Qua lege, Iudei, quod uobis non licet facere, licet uelle? qua ratione, quod corpora polluit, corda non ledit? Contaminari occisione eius metuitis, cuius super uos et super filios uestros fundi sanguinem postulastis . Si non tantum facinus uestra impietas peragit, permittite presidem iudicare quod sentit. Sed uos etiam in ipsum graues atque uiolenti, in id eum declinare non sinitis, a quo ipsi mendaciter abstinetis. Peccauerit Pilatus faciendo quod noluit, in uestram tamen conscientiam confluit quidquid furor uester extorsit. Talis etiam illic uestra obseruantia fuit, ubi pretium, quod uobis Christi uenditor reportauit,  mitti in gazophylacium noluistis, cauentes scilicet ne sacros loculos pecunia cruenta pollueret. Cuius cordis est ista simulatio? Sacerdotum conscientia capit quod templi arca non recipit . Refutatur illius sanguinis taxatio, cuius non timetur effusio. Quantislibet ita uos fallacie circumtegatis umbraculis, initum est cum traditore commercium, quo iustum sanguinem, sicut non licuit comparari, [i 1Kb] sic non licuisset effundi.



CAP. Iu.

Seditiosis igitur clamoribus Iudeorum [k 1Kb] cedente Pilato, in loco, cui nomen est Golgotha, crucifigitur Christus . [l 1Kb] Per lignum erigitur lapsus in ligno, et gustu fellis et aceti diluitur esca peccati. Merito priusquam traderetur, dixerat Dominus: Cum exaltatus fuero, omnia ad me  traham : id est, totam causam humani generis agam, et olim perditam in integrum reuocabo naturam. In me omnis infirmitas abolebitur, in me omnis plaga sanabitur. Exaltatum autem Iesum ad se traxisse omnia, non solum nostre substantie passione, sed etiam totius mundi [m 1Kb] commotione monstratum est. Pendente enim in patibulo creatore, uniuersa creatura congemuit, et Crucis clauos omnia simul elementa senserunt. Nihil ab illo supplicio liberum fuit. Hoc in communionem [n 1Kb] sui et terram traxit et celum, hoc petras rupit, monumenta aperuit, 217 inferna reserauit, et densarum horrore tenebrarum radios solis abscondit. Debebat [o 1Kb] enim hoc testimonium suo mundus auctori, ut in occasu conditoris sui uellent uniuersa finiri. Sed patientia  Dei seruat rebus atque temporibus ordinem suum,  nosque in illum potius [a 1Kb] inuitat affectum, ut eorum salutem petamus, quorum crimen horremus.



CAP. u.

Tanto igitur pretio, [b 1Kb] tantoque sacramento eruti de potestate tenebrarum, et ab antique captiuitatis uinculis absoluti, date operam, dilectissimi, ut integritatem mentium uestrarum nulla diabolus arte corrumpat. Quidquid [c 1Kb] uobis contra Christianam fidem ingeritur, quidquid contra mandata Dei suadetur, de illius deceptionibus uenit, qui uos innumeris dolis ab eterna uita conatur auertere, captando quasdam occasiones infirmitatis humane, per quas incautas negligentesque animas in laqueos [d 1Kb] iterum sue mortis inducat. Omnes ergo per aquam et Spiritum sanctum renati, recolant cui renuntiauerint, et qua professione iugum a se tyrannice dominationis  excusserint: nec in secundis quisquam, nec in aduersis, ad mortiferum diaboli currat auxilium. Ille enim mendax est ab initio , et in sola uiget arte fallendi, ut humanam ignorantiam false [e 1Kb] scientie ostentatione decipiat, sitque eorum nunc malignus impulsor, quorum post futurus est improbus accusator. Anni uite nostre et actionum temporalium qualitates nec in natura elementorum, nec in stellarum effectibus, sed in summi et ueri Dei potestate consistunt, cuius auxilium et misericordiam in omnibus [f 1Kb] que recte cupimus, implorare debemus. Sicut enim illo, quod absit, offenso, nichil est [g 1Kb] preter ipsum, quod nobis ualeat suffragari; ita eodem propitio, nulla nobis nocebit aduersitas. Quoniam si Deus pro nobis, quis contra nos? qui filio suo proprio  non pepercit, sed pro nobis omnibus tradidit eum, quomodo non etiam cum illo omnia nobis [h 1Kb] donabit ? Qui uiuit et regnat in secula seculorum. Amen.



218 SERMO LuIII[Al. LuI]. [i 1Kb] De Passione Domini uII; habitus die Dominico.



SYNOPSIS.

I. Cur in solemnitate paschali pati Christus elegerit.---II. Iudeos crimini intentos, ea que  legis erant, omisisse.---III. Christum eo tempore corporis et sanguinis sacramentum condidisse, quo consilium de morte eius habebatur: eiusdem in Iudam benignitas, et Iude peruicacia.---Iu. Iudam corpore cene affuisse, mente sceleri intentum. Christi sermo post cenam, oratio in horto, commune cum Patre de morte sua consilium.---u. Christi oratione et trepidatione nostram formidinem pelli.



CAP. I.

Scio quidem, dilectissimi, paschale [i 1Kb] festum tam sublimis esse mysterii, ut non solum humilitatis mee tenuissimum sensum, sed etiam magnorum ingeniorum superet facultatem. Sed non ita mihi diuini operis consideranda est magnitudo, ut uel diffidam, uel erubescam de seruitute quam debeo; cum sacramentum salutis humane non liceat [k 1Kb] taceri, etiamsi nequeat explicari. Auxiliantibus autem orationibus uestris, affuturam credimus gratiam Dei, que inspirationis  sue rore sterilitatem nostri cordis [l 1Kb] aspergat, ut lingue pastoralis officio, que sancti gregis auribus sint utilia, proferantur. Dicente enim Domino bonorum omnium largitore: Aperi os tuum, et ego adimplebo illud , audemus [m 1Kb] eidem uerbis propheticis dicere: Domine, labia mea aperies, et os meum annuntiabit laudem tuam . Incipientes igitur, dilectissimi, euangelicam de Passione Domini historiam retractare, diuino intelligimus dispositum fuisse consilio, ut sacrilegi Iudeorum principes et impii [n 1Kb] sacerdotes, qui seuiendi in Christum occasiones sepe quesiuerant, non nisi in solemnitate paschali exercendi furoris sui acciperent potestatem. Oportebat enim ut manifesto implerentur effectu,  219 [o 1Kb] que diu fuerant figurato promissa mysterio: ut ouem significatiuam ouis uera remoueret, [p 1Kb] et ut uno expleretur sacrificio uariarum differentia uictimarum. Nam omnia illa que de immolatione agni diuinitus per Mosen fuerant [q 1Kb] prestituta, Christum prophetauerant, et Christi occisionem proprie nuntiauerant. Ut ergo umbre cederent corpori, et cessarent imagines sub presentia ueritatis, antiqua obseruantia [r 1Kb] nouo tollitur sacramento, hostia in hostiam  transit, sanguine sanguis aufertur, et legalis festiuitas dum mutatur, impletur.



CAP. II.

Unde cum scribas et seniores populi [a 1Kb] ad impium consilium pontifices congregarent, omniumque animos sacerdotum cura admittendi in Iesum sceleris occupasset, ipsi se doctores legis lege priuarunt, et spontaneo defectu ritus sibi patrios [b 1Kb] sustulerunt. Incipiente enim festiuitate paschali, qui ornare templum, mundare uasa, uictimas prouidere, et legitimis purificationibus sacratiorem diligentiam adhibere debuerant, parricidalis odii furore concepto, ad unum opus uacant, et in unum facinus simili crudelitate coniurant, [c 1Kb] nil assecuturi supplicio innocentie [d 1Kb] et condemnatione iustitie, nisi ut et noua mysteria non apprehenderent, et antiqua  uiolarent. Prouidentibus ergo principibus, ne in die [e 1Kb] sancto tumultus oriretur, non festiuitati, sed facinori studebatur; nec religioni [f 1Kb] seruiebat hec cura, sed crimini. Diligentes enim pontifices et solliciti sacerdotes, seditiones turbarum fieri in precipua solemnitate metuebant, 220 non ut populus non peccaret, sed ne Christus euaderet.



CAP. III.

At iehsu consilii sui certus, et in opere paterne [g 1Kb] dispositionis intrepidus, uetus Testamentum consummabat, et nouum Pascha condebat. Discumbentibus enim [h 1Kb] secum discipulis ad edendam mysticam cenam, cum in Caiphe atrio tractaretur quomodo Christus posset occidi, ille corporis et sanguinis sui ordinans sacramentum, docebat qualis Deo hostia deberet offerri, ne ab hoc quidem mysterio  traditore submoto; ut ostenderetur nulla iniuria exasperatus, qui in uoluntaria erat impietate [i 1Kb] prescitus. Ipse enim sibi fuit materia ruine et causa perfidie, sequens diabolum ducem, et nolens Christum habere rectorem. Dicens itaque Dominus:  Amen dico uobis, quod unus uestrum me traditurus est , notam sibi proditoris sui conscientiam demonstrauit: non aspera nec aperta impium increpatione confundens, sed leni ac tacita admonitione conueniens; ut facilius corrigeret penitudo, quem nulla deformasset abiectio. Cur, infelix Iuda, tanta benignitate non uteris? Ecce parcit [i 1Kb] ausibus tuis Dominus, et nulli te, nisi tibi, indicat Christus: nec nomen tuum, nec persona detegitur, sed ueritatis et misericordie uerbo, cordis tantum tui arcana tanguntur. Non apostolici ordinis honor, non sacramentorum tibi communio denegatur. Redi in integrum, et deposito furore resipisce. Clementia inuitat, salus pulsat, [k 1Kb] ad uitam uita te reuocat. Ecce immaculati et 221 innocentes condiscipuli tui [l 1Kb] ad  significationem facinoris expauescunt, et omnes sibi, non edito impietatis auctore, formidant. Contristati enim sunt, non de conscientie reatu, sed de humane mutabilitatis incerto, timentes ne minus uerum esset quod in se quisque nouerat, quam quod ipsa ueritas preuidebat. Tu autem in hac trepidatione sanctorum abuteris Domini patientia, et abscondi te tua credis audacia. Addis impudentiam sceleri, nec signo euidentiore terreris. Cumque se a cibo alii, in quo indicium [m 1Kb] Dominus posuerat, continerent, tu manum non retrahis a paropside, quia animum non auertis a crimine.



CAP. Iu.

Secutum est itaque, dilectissimi, sicut Ioannes Euangelista [n 1Kb] narrauit, ut cum traditori suo Dominus manifestius designando panem porrexisset  intinctum, totum Iudam diabolus occuparet ; et quem malignis cogitationibus obligarat, iam ipso impietatis opere possideret. Corpore enim tantum cum cenantibus recumbebat, mente autem sacerdotum inuidiam, testium falsitatem, et furorem  imperite plebis armabat. Denique uidens Dominus cui flagitio Iudas esset intentus, Quod facis, inquit, fac [a 1Kb] citius . uox hec non iubentis est, sed silentis, nec trepidi, sed parati: qui habens omnium temporum potestatem ostendit se [b 1Kb] et moram non facere traditori, et sic ad redemptionem mundi paternam exsequi uoluntatem, ut facinus quod a persequentibus parabatur nec impelleret, nec timeret. Postquam igitur Iudas persuasus a diabolo discessit a Christo, seque a corpore apostolice unitatis abscidit, nullo Dominus pauore turbatus, sed de sola redimendorum salute sollicitus, omne temporis spatium quod a persequentium uacabat incursu, mysticis sermonibus sacrateque doctrine, [c 1Kb] sicut Ioannis Euangelio declaratur, impendit: 222 eleuans ad celum  oculos, et pro uniuersa Ecclesia supplicans Patri, ut omnes quos dedisset, daturusque esset Filio Pater, unum fierent , et in gloria [d 1Kb] Redemptoris indiuidui permanerent; adiiciens postremo illam orationem qua ait: Pater, si fieri potest, transeat a me calix iste . Ubi non existimandum est quod Dominus iehsu passionem et mortem, cuius iam discipulis [e 1Kb] sacramenta tradiderat, uoluerit declinare; cum ipse beatum apostolum Petrum deuota fide et caritate feruentem, uti aduersum persecutores gladio uetet, dicens: Calicem quem dedit mihi Pater, non uis ut bibam illum ? certumque sit [f 1Kb] et quod secundum Euangelium Ioannis Dominus ait: Sic enim Deus dilexit mundum, ut Filium suum unigenitum daret: ut omnis qui credit [g 1Kb] in  eum, non pereat, sed habeat uitam eternam ; et quod de ipso ait apostolus Paulus: Christus nos dilexit, et tradidit semetipsum [h 1Kb] pro nobis hostiam Deo in odorem suauitatis . In saluandis enim [i 1Kb] omnibus per crucem Christi [i 1Kb] communis erat uoluntas Patris et Filii, commune consilium; nec  ulla poterat ratione turbari quod ante eterna secula et misericorditer erat dispositum, et incommutabiliter prefinitum. Qui ergo uerum, [k 1Kb] dilectissimi, totumque hominem assumpsit, ueros et corporis sensus et animi suscepit affectus. Nec quia omnia in illo plena erant sacramentis, plena miraculis, ideo aut falsis lacrymis fleuit, aut mendaci esurie cibum sumpsit, aut simulato sopore dormiuit. In nostra humilitate contemptus, in nostra mestitudine [l 1Kb] contristatus, in nostro est dolore crucifixus. Passiones enim mortalitatis nostre ob hoc misericordia subiit, ut sanaret, ob hoc uirtus recepit, ut uinceret. Quod Isaias apertissime prophetauit, dicens: Hic peccata nostra portat, et pro nobis dolet; et nos putauimus illum esse in dolore, 223 et in plaga, et in uexatione. Ipse autem uulneratus est propter [m 1Kb] peccata  nostra, et infirmatus est propter facinora nostra, et liuore eius sanati sumus .



CAP. u.

Cum itaque, dilectissimi, Dei Filius dicit: Pater, si fieri potest, transeat a me calix iste , nostre utitur uoce nature, et causam agit fragilitatis et trepidationis humane: ut in iis que toleranda sunt, et patientia roboretur, et formido pellatur. Denique cessans hoc ipsum petere, excusato quodammodo nostre infirmitatis metu, in quo nobis remanere non expedit, in alium affectum transit, et dicit: uerumtamen non sicut ego uolo, sed sicut tu ; et iterum: Si non potest, inquit, calix iste transire a me, nisi bibam illum, fiat uoluntas tua . Hec uox capitis salus est totius corporis; hec uox omnes fideles instruxit, omnes confessores  accendit, omnes martyres coronauit. Nam quis mundi odia, quis tentationum turbines, quis posset [n 1Kb] persecutorum superare terrores, nisi Christus in omnibus et pro omnibus [o 1Kb] diceret Patri: Fiat uoluntas tua?  [b 1Kb] Hinc iam, dilectissimi, ad perstringendum ordinem Dominice passionis sermo est dirigendus, quem ne uos cumulo prolixitatis oneremus, in [c 1Kb] quartam sabbati, diuiso communi labore, differamus. Aderit precantibus uobis gratia Dei, que mihi soluendi debiti tribuat facultatem. [d 1Kb] Per Dominum nostrum Iesum Christum, uiuentem et regnantem cum Patre et Spiritu sancto in secula seculorum. Amen.



224 SERMO LIX [Al. LuII]. De Passione Domini uIII; feria quarta habitus.



SYNOPSIS.

I. Christum, depulsa trepidatione infirmitatis, se uolentem trahi passum esse pro omnibus.---  II. Quot preiudiciis Pilatum Iudei ad damnandum Christum impulerint; quanta ille ignauia cesserit clamantibus.---III. Pilati crudelitatem in Christum ex nonnulla clementia descendere; Iudeos toto scelere grauari.---Iu. Christum, dum lignum supplicii gestauit in sceptrum conuertisse.---u. Per Simonem Cyreneum figuratas esse gentes ad fidem crucis Christi uocandas, et nouo sacrificio sanctificandas. ---uI. Interiori presertim intuitu crucem Christi aspiciendam esse.---uII. Quomodo Christus exaltatus omnia trahat ad se? Que excellentia Christiane religionis? Quanta crucis uirtus?---uIII. Non nobis esse uiuendum, sed Christo pro nobis mortuo.



CAP. I.

[e 1Kb] Decursis, dilectissimi, sermone proximo iis que comprehensionem Domini precesserunt, superest nunc ut auxiliante Dei gratia, de ipso iam passionis ordine, sicut promisimus, disseramus. Nam cum uerbis sacre orationis sue Dominus declarasset  uerissime sibi atque plenissime et humanam et diuinam inesse naturam, ostendens unde esset quod pati nollet, et unde quod uellet; [f 1Kb] depulsa trepidatione infirmitatis, et confirmata magnanimitate uirtutis, rediit in sententiam [g 1Kb] sue dispositionis eterne, et seuienti diabolo per ministeria Iudeorum, formam  serui nichil 225 peccati [h 1Kb] habentis obiecit: ut per eum ageretur omnium causa, in quo solo erat omnium natura sine culpa. Irruerunt ergo in lumen uerum filii tenebrarum, et utentes faculis atque laternis non euaserunt infidelitatis sue noctem, quia non intellexerunt lucis auctorem. Occupant paratum teneri, et trahunt uolentem trahi: qui si uellet obniti, nichil quidem in iniuriam eius impie manus possent, sed mundi redemptio [i 1Kb] tardaretur, et nullum saluaret illesus, qui pro omnium salute erat moriturus.



CAP. II.

Sinens igitur inferri sibi quidquid sacerdotum [i 1Kb] incitamentis furor popularis audebat, ad Annam Caiphe socerum, ac deinde ad Caipham ex Anne transmissione perducitur: et post insanas calumniantium [k 1Kb] obiectiones, post commentitias subornatorum  testium falsitates, [l 1Kb] ad audientiam Pilati pontificum delegatione transfertur. Qui, diuino iure neglecto, clamantes se regem non habere nisi Cesarem , tamquam Romanis deuoti legibus, omne iudicium potestati [m 1Kb] presidis reseruassent, expetierunt exsecutorem magis seuitie quam arbitrum cause. Offerebant enim Iesum duris nexibus uinctum, colaphis et alapis frequentibus cesum, sputis oblitum, clamoribus predamnatum, ut inter tot preiudicia, quem omnes uellent perire, non auderet Pilatus absoluere. Denique [n 1Kb] nec in accusato eum reperisse culpam, nec in sententia sua tenuisse constantiam, docet ipsa cognitio: in qua iudex, quem innocentem pronuntiat, damnat, addicens iniquo populo sanguinem [o 1Kb] iusti, a quo abstinendum  sibi, et intellectu proprio senserat, et somnio uxoris nouerat. Non purgant contaminatum animum manus lote, nec in aspersis aqua digitis expiatur quod famulante impia mente committitur. Excessit quidem Pilati culpam facinus Iudeorum, qui illum nomine Cesaris territum et inuidiosis uocibus increpatum,  ad effectum sui 226 sceleris impulerunt. Sed nec ipse euasit reatum, qui cooperatus [a 1Kb] seditiosis, reliquit iudicium proprium, et in crimen transiuit alienum.



CAP. III.

Quod ergo Pilatus, dilectissimi, implacabilis populi uictus insania, multis Iesum dehonestari ludibriis, et [b 1Kb] immodicis uexari permisit iniuriis, quodque eum flagellis cesum, spinis coronatum, et amictu irrisorie uestis indutum, scribarum et sacerdotum ostentauit aspectui, mitigandos proculdubio inimicorum animos existimauit: ut exsaturatis inuidie odiis, non ultra iam crederent persequendum, quem tot modis intuebantur afflictum. Sed cum inardesceret ira clamantium, ut Barabbam indulgentia relaxaret, et Iesum crucis pena susciperet;  cum consono fremitu diceretur a turbis: Sanguis eius super nos et super filios nostros ; obtinuerunt iniqui in damnationem suam quod pertinaciter exigebant: quorum dentes, sicut propheta testatus est, arma erant et sagitte, et lingua eorum gladius acutus . Frustra enim a crucifigendo maiestatis Domino manus [c 1Kb] proprias continebant, in quem lethalia uocum spicula, et uenenata uerborum tela iaciebant. uobis, uobis, falsi Iudei, et sacrilegi principes populi, totum facinoris istius pondus incumbit: et licet immanitas sceleris et presidem obligarit, et milites; omnis tamen facti summa uos arguit. Et quidquid in supplicio Christi uel Pilati peccauit iudicium, uel cohortis obsequium, hoc uos facit humani generis odio digniores: quia  uestri furoris impulsu nec illis innocentes esse licuit, quibus iniquitas uestra non placuit [d 1Kb] .



CAP. Iu.

[e 1Kb] Traditus itaque Dominus seuientium uoluntati, ad irrisionem regie dignitatis, supplicii sui iussus est esse gestator; ut impleretur quod Isaias propheta preuiderat, dicens: Ecce natus est puer, et datus est nobis filius, cuius imperium super humeros eius . Cum ergo Dominus lignum portaret 227 crucis, quod in sceptrum sibi conuerteret potestatis, erat quidem hoc apud impiorum oculos grande ludibrium, sed manifestabatur fidelibus grande mysterium: quia gloriosissimus diaboli uictor, et [f 1Kb] inimicarum uirtutum potentissimus debellator, pulchra specie triumphi sui portabat tropheum;  et inuicte patientie humeris, signum salutis, adorandum regnis omnibus inferebat; tamquam et tunc ipsa operis sui imagine omnes imitatores suos confirmaret et diceret: Qui non accipit crucem suam, et sequitur me, non est me dignus .



CAP. u.

[g 1Kb] Euntibus autem cum Iesu turbis ad locum pene, Simon quidam Cyreneus inuentus est, in quem lignum crucis transferretur a Domino : ut etiam tali facto presignaretur gentium fides, quibus crux Christi non confusio erat futura, sed gloria. Non ergo fortuitum, sed figuratum et mysticum fuit, ut Iudeis in Christum seuientibus, ad compatiendum ei peregrinus occurreret, dicente Apostolo: Si compatimur, et conregnabimus : ut sacratissimo Saluatoris  opprobrio, non Hebreus quisquam, nec Isrelita, sed alienigena subderetur. Per hanc enim translationem, a circumcisione ad preputium, a filiis carnalibus ad filios spiritales, immaculati agni propitiatio, et omnium sacramentorum plenitudo transibat. Siquidem Pascha nostrum, ut ait Apostolus , immolatus est Christus: qui se nouum et uerum reconciliationis sacrificium offerens Patri, non in templo, cuius iam erat finita reuerentia, nec intra septa ciuitatis ob meritum sui sceleris diruende, sed foris [h 1Kb] et extra castra crucifixus est, ut ueterum uictimarum cessante mysterio, noua hostia, nouo imponeretur altari, et crux Christi, non templi esset ara, sed mundi .



CAP. uI.

Exaltato igitur, dilectissimi, per Crucem  Christo, non illa tantum species aspectui mentis occurrat, que fuit in oculis impiorum, quibus per Mosen dictum est: Et erit pendens uita tua ante oculos tuos, et timebis die ac nocte, et non credes uite tue . Isti enim nichil in crucifixo Domino preter facinus suum cogitare potuerunt, habentes timorem, non quo fides uera iustificatur, sed quo conscientia iniqua torquetur. Noster uero intellectus, quem Spiritus ueritatis illuminat, gloriam Crucis 228 celo terraque radiantem puro ac libero corde suscipiat, et interiore acie uideat, quale sit, quod Dominus cum de passionis sue loqueretur [i 1Kb] instantia, dixit: uenit hora, ut clarificetur Filius hominis ; et infra: Nunc, inquit, turbata  est anima mea, et quid dicam? Pater, salua me ex hac hora. Sed propterea ueni in hanc horam. Pater, clarifica Filium tuum ; et cum uox Patris uenisset e celo dicens: Et clarificaui, et iterum clarificabo : respondens iehsu circumstantibus, dixit: Non propter me uox hec facta est, sed propter uos. Nunc iudicium mundi est, nunc princeps huius mundi [a 1Kb] eiicietur foras. Et ego si exaltatus fuero a terra, omnia traham ad me ipsum .



CAP. uII.

O admirabilis potentia Crucis! o ineffabilis gloria Passionis! in qua et tribunal Domini, et iudicium mundi, et potestas est crucifixi. Traxisti enim, Domine, omnia ad te, et cum expandisses tota die manus tuas [b 1Kb] ad populum non credentem et contradicentem tibi, confitende maiestatis tue sensum  totus mundus accepit . Traxisti, Domine, omnia ad te, [c 1Kb] cum in exsecrationem Iudaici sceleris, unam protulerunt omnia elementa sententiam, cum obscuratis luminaribus celi, et conuerso in noctem die, terra quoque motibus quateretur insolitis, uniuersaque creatura impiorum usui se [d 1Kb] negaret. Traxisti, Domine, omnia ad te, quoniam scisso templi uelo, sancta sanctorum ab indignis pontificibus recesserunt: ut figura in ueritatem, prophetia in manifestationem, et lex in Euangelium uerteretur. Traxisti, Domine, omnia ad te, ut quod in uno [e 1Kb] Iudee templo obumbratis significationibus agebatur, pleno apertoque sacramento, uniuersarum ubique nationum deuotio celebraret. Nunc etenim et ordo clarior leuitarum, et dignitas  amplior seniorum, et sacratior est unctio sacerdotum: quia crux tua omnium fons benedictionum, omnium est causa gratiarum: per quam credentibus datur uirtus de infirmitate, gloria de opprobrio, uita de morte. [f 1Kb] Nunc etiam carnalium sacrificiorum uarietate cessante, omnes differentias hostiarum, una corporis et sanguinis tui implet oblatio: quoniam tu es uerus Agnus Dei, qui tollis [g 1Kb] peccata mundi ; et ita in te uniuersa perficis mysteria, ut sicut unum est pro omni uictima 229 sacrificium, ita unum de omni gente sit regnum.



CAP. uIII.

Confiteamur igitur, dilectissimi, quod beatus magister gentium Paulus apostolus gloriosa uoce confessus est, dicens: Fidelis sermo et omni  acceptione dignus, quia Christus iehsu uenit in hunc  mundum peccatores saluos facere . Hinc enim mirabilior est erga nos misericordia Dei, quod non pro iustis, neque pro sanctis, sed pro iniquis et impiis Christus est mortuus : et cum mortis aculeum recipere non posset natura deitatis, suscepit tamen, nascendo ex nobis, quod posset offerre pro nobis. Olim enim morti nostre mortis sue [h 1Kb] potentia minabatur, dicens per Oseam prophetam: [i 1Kb] O mors, ero mors tua, et ero morsus tuus, inferne . Leges enim inferni moriendo subiit, sed resurgendo dissoluit: et ita perpetuitatem mortis incidit, ut eam de eterna faceret temporalem. [i 1Kb] Sicut enim omnes in Adam moriuntur, ita et in Christo omnes uiuificabuntur . Fiat itaque, dilectissimi, quod apostolus Paulus ait: Ut qui uiuunt,  iam non sibi uiuant, sed ei qui pro omnibus mortuus est et resurrexit ; et quia uetera transierunt, et facta sunt omnia noua, nemo in carnalis uite uetustate remaneat, sed omnes de die in diem [k 1Kb] proficiendo, per pietatis augmenta renouemur. Quantumlibet enim quisque iustificatus sit, habet tamen, [l 1Kb] dum in hac uita est, quo probatior esse possit et melior. Qui autem non proficit, deficit; et qui nichil acquirit, [m 1Kb] nonnichil perdit. Currendum ergo nobis est fidei gressibus, misericordie operibus, amore iustitie, ut diem redemptionis nostre [n 1Kb] spiritaliter celebrantes, non in fermento ueteri malitie et nequitie, sed in azymis sinceritatis et ueritatis , resurrectionis Christi mereamur esse participes, qui cum Patre et Spiritu sancto uiuit et regnat  in secula seculorum. Amen.



230 SERMO LX [Al. LuIII] De Passione Domini IX.



SYNOPSIS.

I. Mysteria legis noue in antiqua prenuntiata esse, et in Euangelio narrata.---II. Non meste celebranda esse festa paschalia, que ueram nobis redemptionem pepererunt.---III. Figuras impletas apparere in morte Christi, in qua diabolus sua fraude captus est.---Iu. Quantopere cauenda auaritia ex lapsu Iude: Petrum ex timore titubantem, ex caritate per interiorem Christi aspectum surrexisse.



CAP. I.

Sacramentum, dilectissimi, Dominice passionis in salutem humani generis ante tempora eterna dispositum, et per multas significationes omnibus  retro seculis [o 1Kb] nuntiatum, non adhuc exspectamus  manifestandum, sed iam adoramus impletum. [a 1Kb] Concurrentibus igitur ad eruditionem nostram et nouis testimoniis et antiquis, dum quod prophetica cecinit tuba, euangelica pandit historia, et sicut scriptum est: Abyssus abyssum inuocat, in uoce cataractarum [b 1Kb] tuarum ; quoniam ad enarrandam gloriam gratie Dei paribus sibi uocibus, utriusque Testamenti altitudo respondet; et quod erat sub uelamine figurarum profundum, fit reuelata [c 1Kb] luce perspicuum. Si tamen inter illa [d 1Kb] miracula Saluatoris, que sub populorum gerebantur aspectu, pauci ueritatis presentiam sentiebant, [e 1Kb] ipsique discipuli uoluntaria Domini passione turbati, non euaserunt scandalum crucis sine tentatione formidinis; unde fides nostra intelligentiam sumeret, unde [f 1Kb] conscientia  robur acciperet, nisi que facta cognoscimus, predicta legeremus?



CAP. II.

Peracto igitur, dilectissimi, Saluatoris triumpho, et consummatis dispensationibus quas omnia ueteris Testamenti eloquia 231 nuntiarunt, lugeat carnalis Iudeus, sed spiritalis gaudeat Christianus: et festiuitas, que illis conuersa est in noctem, nobis coruscet in lucem; quoniam crux Christi eadem est et credentium gloria, et non credentium pena. Quamuis enim persequentium furor nichil aliud in Dominum maiestatis operatus sit, quam atrocem crudelitatem et immite supplicium; redemptis tamen [g 1Kb] hac Domini passione uerior iustiorque letandi est ratio quam dolendi. [h 1Kb] Fuerit tunc discipulorum excusabilis pauor, nec diffidentie culpam  apostolicus meror inciderit, quando concurrentibus ad unum scelus Iudeis Iudeorumque principibus, superbus taurorum pinguium tumor, et proterua uitulorum petulantia seuiebat; quando sub oculis ouium, pastoris iusti sanguinem [i 1Kb] frementium bestiarum rabies expetebat; quando denique etiam ipse, qui pati uenerat, de nostre nature communione dicebat: Tristis est anima mea usque ad mortem . Nunc autem postquam [i 1Kb] per susceptionem infirmitatis potentia est clarificata uirtutis, nulla fidelium mestitudine paschalis est [k 1Kb] obscuranda  solemnitas; nec cum tristitia nobis gestorum ordo recolendus est, cum ita Dominus usus sit malitia Iudeorum, ut de intentione facinoris, uoluntas sit [l 1Kb] impleta miserentis. Si autem in exitu Isrel de Aegypto agni sanguis fuit restitutio libertatis, et sacratissima est facta festiuitas, que per hostiam pecudis iram [m 1Kb] auerteret uastatoris; quanta populis Christianis concipienda sunt gaudia, pro quibus omnipotens Pater Filio suo unigenito non pepercit, sed pro nobis omnibus tradidit illum ; ut in occisione Christi, Pascha esset uerum, et singulare sacrificium, quo non ex dominatione Pharaonis unus populus, sed ex diaboli captiuitate totus mundus eruitur.



CAP. III.

Hoc igitur illud est, dilectissimi, sacramentum,  cui ab initio omnia sunt famulata mysteria. [n 1Kb] Nunc sanguis iusti Abel mortem summi Pastoris eloquitur, et in parricidio Iudeorum Cain interfector fratris 232 agnoscitur . Nunc diluuium et Ne arca  manifestat, quid sit renouationis in baptismo, et quid salutis in ligno. Nunc Abraham gentium pater promissos acquirit heredes; et in semine eius, non germen carnis, sed fidei propago benedicitur . Nunc ad prenuntiatum festis omnibus festum sacer nouorum mensis [o 1Kb] enituit, ut in quo accepit mundus exordium, in eodem haberet Christiana creatura principium. Quamuis igitur [p 1Kb] furentes Iudei fecerunt in Dominum Iesum quecumque uoluerunt, et suscepti hominis ueritatem nullis eorum ausibus potestas  diuina subtraxerit; patientia tamen Domini consilii sui munus impleuit, et pertinacia sacrilege crudelitatis profecit operi Saluatoris: quod non Scribe, non Pharisei, nec summi intellexere pontifices: [q 1Kb] Si enim cognouissent, numquam Dominum maiestatis crucifixissent . Nec ipse [r 1Kb] itaque diabolus intellexit, quod seuiendo in Christum, suum destrueret principatum, quia antique fraudis iura non perderet, si se a Domini Iesu sanguine contineret. Sed malitia nocendi [s 1Kb] auida, dum irruit, ruit; dum capit, capta est; dum persequitur mortalem, incidit  in Saluatorem. Inuenit sane in illo molimine [a 1Kb] imprudentis audacie dignum cooperatorem, dignumque consortem, cum impius Iudas maluit minister esse diaboli quam apostolus Christi, quem non timoris perturbatione deseruit, sed pecunie cupiditate distraxit.



CAP. Iu.

uidete, dilectissimi, et prudenter inspicite que germina et quales fructus de auaritie stirpe nascantur, quam merito Apostolus radicem omnium malorum esse [b 1Kb] definiuit ; quia nullum peccatum sine cupiditate committitur, et omnis illicitus appetitus, istius auiditatis est morbus. Amori pecunie [c 1Kb] uilis est omnis affectio, et anima lucri cupida etiam pro exiguo perire non metuit; nullumque est in illo corde iustitie uestigium,  in quo sibi auaritia fecit habitaculum. Hoc perfidus Iudas inebriatus ueneno, dum sitit lucrum, peruenit 233 ad laqueum: et tam stulte impius fuit, ut triginta argenteis et Dominum uenderet et Magistrum. Cum autem se ad excipiendum iniquitatis iudicium Dei Filius prebuisset, beatus apostolus Petrus, cuius fides ea deuotione feruebat, ut Domino et compati paratus esset et commori, ancilla sacerdotis calumniante perterritus, [d 1Kb] ex infirmitate periculum negationis incurrit: ob hoc, sicut apparet, hesitare permissus, ut in Ecclesie principe remedium penitentie conderetur; et nemo auderet de sua uirtute confidere, quando mutabilitatis periculum nec beatus Petrus potuisset euadere. Dominus autem iehsu, qui intra pontificale [e 1Kb] concilium solo  corpore tenebatur, trepidationem discipuli foris positi diuino uidit intuitu; et [f 1Kb] pauentis animum, mox ut respexit, erexit, et in fletus penitudinis incitauit. Felices, sancte apostole, lacryme tue, que ad diluendam culpam negationis, uirtutem sacri habuere baptismatis. Affuit enim dextera Domini Iesu Christi, que labentem te, priusquam [g 1Kb] deiicereris, exciperet, et firmitatem standi in ipso cadendi periculo recepisti. uidit in te Dominus non fidem [h 1Kb] uictam, non dilectionem auersam, sed constantiam fuisse turbatam. Abundauit fletus, ubi non defecit affectus, et fons caritatis lauit uerba formidinis: nec tardatum est remedium abolitionis, ubi non fuit iudicium uoluntatis. Cito itaque in soliditatem suam rediit [i 1Kb] petra, tantam recipiens fortitudinem, ut quod tunc  in Christi expauerat passione, in suo post supplicio  non timeret. [i 1Kb] Per Iesum Christum Dominum nostrum, cui est honor et gloria in secula seculorum. Amen.



SERMO LXI [Al. LIX]. De Passione Domini X.



SYNOPSIS.

I. Quam uane de affectato regno accusatus est Christus.---II. Quidquid egit Christus, diuine potestatis fuisse, non terreni regis.---234 III. Cur Christus mulierum lacrymas compescuerit.--- Iu. Quomodo Christus supplicia in hostem suum retorserit.---u. Blasphemantes in Christum Iudeos omnes creature condemnant; et eos omnibus religionis sacramentis priuatos uelum scissum demonstrat.



CAP. I.

Cum multis modis, dilectissimi, Iudaica impietas laboraret, ut [k 1Kb] causam aliquam perpetrandi  in Dominum Iesum sceleris inueniret, et mendacia, que falsi testes iniustis sacerdotibus famulando [l 1Kb] protulerant, nichil quod morte dignum esset afferrent; hoc quasi insuperabile repererunt, ut Dominum mundi, affectati regni inuidia perurgerent. Cumque Pilatus Iesum, quem frustra uidebat argui, uellet [m 1Kb] absolui, calumniose et minaciter conclamarunt: Si hunc dimittis, non es amicus Cesaris: omnis enim qui se regem facit, contradicit Cesari . [n 1Kb] Stultam insimulationem imprudenter, Pilate, timuisti. [o 1Kb] Sed formidabile fuerit nomen regium, ut pro imperio Cesaris opprimi debuerit noue molitio potestatis, si dominandi consilium tyrannicus tibi prodidit apparatus, si prouisio armorum, si congregatio diuitiarum, si presidia detecta sunt militum.  Quid eum grauari sinis de affectata potentia, cuius specialis fuit de humilitate doctrina? Romanis legibus non contradixit, censum subiit, didragma soluit, uectigalia non inhibuit, que Dei sunt Deo, et que sunt Cesaris Cesari reddenda constituit; paupertatem elegit, obedientiam suasit, mansuetudinem predicauit: hoc est uere, non Cesarem impugnare, sed iuuare.



CAP. II.

uerumtamen ne in totum inanis uideatur Iudeorum obiectio, discute diligentius, preses, quid de Domini Iesu operibus notum sit, quid de potestate compertum. Cecis uisum, surdis auditum, claudis gressum, mutis donauit eloquium, febres abegit, dolores resoluit, demonia eiecit, mortuos uiuificauit, mari et uentis, ut quiescerent, imperauit  . Magnum prorsus regem ista demonstrant,  qui non humana [a 1Kb] excellit potentia, sed uirtute diuina. Hanc ergo Iudei obiiciant potestatem, commutent [b 1Kb] actionem suam, et hoc proferant ore, 235 quod tenent corde. Quare de terrenis calumniantur, qui celestia persequuntur? Quamuis ergo Pilatus onerosum sibi inuidiosumque sentiret, quod eum Iudei de neglectu amicitie Cesaris impetebant, aliquamdiu tamen furorem ipsorum mitigare conatus est: et ideo Dominum Iesum diuersis contumeliis affici aut permisit, aut iussit, ut satiata iniquitas de innocentis iniuriis ulterius non seuiret. Sed pertinax malitia propriis crescebat augmentis, et in quem obtinuerat ius illusionis, exigebat et mortis. Unde cum et summi sacerdotes, et principes Iudeorum, omnisque multitudo crebris uocibus acclamarent:  Crucifige, crucifige, tradidit Iesum persequentium uoluntati, Barabba illis latrone dimisso, ut qui in die festo auctorem interficiebant uite, impunitas eis prestaretur homicide.



CAP. III.

Eunte itaque, dilectissimi, ad locum clarificationis sue Domino, et [c 1Kb] misericordia ab impiorum tabernaculis exeunte, ut adimpleretur quod scriptum est: Longe a peccatoribus salus , sequebatur eum multitudo populi, et mulierum plangentium et lamentantium [d 1Kb] eum . Solet enim sexus infirmior, etiam pro iis qui morte sunt digni, in lacrymas commoueri, et damnatorum exitus, pro nature communis consideratione misereri. Sed istum sibi planctum Dominus iehsu dedignatur impendi, quia non decebat luctus triumphum,  nec lamenta uictoriam. Denique conuersus ad eas, Filie, inquit, Ierusalem, nolite flere super me, sed super uosmetipsas, et super filios uestros flete. Quia uenient [e 1Kb] dies, in quibus dicent: Beate steriles, et uentres qui non genuerunt, et ubera que non nutrierunt. Ubi est tristitia crucifigendi? Ubi formido morituri? Non terret passuri animum hora supplicii, et docens nullam pro se flendi esse rationem, indicit penitentiam, denuntiando uindictam. Non est, inquit, quod dolere in me, Ierusalem filie, debeatis; pro uobis plangite, et pro uestris filiis eiulate. Super illos [f 1Kb] fundatur iste ploratus, quos tales uiscera uestra  pepererunt. Lugendum plane uobis est, 236 non [g 1Kb] de Saluatore credentium, sed de impietate [h 1Kb] pereuntium. Ego crucem uolens patior, et mortem in me, quam sum perempturus, admitto. Nolite flere pro mundi redemptione morientem, quem in maiestate Patris uidebitis iudicantem.



CAP. Iu.

Exaltatus [i 1Kb] ergo Christus iehsu in ligno retorsit mortem in mortis auctorem, et omnes principatus, aduersasque uirtutes, [i 1Kb] per obiectionem passibilis carnis elisit, [k 1Kb] admittens in se antiqui hostis audaciam, qui in obnoxiam sibi seuiendo naturam, etiam ibi exactor ausus est esse debiti, ubi nullum potuit uestigium inuenire peccati. Euacuatum est igitur generale illud uenditionis nostre et lethale chirographum, et pactum captiuitatis in ius transiit  Redemptoris. Claui illi, qui manus Domini pedesque transfoderant, perpetuis diabolum fixere uulneribus, et sanctorum pena membrorum inimicarum fuit interfectio potestatum: sic suam Christo [l 1Kb] consummante uictoriam, ut in ipso et cum ipso omnes, qui in eum crederent, triumpharent.



CAP. u.

Cum ergo Dominus crucifixi corporis eleuatione sublimis, reconciliationem mundi exsequeretur in quadam arce supplicii, latronemque conuersum ad paradisi uocaret habitaculum; uos, principes Iudeorum, legisque doctores, nec conscientie [m 1Kb] impietate compuncti, nec effectu sceleris mitigati, fixuris clauorum addebatis tela linguarum, dicentes: Alios saluos fecit, seipsum non potest saluum facere. Si rex Isrel est, descendat nunc de cruce, et  credimus ei . Sed his uocibus uestris stultis atque blasphemis reddunt omnia elementa responsum, et unam [n 1Kb] simul in uos sententiam ferunt celum, terra, sol, [o 1Kb] sidera, que indignos uos suo ministerio protestantur terribili motu, insolitoque defectu tenebras mundo uestre cecitatis ostentant . Quod si [p 1Kb] ad arguendum uos nec celestia, nec inferna sufficiunt, et crucem Christi magis potuerunt petre atque monumenta, quam corda uestra sentire; saltem quod in templo actum est, scienter aduertite. 237 uelum, cuius obiectu [q 1Kb] intercludebantur sancta sanctorum, a summo usque ad ima  diruptum est, et sacrum illud mysticumque secretum [a 1Kb] quo solus summus pontifex iussus fuerat intrare, reseratum est, ut nichil iam esset discretionis, ubi nichil resederat sanctitatis. Repudiatos itaque uos debuistis agnoscere, et omne ius sacerdotii perdidisse, quia uerum erat quod ueritas uobis dixerat: Si [b 1Kb] crederetis Mosi, crederetis et mihi . Merito ergo uos Testamentum utrumque condemnat, et gratia [c 1Kb] uacuatos, et lege priuatos, qui ideo resistitis nouis, quia non credidistis antiquis. Nos autem, dilectissimi, qui ab ignorantie tenebris liberati, fidei lumen accepimus, et in noui Testamenti hereditatem per electionem adoptionis intrauimus, [d 1Kb] in festiuitate, quam carnalis Isrel perdidit, gaudeamus: quoniam Pascha nostrum immolatus est Christus  ; per cuius ineffabilem gratiam omnium carismatum benedictione ditamur, et ita in nouitatem a uetustate transferimur, ut non solum paradisi restituamur habitaculo, sed etiam regni celestis glorie preparemur, adiuuante Domino nostro Iesu Christo, qui cum Patre et sancto Spiritu uiuit et regnat in secula seculorum. Amen.



SERMO LXII [Al. LX]. De Passione Domini XI; Dominico die habitus.



SYNOPSIS.

I. Quanta sit humani intellectus hebetudo ad mysteria contemplanda.---II. Fidem incarnationis per symbolum edoceri. Soliditas fidei Petri, ob quam Petra Ecclesie fundamentum constitutus est.---III. Diabolum malignitate sua esse deceptum. Orationem Christi pro inimicis eos ad fidem, predicante Petro, adduxisse.---Iu. Christo pro omnibus impiis mortuo, Iudas etiam potuisset consequi remedium,  si non festinasset ad laqueum.---u. mortem Christi in Iudeorum mente crudelem, 238 in morientis uirtute esse mirabilem.



CAP. I.

Desiderata nobis, dilectissimi, et uniuerso optabilis mundo adest festiuitas Dominice passionis, que nos inter exsultationes spiritualium gaudiorum silere non patitur: quia etsi difficile est [e 1Kb] de eadem re sepius digne apteque disserere, non est tamen liberum sacerdoti, in tanto diuine misericordie sacramento [f 1Kb] fidelis populi auribus subtrahere sermonis officium, cum ipsa materia, ex eo quod est ineffabilis, fandi tribuat facultatem; nec possit deficere quod dicatur, [g 1Kb] de qua numquam potest satis esse quod dicitur. Succumbat ergo humana  infirmitas glorie Dei, et in explicandis operibus misericordie eius, imparem se semper inueniat. Laboremus sensu, hereamus ingenio, deficiamus eloquio: bonum est ut nobis parum sit quod etiam recte de Domini maiestate sentimus: Dicente enim propheta: Querite Dominum et confirmamini, querite faciem eius semper , nemini presumendum est quod totum quod querit inuenerit, ne desinat propinquare qui cessarit accedere. Quid autem inter omnia opera Dei, in quibus humane admirationis fatigatur intentio, ita contemplationem mentis nostre et oblectat et superat, sicut passio Saluatoris? De cuius omnipotentia, que ei cum Patre unius et equalis essentie est, quoties, ut possumus, cogitamus, mirabilior nobis fit in Deo  humilitas quam potestas; et difficilius capitur diuine maiestatis exinanitio, quam seruilis forme [h 1Kb] in summa prouectio. Sed multum nos ad intellectum iuuat, quod licet aliud sit Creator, aliud creatura, aliud Deitas inuiolabilis, aliud caro passibilis; in unam tamen personam [i 1Kb] concurrat proprietas utriusque substantie, ut siue in infirmitatibus, siue in uirtutibus, eiusdem sit contumelia, cuius et gloria.



CAP. II.

Hac fidei regula, dilectissimi, quam in ipso exordio Symboli per auctoritatem apostolice institutionis accepimus, Dominum nostrum Iesum Christum, quem Filium Dei Patris omnipotentis unicum dicimus, eumdem [i 1Kb] quoque de Spiritu sancto natum ex Maria uirgine confitemur; nec ab eiusdem 239 maiestate discedimus, cum ipsum  crucifixum et mortuum, et die tertia credimus suscitatum. Omnia enim que Dei sunt, et que hominis, simul et humanitas expleuit et deitas: ut dum passibili impassibilis inest, nec uirtus [k 1Kb] in infirmitate affici, nec infirmitas possit in uirtute superari. Merito beatus Petrus apostolus in huius unitatis confessione laudatus est: [l 1Kb] qui, cum Dominus quid de ipso intelligerent discipuli, scrutaretur, omnium celerrime ora preueniens, Tu es, inquit, Christus Filius Dei uiui. Quod utique non reuelante uidit carne, [m 1Kb] nec sanguine, quorum obiectu interiores oculi poterant impediri, sed ipso Spiritu Patris in corde operante credentis, ut ad regimen totius Ecclesie preparatus, primum disceret quod doceret, et [n 1Kb] pro soliditate  fidei, quam erat predicaturus, audiret: Tu es Petrus, et super hanc petram edificabo Ecclesiam meam, et porte inferi non preualebunt aduersus eam . Christiane igitur fidei fortitudo, que portas mortis super inexpugnabilem petram edificata non metuit, unum Dominum Iesum Christum, et uerum Deum, et uerum hominem confitetur; eumdem credens filium uirginis, qui auctor est matris; eumdem natum in fine seculorum, qui creator est temporum; eumdem Dominum omnium uirtutum, et unum de stirpe mortalium; eumdem peccati nescium, et in similitudine carnis peccati pro peccatoribus immolatum.



CAP. III.

Qui ut humanum genus uinculis mortifere preuaricationis absolueret, et seuienti diabolo  potentiam sue maiestatis occuluit, et infirmitatem nostre humilitatis obiecit. Si enim crudelis et superbus inimicus consilium misericordie Dei nosse potuisset, Iudeorum animos mansuetudine potius temperare, quam iniustis odiis studuisset accendere; ne omnium captiuorum amitteret seruitutem, dum nichil sibi debentis persequitur libertatem. Fefellit ergo illum malignitas sua: intulit supplicium Filio Dei, quod cunctis filiis hominum in remedium uerteretur. Fudit sanguinem iustum, qui reconciliando mundo et pretium esset et poculum. Suscepit Dominus, quod secundum 240 propositum sue uoluntatis elegit. Admisit in se impias manus furentium, que dum proprio incumbunt sceleri, famulate sunt Redemptori. Cuius etiam circa interfectores  suos tanta erat pietatis affectio, ut de cruce supplicans Patri, non se uindicari, sed illis postularet ignosci, dicens: Pater, [a 1Kb] dimitte illis, quia nesciunt quid faciunt . De cuius utique orationis potentia fuit, ut predicatio Petri apostoli, ex iis qui dixerunt: Sanguis [b 1Kb] illius super nos et super filios nostros , multorum ad penitentiam corda conuerteret, et uno die baptizarentur tria fere millia Iudeorum ; fieretque omnium cor unum et anima una , paratorum iam pro eo mori quem poposcerant crucifigi.



CAP. Iu.

Ad hanc indulgentiam traditor Iudas peruenire non potuit: quoniam perditionis filius, cui diabolus stabat a dextris , prius in desperationem transiit, quam sacramentum generalis  redemptionis Christus impleret. Nam mortuo pro omnibus impiis Domino, potuisset etiam [c 1Kb] forte hic consequi remedium, si non festinasset ad laqueum. Sed maligno cordi, [d 1Kb] et nunc furti fraudibus dedito, nunc parricidalibus commerciis occupato, nichil umquam documentorum misericordie Saluatoris insederat. [e 1Kb] Impiis acceptauerat auribus Domini uerba dicentis: Non ueni uocare iustos, sed peccatores ; et: Filius hominis uenit querere et saluare quod perierat ; nec intellexerat clementiam Christi, qui non solum corporeis infirmitatibus medebatur, sed etiam uulnera debilium curabat animarum, dicens [f 1Kb] paralytico: Constans esto, fili, remissa sunt tibi peccata tua ; dicens et oblate sibi adultere: Nec ego te condemnabo,  uade [g 1Kb] et amplius noli peccare ; ut per omnia opera sua ostenderet, in illo aduentu suo saluatorem mundi se uenisse, non iudicem. A quo intellectu alienatus impius traditor, insurrexit in semetipsum [h 1Kb] , non iudicio penitentis, sed furore pereuntis: ut qui uite auctorem interfectoribus uendidisset, in augmentum damnationis sue etiam moriendo peccaret.



CAP. u.

Quod ergo falsi testes, quod cruenti principes, quod impii sacerdotes [i 1Kb] in Dominum 241 Iesum Christum ministerio ignaui presidis et famulatu imperite cohortis egerunt, et detestandum uniuersis seculis, et amplectendum fuit. Crux enim Domini, sicut [i 1Kb] in Iudeorum erat mente crudelis, ita est in Crucifixi uirtute mirabilis. Furit in unum  populus, et miseretur omnium Christus. Quod seuitia infertur, [k 1Kb] uoluntate suscipitur: ut licentia facinoris eterne opus impleat uoluntatis. Unde omnis ordo rerum gestarum, quem plenissime euangelica narratio [l 1Kb] percurrit, ita fidelium est accipiendus auditu, ut salua 242 fide actionum, que tempore Dominice passionis implete sunt, intelligamus non solum remissionem peccatorum in Christo completam, sed etiam formam iustitie esse propositam. [m 1Kb] uerum, ut hoc diligentius, iuuante Domino, disseratur, hec sermonis portio in quartam sabbati reseruetur. Aderit ut speramus, gratia Dei, que nos orantibus uobis faciat promissa complere: per Dominum nostrum Iesum Christum, qui cum Patre et Spiritu sancto regnat in secula seculorum. Amen.





ADMONITIO IN TRES SERMONES SEQUENTES.


Post antecedentem sermonem perturbatus erat in editis, sicut et in non paucis mss. aliquot subsequentium sermonum ordo, qui propterea a nobis plane immutandus fuit. Antecedenti sermoni subiiciebatur sermo cui initium est. Omnia quidem tempora. Sub finem uero sermonis antecedentis promittitur alius sermo feria quarta habendus, in quo S. Leo ita se locuturum spondet, ut salua fide actionum, que tempore Dominice passionis implete sunt, intelligamus non solum remissionem peccatorum in Christo completam , sed etiam formam iustitie esse propositam; quod in feriam quartam exponendum remittit. De hoc autem nichil in sermone Omnia quidem tempora in editis subiecto; quin in ipso alius pariter sermo feria quarta habendus promittitur, qui a nobis postea indicabitur. At sermone sequenti, Gloria, dilectissimi, cap. 1, et promissionis mentionem facit, et addit: Que Dominica passio omnes nos et redemit, et docuit, ut unde datum est pretium, inde et iustitia sumeretur. Et cap. 3: Et sacramentum condidit et exemplum, ut unum apprehenderent renascendo, alterum sequerentur imitando, que ad propositam iustitie formam referuntur. Hic igitur sermo, uelut anterioris sermonis portio in quartam sabbati reseruata, non erat disiungendus. Post hunc dabimus sermonem, Omnia quidem tempora, die Dominico habitum contra Eutychianos; in cuius fine cum alius sermo eadem super re feria quarta adiiciendus dicatur, nec statim subiectus inueniretur in editis, nos subiecimus. Deprehendimus autem hunc sermonem esse illum qui incipit: Sermonem, dilectissimi, de gloriosa Domini nostri Iesu Christi passione promissum; ubi S. pontifex in Eutychis errorem pariter disserit. Enimuero hos duos sermones ob continuationem uelut unum habendos, patet ex epist. 124 et 165, in quibus postquam S. Leo duo fere integra postrema capita 3 et 4 descripsit ex sermone, qui incipit: Omnia quidem tempora, continuo subiicit fragmentum primi capitis ex alio sermone, qui inchoat: Sermonem, dilectissimi; unde alter alterius est portio. Hec omnia confirmat ordo qui inuenitur in duobus antiquis mss. Lectionariis basilice S. Petri, num. 105 et 107, ubi inter sermones de Passione post sermonem, Desiderata nobis, subditur: Gloria, dilectissimi; dein: Omnia quidem tempora; ac postea, Sermonem, dilectissimi, de gloriosa, etc. Idem etiam ordo exhibetur in tribus aliis codicibus prestantis collect. 2.



243 SERMO LXIII. De Passione Domini XII; habitus feria quarta.



SYNOPSIS.

I. Non sola sua potentia pugnatum esse a Christo, sed ex humilitate nostra, ut iustitia seruaretur. ---II. Quidquid habemus adimpletum, id antiquos habuisse obumbratum; unamque fidem ac spem esse omnium.---III. Inseparabilem esse unionem Christi cum utroque corpore suo, naturali et mystico. ---Iu. Hoc maxime Christiano enitendum, ut caput suum imitetur.---u. Sola precepta ceremonialia esse mutata; gratiam autem datam ad moralia.--- uI. Christum innumeros sibi filios baptismo parere, in quo mortis et resurrectionis imago elucet. ---uII. Omne Christiani meritum, gloriam esse Christi; qui quos carne sua pascit, spiritu etiam agit et regit.



CAP. I.

Gloria, dilectissimi, Dominice passionis, de qua nos etiam hodie locuturos esse promisimus,  humilitatis maxime est miranda mysterio; que omnes nos et redemit et docuit: ut unde datum est pretium, inde et iustitia sumeretur. Omnipotentia enim Filii Dei, [a 1Kb] qua per eamdem essentiam equalis est Patri, potuisset humanum genus a dominatu diaboli solo imperio sue uoluntatis eruere, nisi diuinis operibus maxime congruisset, ut nequitie hostilis aduersitas de eo quod uicerat uinceretur, et [b 1Kb] per ipsam naturam naturalis repararetur libertas, per quam generalis fuerat illata captiuitas. Dicente autem euangelista quod uerbum caro factum est, et habitauit in nobis ; et dicente Apostolo quod Deus erat in Christo mundum reconcilians sibi  : ostensum est, quia Unigenitus summi Patris tale iniit cum humana humilitate consortium, [c 1Kb] ut suscepta nostre carnis animeque substantia unus atque idem Dei Filius permaneret, nostra augendo, non propria [d 1Kb] : quia infirmitas erat prouehenda, non uirtus: ut cum suo Creatori creatura esset unita, nichil 244 assumpto diuinum, nichil assumenti deesset humanum.



CAP. II.

Hoc consilium misericordie et iustitie Dei, licet in preteritis seculis quibusdam uelaminibus fuerit obumbratum, non tamen ita obtectum est ut sanctorum, qui [e 1Kb] ab initio usque ad aduentum Domini laudabiles exstiterunt, intellectui negaretur: cum et propheticis uerbis, et rerum gestarum significationibus, salus que in Christo erat uentura, promissa  sit: quam non solum qui predicabant adepti sunt, sed omnes etiam qui predicantibus crediderunt. Una enim fides iustificat uniuersorum temporum sanctos, et ad eamdem [f 1Kb] spem fidelium pertinet, quidquid per mediatorem Dei et hominum Iesum Christum , uel nos confitemur factum, uel patres nostri [g 1Kb] adorauere faciendum. Nec inter Iudeos atque gentiles ulla [h 1Kb] distinctio est. Siquidem, sicut ait Apostolus, circumcisio nichil est, et preputium nichil est, sed obseruatio mandatorum Dei ; que si cum integritate fidei seruentur, ueros Abrahe filios, id est perfectos faciunt Christianos, dicente eodem Apostolo: Quicumque  enim in Christo Iesu baptizati estis, Christum induistis. Non est Iudeus, neque Grecus; non est seruus, neque liber; non est masculus, neque femina. [a 1Kb] Omnes enim unum estis in Christo. Si autem nos Christi: ergo Abrahe semen estis, secundum promissionem heredes .



CAP. III.

Non ergo est dubium, dilectissimi, naturam humanam in tantam connexionem a Filio Dei esse susceptam, ut non solum in illo homine qui est primogenitus totius creature , sed etiam in omnibus sanctis suis unus idemque sit Christus; et sicut a membris caput, ita a capite membra diuidi [b 1Kb] non possint. Quamuis enim non istius uite sit, sed eterne, ut sit Deus omnia in omnibus ; tamen etiam modo templi sui, quod est Ecclesia  , indiuisus habitator est, secundum quod ipse promisit, dicens: Ecce ego uobiscum sum omnibus diebus usque ad consummationem seculi . Quibus Apostolus consonans ait: Ipse est caput corporis Ecclesie, qui est principium, primogenitus ex mortuis: ut sit in omnibus ipse primatum tenens, quia in ipso complacuit omnem plenitudinem [c 1Kb] habitare, et per eum reconciliari omnia in ipso .



245 CAP. Iu.

His autem et aliis pluribus testimoniis quid insinuatur cordibus nostris, nisi ut per omnia ad imaginem eius renouemur, qui permanens in forma Dei, carnis peccati [d 1Kb] forma esse dignatus est ? Omnes enim infirmitates nostras, que ueniunt de peccato, absque peccati communione  suscepit, ut famis et sitis, somni et lassitudinis, meroris ac fletus affectionibus non careret, doloresque seuissimos usque ad mortis extrema pateretur: quia nemo posset laqueis mortalitatis absolui, nisi ille, in quo solo innocens erat [e 1Kb] natura omnium, sineret se interfici manibus impiorum. Unde Saluator noster Dei Filius uniuersis in se credentibus, et sacramentum condidit, et exemplum: ut unum apprehenderent renascendo, alterum sequerentur imitando. Hoc enim docet beatus Petrus apostolus dicens: Christus passus est pro nobis, uobis relinquens exemplum, ut sequamini uestigia eius. Qui peccatum non fecit, nec inuentus est dolus in ore eius. Qui cum malediceretur, non maledicebat; cum pateretur, non comminabatur: tradebat  autem iudicanti se iniuste. Qui peccata nostra ipse pertulit in corpore suo super lignum, ut peccatis mortui, iustitie [f 1Kb] uiuamus .



CAP. u.

Sicut ergo nemo est credentium, dilectissimi, cui dona neganda sint gratie, ita nemo est qui non sit Christiane debitor discipline: quia etsi remota est [g 1Kb] mystice legis asperitas, uoluntarie tamen obseruantie creuit utilitas, dicente euangelista Ioanne: Quia lex per Mosen data est, gratia autem et ueritas per Iesum Christum facta est . Omnia enim que secundum legem, siue in circumcisione carnis, siue in diuersitatibus hostiarum, siue in sabbati obseruantia precesserunt, Christum testificata, Christi sunt gratiam prelocuta. Et ipse est finis legis , non euacuando significationes  ipsius, sed implendo. Qui licet idem sit auctor ueterum qui nouorum, [h 1Kb] figuratarum tamen promissionum sacramenta mutauit, quia promissa perfecit: et denuntiationibus cessationem imposuit, quoniam denuntiatus aduenit. In preceptis autem moralibus nulla prioris Testamenti decreta reprobata, sed euangelico magisterio multa 246 sunt aucta: ut perfectiora et lucidiora essent dantia salutem quam promittentia Saluatorem.



CAP. uI.

Omnia igitur que Dei Filius ad reconciliationem mundi et fecit, et docuit, non in historia tantum preteritarum actionum nouimus, sed etiam [i 1Kb] in presentium operum uirtute sentimus. Ipse est qui de Spiritu sancto ex matre editus uirgine incontaminatam Ecclesiam suam eadem inspiratione fecundat,  ut per baptismatis partum innumerabilis filiorum Dei multitudo gignatur, de quibus dicitur: Qui non ex sanguinibus, neque [i 1Kb] ex uoluntate carnis, neque ex uoluntate uiri, sed ex Deo nati sunt . Ipse est in quo semen Abrahe totius mundi [k 1Kb] adoptione benedicitur; et fit patriarcha gentium pater , dum promissionis filii fide, non carne nascuntur. Ipse est qui nullius gentis exceptionem faciens, de omni natione que sub celo est unum sanctarum ouium efficit gregem, et quotidie implet quod promiserat, dicens: Habeo et alias oues, que non sunt ex hoc ouili, et illas oportet me adducere, et uocem meam audient; et [l 1Kb] erit unus grex et unus pastor . Quamuis enim beato Petro  principaliter dicat, Pasce oues meas , ab uno tamen Domino ipsa omnium regitur cura pastorum, et uenientes ad petram tam letis tamque irriguis pascuis alit, ut innumere oues dilectionis pinguedine roborate, sicut bonus pastor dignatus est pro ouibus suis animam [a 1Kb] suam ponere , ita et ipse non dubitent pro nomine pastoris occumbere. Ipse est [b 1Kb] cui non solum gloriosa martyrum fortitudo, sed etiam omnium renascentium fides in ipsa regeneratione compatitur. Dum enim renuntiatur diabolo, et creditur Deo, dum in nouitatem a uetustate transitur, dum terreni hominis imago deponitur, et celestis forma suscipitur, quedam species mortis et quedam similitudo resurrectionis interuenit, ut susceptus a Christo Christumque suscipiens  non idem sit post lauacrum qui ante baptismum fuit, sed corpus regenerati [c 1Kb] fiat caro Crucifixi.



CAP. uII.

Hec commutatio, dilectissimi, dextre est Excelsi , qui operatur omnia in omnibus : 247 ut [d 1Kb] in singulis fidelibus per bone conuersationis qualitatem ipsum piorum operum intelligamus auctorem; gratias agentes agentes misericordie Dei, qui innumeris carismatum donis ita uniuersum Ecclesie corpus exornat, ut per multos unius luminis radios idem ubique splendor appareat, nec possit nisi gloria esse Christi, cuiuslibet meritum Christiani. Hoc est illud uerum lumen, quod omnem hominem iustificat et illustrat. Hoc est quod eruit de potestate tenebrarum, et transfert in regnum Filii Dei . Hoc est quod per nouitatem uite  desideria anime prouehit, et concupiscentias carnis exstinguit. Hoc est [e 1Kb] quo Pascha Domini in azymis sinceritatis et ueritatis legitime celebratur : dum fermento ueteris malitie abiecto, noua creatura de ipso Domino inebriatur et pascitur. Non enim aliud agit participatio corporis et sanguinis Christi, quam ut in id quod sumimus transeamus: et in quo commortui, et consepulti, et conresuscitati sumus, ipsum per omnia et spiritu et carne gestemus, dicente Apostolo: Mortui enim estis, et uita uestra abscondita est cum Christo in Deo. Cum enim Christus apparuerit uita uestra, tunc et uos apparebitis cum ipso in gloria : qui cum Patre et sancto Spiritu uiuit et regnat in secula seculorum. Amen.



SERMO LXIu [Al. LXI]. De Passione Domini XIII; habitus die dominico.



SYNOPSIS.

I. Attente contemplandam esse Domini passionem, cuius fides ex fide pendet incarnationis. ---II Cur Filius, qui equalis est Patri, et solus sine peccato, sit incarnatus, et non alia persona?---III. Quanti sint pretii mors et sacrificium Christi in  Cruce?---Iu. Utramque naturam suas in Christo proprietates seruantem, suas partes habere in mysteriis diuersas.



CAP. I.

Omnia quidem tempora, dilectissimi, Christianorum animos sacramento Dominice passionis et resurrectionis exercent, neque ullum nostre religionis officium est quo non tam mundi reconciliatio [f 1Kb] quam humane in Christo nature assumptio celebretur. Sed nunc uniuersam Ecclesiam maiori intelligentia instrui, et 248 spe feruentiore oportet accendi, quando ipsa rerum dignitas, ita sacratorum dierum recursu, et paginis euangelice ueritatis exprimitur, ut Pascha Domini non tam preteritum recoli quam presens debeat honorari. In nullo igitur ab iis que ad crucem Iesu Christi pertinent, fidei nostre  peregrinetur intuitus, et nichil eorum que narratione Euangelii retexuntur, otioso accipiamus auditu: ut quia non defuerunt nec adhuc desunt qui ueritatem Dominice incarnationis impugnent, et quod in utero uirginis matris Marie uerbum caro factum est , quod infans editus per incrementa corporea ad perfecte uirilitatis profecit etatem, quodque crucifixus, mortuus, ac sepultus die tertia resurrexit in nostre quidem imaginis forma, sed non in nostre carnis asserant gestum esse natura: nos ab euangelicis et apostolicis testimoniis nullatenus recedentes, [g 1Kb] eorum intelligentia roboremur, quorum nos certissima experimenta docuerunt: ut pie atque constanter possimus dicere quoniam in illis [h 1Kb] et nos eruditi sumus, et quod uiderunt uidimus, et quod didicerunt didicimus, et quod contrectauerunt palpauimus ; et ideo in passione Domini non conturbamur, quia in generatione non fallimur.



CAP. II.

Scimus etenim, dilectissimi, et toto corde profitemur, Patris, et Filii, et Spiritus sancti unam esse Deitatem, et consubstantialem sempiterne Trinitatis essentiam, in nullo a se diuisam, in nullo esse diuersam, quia simul est intemporalis, simul est incommutabilis, simul quod est, esse non desinens. In hac autem ineffabili unitate Trinitatis, cuius in omnibus communia sunt opera atque iudicia, reparationem humani generis proprie Filii persona suscepit: ut quoniam ipse est, per quem omnia facta sunt, et sine quo factum est nichil , quique plasmatum de limo terre hominem flatu uite rationalis animauit, idem naturam nostram ab eternitatis arce  deiectam amisse restitueret dignitati, et cuius erat conditor, esset etiam reformator: sic consilium suum dirigens in effectum, ut ad dominationem diaboli destruendam magis uteretur iustitia rationis quam potestate uirtutis. Quia ergo primi hominis uniuersa  posteritas uno simul uulnere sauciata corruerat, nec ulla sanctorum merita conditionem poterant illate mortis euincere, uenit e celo medicus singularis, multis sepe significationibus nuntiatus, et prophetica diu pollicitatione promissus, qui manens in forma Dei, et nichil proprie maiestatis amittens, in carnis nostre animeque natura, sine contagione antique preuaricationis oriretur. 249 Solus enim beate uirginis natus est filius absque delicto, non extraneus ab hominum genere, sed alienus a crimine , cum de Ade propagine unus existeret in quo diabolus quod suum diceret non haberet. Qui dum in eum seuit quem sub peccati lege non tenuit, ius impie dominationis  amisit.



CAP. III.

[b 1Kb] Effusio enim pro iniustis sanguinis iusti tam potens fuit ad priuilegium, tam diues ad pretium, ut si uniuersitas captiuorum in Redemptorem suum crederet, nullum tyrannica uincula retinerent. Quoniam, sicut Apostolus ait, ubi abundauit peccatum, superabundauit et gratia . Et cum sub peccati preiudicio nati potestatem acceperint ad iustitiam renascendi, ualidius donum factum est libertatis quam debitum seruituis. Quam itaque sibi in huius sacramenti presidio spem relinquunt, qui in Saluatoris nostri corpore negant humane substantie ueritatem? Dicant quo sacrificio reconciliati, [c 1Kb] quo sanguine sint redempti. Quis est qui tradidit semetipsum pro nobis oblationem et hostiam Deo in odorem suauitatis  ? Aut quod umquam sacrificium sacratius fuit quam quod uerus Pontifex altari crucis per immolationem sue carnis imposuit? Quamuis enim in conspectu Domini multorum sanctorum pretiosa mors fuerit , nullius tamen insontis occisio, propitiatio fuit mundi. Acceperunt iusti, non dederunt coronas; et de fidelium fortitudine exempla nata sunt patientie, non dona iustitie. Singulares quippe in  singulis mortes fuerunt, nec alterius quisquam debitum [d 1Kb] suo fine persoluit, cum inter filios hominum unus solus Dominus noster iehsu exstiterit, in quo omnes crucifixi, omnes mortui, omnes sepulti, omnes etiam [e 1Kb] sint suscitati; de 250 quibus ipse dicebat: Cum exaltatus fuero [f 1Kb] , omnia traham ad meipsum . Fides enim uera iustificans impios, et creans iustos [g 1Kb] ad nature sue tracta participem, in illo acquirit salutem, [h 2Kb] in quo solo homo se inuenit innocentem; et quia unus est mediator Dei et hominum homo Christus iehsu , per communionem sui generis ad pacem peruenit deitatis, liberum habens [i 1Kb] de eius potentia gloriari, qui contra hostem superbum in carnis nostre infirmitate congressus, iis uictoriam suam tribuit, in quorum  corpore triumphauit.



CAP. Iu.

Cum ergo in uno Domino nostro Iesu Christo uero Dei atque hominis Filio, confitemur diuinam de Patre naturam, humanam de matre substantiam, licet Dei uerbi et carnis una persona sit, [i 1Kb] et utraque essentia communes habeat actiones, intelligende tamen sunt ipsorum operum qualitates, et sincere fidei contemplatione cernendum est ad que prouehatur humilitas infirmitatis, et ad que inclinetur altitudo uirtutis; quid sit quod caro sine uerbo non agit, et quid sit quod uerbum sine carne non efficit. Sine uerbi enim potentia nec conciperet uirgo nec pareret, et sine ueritate carnis obuoluta pannis infantia non iaceret . Sine uerbi potentia non adorarent magi puerum nouo sidere declaratum,  et sine ueritate carnis non iuberetur puer in Aegyptum transferri, quem Herodes cupiebat [k 1Kb] occidi . Sine uerbi potentia non diceret uox Patris missa de celo: Hic est Filius meus dilectus, in quo mihi bene complacui , et sine ueritate carnis non protestaretur Ioannes: Ecce Agnus Dei, ecce qui tollit peccata mundi . Sine uerbi potentia non fieret redintegratio debilium  et uiuificatio mortuorum, et sine ueritate carnis nec cibus ieiuno, nec somnus esset necessarius fatigato. 251 Postremo sine uerbi potentia non se Dominus Patri profiteretur equalem , et sine ueritate carnis non idem diceret Patrem [a 1Kb] se esse maiorem : cum catholica fides [b 1Kb] utrumque suscipiat, utrumque defendat, que secundum proprietatem diuine humaneque substantie, unum Dei Filium et hominem credit et uerbum. Multa sunt, dilectissimi, que ad expositionem huius quam predicamus fidei de toto Scripturarum corpore [c 1Kb] possemus assumere, quia nichil sepius diuinis commendatur eloquiis, quam Dei Filius secundum Deitatem sempiternus ex Patre, et idem secundum carnem temporalis ex matre. Sed ne caritatis uestre fatigetur  auditus, hodierno sermoni adhibendus est modus, ut quarta sabbati que sunt adiicienda [d 1Kb] seruemus, auxiliante Domino nostro Iesu Christo, qui cum Patre et Spiritu sancto uiuit et regnat in secula seculorum. Amen.



SERMO LXu [Al. LXIu]. De Passione Domini XIu; habitus feria quarta.



SYNOPSIS.

I. Eutychianos, cum ueram carnem in Christo non agnoscunt, aut falsum in eo hominem credere, aut Deum passibilem.---II. Christum potentiam Deitatis continuisse, ut et saluaret et roboraret patiendo. ---III. ueram fuisse Christi passionem; quem Deum negant Iudei, hominem Eutychiani.---Iu. Omnia Christi mysteria ueram in Christo carnem probant, sine qua non est primitie dormientium.---u. Nisi uera sit caro Christi, in eo Diuinitatem inhabitare corporaliter non posse.



CAP. I.

Sermonem, dilectissimi, de gloriosa Domini nostri Iesu Christi passione promissum, ita exspectationi uestre intelligo esse reddendum, ut officium disserendi et festo paschali [e 1Kb] seruiat, et ausibus impii erroris occurrat. Qui enim Dei Filium ueram nostre carnis negant suscepisse naturam, inimici sunt fidei Christiane, et euangelicam predicationem nimis impudenter impugnant: ut secundum ipsos crux 252 Christi aut simulatio fuerit phantasmatis, aut supplicium Deitatis. Quod a cordibus piorum longe est repellendum, quia catholica integritas nec maculam perfidie, nec rugam potest habere mendacii; que unum Christum, sicut Deum, sic hominem confitetur, ut nec falsum hominem, nec  Deum dicat fuisse passibilem. [f 1Kb] Quamuis ergo ab illo initio, quo in utero uirginis uerbum caro factum est  , nichil umquam inter diuinam humanamque substantiam diuisionis exstiterit, et per omnia incrementa corporea unius persone fuerint totius temporis actiones, ea ipsa tamen que inseparabiliter facta sunt, nulla permixtione confundimus: sed quid cuius nature sit ex operum qualitate sentimus; nec diuina enim humanis preiudicant, nec humana diuinis, cum ita in idipsum utraque concurrant, ut in eis nec proprietas absumatur, nec persona geminetur.



CAP. II.

Transcursis igitur iis que passionem Domini precesserunt, quid documentorum habeat sacramentum paschale tractemus. Nam exardescente ad effectum sui sceleris seuitia Iudeorum, cum Deus esset in Christo mundum reconcilians sibi , nulla uis templo corporis eius, nisi ipse permitteret, potuisset inferri. Siquidem terribilis illa militum cohors, et a principibus et Phariseis missa cum gladiis et fustibus multitudo, ita una Domini uoce [g 1Kb] perculsa fuit, ut cum turbe dixissent Iesum se querere Nazarenum, et ipse respondisset, Ego sum ; nemo eorum subsisteret, sed omnes simul amisso membrorum officio retrorsum acti elisique corruerent. In quo utique diuine erat potestatis [h 1Kb] indicium, que impiorum conatus, non armis contrariis, neque ullius creature potentis auxilio, sed sola uerbi uirtute prosterneret. Quia uero saluando humano generi alterius operis ratio congruebat, nec posset sanguis Christi pretium credentium fieri, si Redemptor se non sineret comprehendi, admisit in  se impias manus, et [i 1Kb] cohibita est potentia Deitatis, ut perueniretur ad gloriam passionis. Cuius utique inanis fuisset species, et nulli profutura imago tolerantie, nisi uera Diuinitas ueris se humane carnis sensibus induisset: ut unus Dei atque hominis Filius, aliunde intemerabilis, aliunde passibilis, mortale nostrum per suum immortale renouaret. Et ideo mestitudine, ideo [i 1Kb] formidine non 253 carebat, ut ad euincendas [k 1Kb] huiusmodi perturbationes, non solum nos sacramento susceptionis, sed etiam exemplo fortitudinis roboraret. Nam iniusta uideretur eius ad patientiam cohortatio, cui nulla esset in nostra infirmitate communio.



CAP. III.

ueras autem Domini passiones Isaias propheta ipsius uoce prenuntiat, dicens: Dorsum  meum dedi in flagella, et maxillas meas in palmas; uultum autem meum non auerti a confusione sputorum  . Quod itaque [a 1Kb] uerbum caro patiebatur, non uerbi pena erat, sed carnis; cuius iniurie atque supplicia etiam ad impassibilem redundabant, ut merito ei dicantur illata, que in ipsius sunt corpus admissa, dicente Apostolo: Si enim cognouissent, numquam Dominum [b 1Kb] maiestatis crucifixissent . Obcecati enim Iudei malitia sua in quod prorupissent facinus nesciebant. Unde misericors Dominus iehsu, qui etiam interfectores suos uellet sua morte saluare, pro ignorantia seuientium de crucis altitudine supplicabat, dicens: Pater, ignosce illis, [c 1Kb] quia nesciunt quid faciunt . Nec intellectu enim cordis, nec auditu auris, nec oculorum intuitu sentiebant quem falsis testimoniis appetissent, quem affigi patibulo cegissent, dum in corpore hominis  non agnoscunt substantiam Deitatis. uiderunt humilem, et non adorauerunt uniuersitatis auctorem, nec intellexerunt potestatem iudicaturi, despicientes mansuetudinem iudicati: ut [d 1Kb] et persecutores ueri Dei et negatores ueri hominis una impietas sociaret: dum serui formam in Christo et Iudei estimant solam, et heretici asserunt falsam.



CAP. Iu.

[e 1Kb] Dicant ergo isti [f 1Kb] phantasmatici Christiani, que substantia Saluatoris affixa sit ligno, que iacuerit in sepulcro, et reuoluto monumenti lapide, que tertia die caro resurrexerit, uel quale corpus iehsu discipulorum uisui, clausis ad eos ostiis ingressus , intulerit, cum ad abigendum cernentium diffidentiam, inspici oculis, digitisque tractari patentes adhuc fixuras clauorum, et recens  compuncti lateris uulnus 254 [g 1Kb] exigeret . Ac si tanta in luce ueritatis tenebras suas heretica obduratio non relinquit, ostendant unde sibi spem uite polliceantur eterne, unde resurrectionis Christi se credant esse consortes. Non enim possunt cum Apostolo dicere: Christus resurrexit a mortuis, primitie dormientium , quia non sunt primitie hominum, si non sunt de humane stirpe nature. Qui enim primus [h 1Kb] hominum resurrexit, eius plenitudinis est portio [i 1Kb] quam precessit: et pie creditur, hoc quod est in capite inchoatum, in membris quoque esse complendum: Quia sicut in Adam omnes moriuntur, ita et in Christo omnes uiuificabuntur .



CAP. u.


Amplectentes igitur, dilectissimi, [i 1Kb] christiane spei unicum pignus, non diuellamur a compage corporis Christi: In quo habitat, sicut Apostolus ait, omnis plenitudo Diuinitatis corporaliter; et estis in illo repleti . Nam cum incorporea sit substantia Dei, quomodo corporaliter in Christo habitat, nisi quia caro nostri generis, facta est caro Deitatis; et in illo sumus Deo repleti, in quo crucifixi, in quo sepulti, in quo sumus etiam suscitati; ut possimus cum Apostolo dicere: Nostra autem conuersatio in celis est: unde etiam Saluatorem exspectamus Dominum nostrum Iesum Christum, qui reformabit corpus humilitatis nostre conforme fieri corpori glorie sue , uiuens et regnans cum Patre et cum Spiritu sancto in secula  seculorum. Amen.



SERMO LXuI [Al. LXII]. [k 1Kb] De Passione Domini Xu.



SYNOPSIS.I.

Gratuitam esse reparationis gratiam: a nullo exspectandam fuisse nisi a Christo, qui solus innocens solos in se credentes etiam in ueteri Testamento iustificauit.---II. Eadem mysteria in utroque Testamento; 255 in uno uelata, in altero reuelata.--- III. Pascha non rite celebrari nisi a credentibus. Miraculis, que Christo moriente facta sunt, quemque erudiri. Mirabiles mortis Christi effectus.---Iu. Quidquid factum est a Christo, nostri causa factum esse; a quo nos infidelitas exsortes facit.---u. Christi inimicos per eius gratiam esse destructos.



CAP. I.

Euangelica lectio, dilectissimi, que sacratissimam Dominice passionis reserauit historiam,  ita uniuerse Ecclesie nota est de communi frequenter auditu, ut rerum gestarum ordinem, tamquam sub uestris habitum oculis, singuli quique recolatis. Nec parum estimandi sunt profecisse, qui de iis que [l 1Kb] audiere non dubitant, ut etiamsi nondum liquide aliquod ualeant Scripturarum capere sacramentum, firmissime tamen credant in diuinis [m 1Kb] libris nullum esse mendacium. Quia ergo sincere fidei promissa est intelligentie plenitudo, erigat se ad promerendam sancti Spiritus eruditionem, illuminatarum mentium uigor; et non contentus sit facti ordinem nosse, nisi etiam ipsam rationem impense sibi pietatis inspiciat: ut auctorem suum humana natura, sciendo quantum ab eo sit dilecta, plus diligat. Miserendi  enim nostri causam Deus nisi in sua [a 1Kb] bonitate non habuit; et mirabilior est secunda hominum generatio quam prima [b 1Kb] conditio: quia plus est in nouissimis seculis reparasse Deum quod perierat, quam a principio fecisse quod non erat. Libertatem itaque innocentie naturalis, quam primorum parentum preuaricatione perdidimus, nulla per se sanctorum precedentium merita receperunt, quia lata in transgressores sententia, omnem progeniem captiue posteritatis obstrinxit, et nemo exstitit exsors a damnatione, quia nullus fuit liber a crimine. Sed redemptio Saluatoris destruens opus diaboli, et rumpens uincula peccati, ita magne pietatis sue disposuit sacramentum, ut usque ad consummationem quidem mundi prefinita generationum plenitudo decurreret,  sed renouatio originis per iustificationem indiscrete fidei ad omnia retro secula pertineret. Incarnatio quippe uerbi, 256 et occisio ac resurrectio Christi, uniuersorum fidelium salus facta est, et [c 1Kb] sanguis unius iusti hoc nobis donauit, qui eum pro reconciliatione mundi credimus fusum, quod contulit patribus, qui similiter credidere fundendum.



CAP. II.

Nihil ergo, dilectissimi, ab antiquis significationibus in Christiana religione diuersum est, nec umquam a precedentibus iustis, nisi in Domino Iesu Christo saluatio sperata est, dispensationibus [d 1Kb] quidem pro diuine uoluntatis ratione uariatis, sed in idipsum coruscantibus et legis testimoniis, et prophetie oraculis, et oblationibus hostiarum: quia sic congruebat illos populos erudiri, ut que reuelata non  caperent, obumbrata susciperent, et maior Euangelii esset auctoritas, cui tot signis totque [e 1Kb] mysteriis, ueteris Testamenti pagine deseruissent; de quibus Dominus profitebatur, quod non uenerat legem soluere, sed adimplere . [f 1Kb] Ne itaque estimet sibi prodesse Iudeus, quod in littere carnaliter superficie demoratur, et iis Scripturis conuincitur repugnare, que apud nos ueram sui obtinent dignitatem, dum et erudimur predictis, et ditamur impletis. Dicente enim Domino: Cum exaltatus fuero, omnia traham ad me , nichil legalium [g 1Kb] institutionum, nichil propheticarum resedit figurarum, quod non totum in Christi sacramenta transierit. Nobiscum est signaculum circumcisionis, sanctificatio  [h 1Kb] chrismatum, consecratio sacerdotum; nobiscum puritas sacrificii, baptismi ueritas, honor templi, ut merito cessarint nuntii, postquam nuntiata uenerunt; nec uacuatur reuerentia promissionum, quia plenitudo manifestata est gratiarum. uerum [i 1Kb] quia, sicut ait Apostolus: Cecitas ex parte in Isrel facta est, nec qui filii carnis, ii filii sunt promissionis , ineffabilis misericordia Dei Isreliticum sibi populum de omnibus nationibus fecit, et saxeo illo gentilium [i 1Kb] cordium rigore mollito, ueros Abrahe filios de lapidibus excitauit : ut conclusis omnibus sub peccato , qui carne nati sunt, spiritu renascantur, nec intersit quo patre sit quisque genitus, cum per indiscretam [k 1Kb] unius fidei confessionem et fons baptismatis faciat innocentes, et  electio adoptionis confirmet heredes.



257 CAP. III.

Quid enim aliud [l 1Kb] egit agitque crux Christi, quam ut destructis inimicitiis, et reconcilietur mundus Deo, et per sacrificium [m 1Kb] immolati Agni ueram in pacem cuncta reuocentur? Non autem concordat Deo, qui ab ea quam in regeneratione sua edidit professione dissentit, et diuini immemor pacti, inherere ostenditur renuntiatis, dum resilire inuenitur a creditis. Frustra enim Christianum sibi nomen usurpat, et nequaquam estimet se Pascha Domini celebrare, qui Iesum Christum in ea qua natus, et passus, et mortuus, ac sepultus est carne, resurrexisse non credit, et [n 1Kb] nostre in illo nature resuscitatas primitias non fatetur. uerus itaque uenerator Dominice passionis sic crucifixum Iesum  oculis cordis aspiciat, ut illius carnem suam esse cognoscat. Contremiscat in Redemptoris sui supplicio terrena substantia, rumpantur infidelium mentium petre, et qui mortalitatis grauabantur sepulcris, discussa obstaculorum mole prosiliant. Appareant nunc quoque in ciuitate sancta, id est in Ecclesia Dei, future resurrectionis indicia, et quod gerendum est in corporibus, fiat in cordibus. Nulli infirmorum crucis est negata uictoria; nec quisquam est cui non Christi auxilietur oratio. Que si multis in ipsum seuientibus profuit, quanto magis eos qui ad ipsum conuertuntur [o 1Kb] adiuuat? Sublata est ignorantia, temperata est difficultas, et igneam illam qua uite regio erat [p 1Kb] inclusa, rompheam sacer Christi  sanguis exstinxit. uere luci, antique noctis cessit obscuritas. Inuitatur ad paradisi diuitias populus Christianus, et cunctis regeneratis ad amissam patriam patefactus est reditus, si nemo sibi illam uiam facit claudi, que [a 1Kb] fidei latronis potuit aperiri.



CAP. Iu.

Celebrantes igitur, dilectissimi, paschalis festi ineffabile sacramentum, agnoscamus, docente Spiritu Dei, ad cuius glorie participationem uocati et [b 1Kb] ad quam spem simus ingressi. Nec ita nos nunc anxie, nunc superbe presentis uite occupent actiones, ut non toto cordis affectu conformari Redemptori nostro [c 1Kb] per illius 258 exempla nitamur. Nihil enim non ad nostram salutem aut egit aut pertulit, ut uirtus que inerat capiti inesset etiam et corpori. Nam primum ipsa illa substantie  nostre in Deitate susceptio, qua uerbum caro factum est, et habitauit in nobis , quem hominum misericordie sue, nisi [d 1Kb] infidelem, reliquit exsortem? Et cui non communis natura cum Christo est, si assumentem [e 1Kb] recepit, et eo spiritu est regeneratus quo ille progenitus? Deinde quis in illo suas non agnoscat infirmitates? Quis perceptionem cibi, requietionem somni, sollicitudinem mestitudinis, lacrymas pietatis, non uideat forme fuisse seruilis? Que quoniam ab antiquis sananda uulneribus, et a colluuione erat purganda peccati, ita Unigenitus Dei, etiam hominis factus est filius, ut et [f 1Kb] omni humanitatis ueritate, et Diuinitatis plenitudine non careret. Sicut itaque nostrum est quod cum [g 1Kb] unione Deitatis peperit materna uirginitas, ita nostrum est quod Iudaica  crucifixit impietas. Nostrum est quod exanime [h 1Kb] in sepulcro iacuit, et quod die tertia resurrexit, quodque super omnes altitudines celorum ad dexteram paterne maiestatis ascendit: ut si per uiam mandatorum eius incedimus, et si que in humilitate corporea nostre impendit saluti non erubescimus confiteri, nos quoque in glorie eius consortium prouehamur: quoniam manifeste quod denuntiauit implebitur: Omnis qui confitebitur me coram hominibus, et ego confitebor eum coram Patre meo, qui in celis est .



CAP. u.

Huic autem cohortationi nostre adest atque auxiliatur gratia Dei, que incarnationis Christi et mortis ac resurrectionis eius inimicos, reuelata per omnes Ecclesias ueritate, destruxit; ut totius  mundi fideles, cum apostolice fidei auctoritate concordes, una nobiscum exsultatione gauderent, dicente  beato Paulo apostolo: An ignoratis, quia quicumque baptizati sumus in Christo Iesu, in morte ipsius baptizati sumus? Consepulti enim sumus [i 1Kb] cum illo per baptismum in morte, ut quomodo surrexit Christus a mortuis per gloriam Patris, ita et nos 259 in nouitate uite ambulemus. Si enim complanta i facti sumus similitudini mortis eius, simul et resurrectionis erimus. Hoc scientes quia uetus homo noster simul crucifixus est, ut destruatur corpus peccati, ut ultra [i 1Kb] non seruiamus peccato. Qui enim mortuus est, iustificatus est a peccato. Si autem mortui sumus cum Christo, credimus quia simul etiam uiuemus cum illo : qui uiuit et regnat cum Patre et Spiritu sancto in secula seculorum. Amen.



SERMO LXuII [Al. LXu]. De Passione Domini XuI; die Dominica habitus.



SYNOPSIS. I.

Quantum prosit beneficiorum Dei contemplatio, quorum predictio fidem astruit.---II. Sic passionem Christi Dei consilio decretam esse, ut nec ipse sceleris auctor, nec Iudei excusabiles sint. ---III. Nec ipsos interfectores Christi a redemptionis munere esse repulsos.---Iu. Quam detestandum sit Iude crimen: quanta criminis pena.---u. Christum per uoluntariam mortem et remedium dedisse et exemplum.---uI. Mortem Christi, omnem et superbie et desidie locum auferre; nec precepta adimpleri, nisi per ipsum.---uII. Christum in membrorum suorum persona dixisse: Quare me dereliquisti?



CAP. I.

Semper quidem, dilectissimi, fidelium mentes in diuinorum operum decet admiratione uersari, et rationales animos iis maxime cogitationibus  inherere, per quas incrementum fidei consequantur. Cum enim [k 1Kb] pii cordis intentio, uel ad generalia beneficia, uel ad specialia ipsius gratie dona 260 dirigitur, multas a se [l 1Kb] uanitates abigit, et a corporalibus curis in quoddam secretum spiritale secedit. Sed hoc in tempore Dominice passionis multo auidius excellentiusque faciendum est, ut ea que sacris sunt lectionibus recensita, sane intelligentie suscipiantur auditu, et que magna sunt uerbis, appareant maiora mysteriis. Prima namque erigendi sursum nostri cordis est ratio [m 1Kb] quod ea que etiam euangelica ueritas enarrauit, uoces prophetice non tamquam gerenda, sed tamquam gesta cecinerunt; et quod humane aures nondum cognouerant faciendum, iam Spiritus [n 1Kb] sanctus predicabat impletum. Nam rex Dauid, cuius  secundum hominem semen est Christus, diem crucis Domini [o 1Kb] mille et plus quam centum annorum etate  precessit, et nichil eorum suppliciorum que sibi memorat illata perpessus est. Sed quia per os eius ille loquebatur qui carnem passibilem ex ipsius erat stirpe sumpturus, merito sub ipsius persona premittitur historia crucis, qui in se gerebat corpoream originem Saluatoris. uere enim Dauid in Christo est passus, quia uere iehsu in Dauid est carne crucifixus.



CAP. II.

Cum ergo omnia que [a 1Kb] in Dominum maiestatis Iudaica admisit impietas, tanto ante predicta sint, [b 1Kb] et non tam de futuris quam de preteritis propheticus sit sermo contextus, quid aliud nobis quam sempiternarum dispositionum Dei incommutabilis ordo reseratur, apud quem et discernenda iam diiudicata, et futura iam facta sunt? Cum enim et qualitates actionum nostrarum, et effectus omnium  uoluntatum scientia diuina preueniat, quanto magis nota Deo sunt opera sua? Et recte placuit quasi facta recoli, que non poterant omnino non fieri. Unde et apostoli Spiritu Dei pleni, cum inimicorum Christi minas seuitiamque paterentur, [c 1Kb] concordi ad Deum uoce dixerunt: Conuenerunt enim [d 1Kb] uere in 261 ciuitate ista aduersus sanctum puerum tuum Iesum, quem unxisti, Herodes et Pontius Pilatus cum gentibus et populis Isrel facere, que manus tua et consilium tuum decreuerunt fieri . Numquid iniquitas persequentium Christum ex Dei est orta consilio, [e 1Kb] et illud facinus quod omni maius est crimine manus diuine preparationis armauit? Non hoc plane de summa iustitia sentiendum est, quia multum diuersum multumque contrarium est id quod  in malignitate Iudeorum est precognitum, et quod in Christi est passione dispositum. Non inde processit uoluntas interficiendi, unde moriendi; nec de uno exstitit spiritu atrocitas sceleris, et tolerantia Redemptoris. Impias furentium manus non immisit in se Dominus, sed admisit; nec presciendo quod faciendum esset, cegit ut fieret, cum tamen ad hoc carnem suscepisset ut fieret.



CAP. III.

Denique inter crucifixum et crucifigentes  tam dispares cause sunt, ut quod a Christo susceptum est, non possit resolui; quod ab illis commissum, possit aboleri. Qui enim uenit peccatores saluos facere , nec ipsis quidem interfectoribus suis misericordiam denegauit, sed impiorum malum in bonum credentium commutauit: ut mirabilior fieret gratia Dei, non secundum merita hominum, sed secundum multitudinem diuitiarum sapientie et scientie Dei misericorditer preparata, quando et ipsos qui fuderant sanguinem Saluatoris, reciperet unda baptismatis. Nam, sicut Scriptura, que apostolorum actus continet, loquitur, cum predicatio beati Petri apostoli Iudeorum corda compungeret, et agnita impietate sui sceleris dicerent: Quid faciemus, uiri fratres? idem Apostolus ait: Penitentiam  agite, et baptizetur unusquisque uestrum in nomine Iesu Christi, in remissionem peccatorum uestrorum; et accipietis donum Spiritus sancti. uobis [f 1Kb] est enim repromissio, et filiis uestris, et omnibus qui longe sunt, quoscumque aduocauerit Dominus Deus noster; moxque addidit Scriptura, et dixit: Qui ergo receperunt sermonem eius baptizati sunt, et apposite sunt in illo die anime circiter tria millia . Quod itaque Dominus iehsu Christus furorem frementium pati uoluit, in nullo auctor eorum criminum fuit; nec egit ut hec uellent, sed cessit ut possent; et sic usus est obcecate plebis insania, quomodo et perfidia traditoris, quem ab immanitate concepti sceleris, 262 et beneficiis reuocare est dignatus et uerbis, assumento in discipulum, prouehendo in apostolum,  [g 1Kb] monendo signis, consecrando mysteriis, ut cui nichil beneuolentie deesset ad correctionem, nichil occasionis superesset ad crimen.



CAP. Iu.

Sed tu, impiissime homo, semen Chanaan, et non Iuda , nec iam uas electionis, sed filius perditionis et mortis, utiliora tibi diaboli incitamenta credebas: [h 1Kb] ut facibus inflammatus auaritie, ad triginta argenteorum lucrum inardesceres, et quid diuitiarum amitteres non uideres.  Nam etsi [a 1Kb] non putabas credendum esse promissis, que fuit ratio ut tantillus pecunie modus preponeretur acceptis? Imperabas demoniis, medebaris infirmis, honorabaris cum apostolis, et ut [b 1Kb] famem tue cupiditatis expleres, patebant tibi furta de loculis. Sed animum interdictorum [c 1Kb] auidum, quod minus licuit, amplius incitauit; nec tam placuit quantitas pretii quam magnitudo peccati. Unde facinus commercii tui non ideo detestandum est quia Dominum uiliter estimasti, sed quia Redemptorem etiam tuum, ne tibi parceres, uendidisti. Et merito tibi tua pena commissa est, quia in supplicium tuum nemo te seuior potuit inueniri.



CAP. u.

Quod igitur in tempore prestituto, secundum propositum uoluntatis sue iehsu Christus  crucifixus et mortuus et sepultus est, non proprie conditionis necessitas, sed nostre captiuitatis redemptio fuit. Ideo enim uerbum caro factum est, ut de utero uirginis sumeretur natura passibilis, et quod in Filium Dei [d 1Kb] non poterat perpetrari, in filium hominis posset admitti. Nam licet in ipso ortu coruscarent in eo signa Deitatis, et omnia incrementa corporalium prouectuum diuinis essent plena miraculis, infirmitatum tamen nostrarum susceperat ueritatem, et excepta communione peccati, nichil a se humane infirmitatis excluserat, ut et sua nobis [e 1Kb] inferret, et in se nostra curaret. Ab omnipotenti enim medico duplex nobis miseris remedium preparatum est, cuius aliud est in sacramento, aliud in exemplo; ut per unum conferantur diuina, per aliud [f 1Kb] exigantur  humana. Quia sicut Deus iustificationis est auctor, ita homo deuotionis est debitor.



CAP. uI.

Per hanc ergo, dilectissimi, salutis nostre ineffabilem reparationem, nec superbie nobis, nec desidie locus relinquitur: quia et nichil habemus nisi quod accepimus, 263 et iugiter admonemur ut dona gratie Dei non negligenter habeamus . Iuste enim nobis instat precepto qui precurrit auxilio, et benigne incitat ad obedientiam qui ducit ad gloriam. Unde merito Dominus ipse nobis factus est uia , quia nisi per Christum non itur ad Christum. Per ipsum autem ad ipsum tendit qui per semitam patientie et humilitatis eius incedit: in quo plane itinere nec estus deest laboris, nec nubes tristitie, nec procella formidinis. Ibi sunt insidie  iniquorum, persecutiones infidelium, mine potentium, contumelie superborum: que Dominus uirtutum et Rex glorie  ideo omnia in infirmitatis nostre forma, et in carnis peccati similitudine [g 1Kb] percurrit , ut inter presentis  uite pericula non tam optandum sit nobis declinando ista effugere, quam tolerando superare.



CAP. uII.

Inde est quod caput nostrum Dominus iehsu Christus omnia in se corporis sui membra transformans, quod olim in psalmo eructauerat, id in supplicio crucis sub redemptorum suorum uoce clamabat: Deus, Deus meus, respice in me: quare me dereliquisti ? uox ista, dilectissimi, doctrina est, non querela. Nam cum in Christo Dei et hominis una persona sit, nec ab eo potuerit relinqui a quo non poterat separari, pro nobis trepidis et infirmis interrogat cur caro pati metuens exaudita non fuerit. Instante enim passione ad sanandum et corrigendum nostre fragilitatis metum dixerat: Pater, si possibile est, transeat a me calix iste; uerumtamen  non sicut ego uolo, sed sicut tu, et iterum: Pater, si non potest hic calix transire, nisi bibam illum, fiat uoluntas tua . Qui ergo trepidatione carnis euicta, iam in paternam transierat uoluntatem, et toto mortis terrore calcato, opus sue constitutionis implebat, cur in ipso tante uictorie exaltatus triumpho, causam et rationem [h 1Kb] qua sit relictus, id est non exauditus, inquirit, nisi ut ostendat alium esse illum affectum, quem ad humane formidinis excusationem recepit, alium illum quem [i 1Kb] ex eterno placito Patris pro mundi reconciliatione preelegit? Unde ipsa uox non exauditi, [i 1Kb] magni est expositio sacramenti, quod nichil humano generi conferret Redemptoris potestas, si quod petebat nostra obtineret infirmitas. Hec hodie, dilectissimi, ne uos  prolixitate sermonis oneremus, dicta sufficiant: cetera in quartam sabbati differamus. Aderit Dominus orantibus uobis, 264 ut que soluenda promittimus, ipso largiente reddamus, qui uiuit et regnat in secula seculorum. Amen.



SERMO LXuIII [Al. LXuI]. De Passione Domini XuII; feria quarta habitus.



SYNOPSIS. I.

Inseparabilem a Christo Diuinitatem eum derelinquere non potuisse.---II. uoluntariam Christi mortem pro salute mundi clamore demonstrari; nec blasphemantium uocibus potuisse impediri.--- III. Spretis blasphemiis sacrificium suum a Christo oblatum esse; ueli etiam scissione significatum.--- Iu. Diabolum numquam non insidiari. Que utilitas ieiunii quadragesimalis.



CAP. I.

Sermo proximus, dilectissimi, cuius uobis  promissam restituere cupimus portionem, in id disserendi ratione processerat, ut de illa clamantis ad Patrem crucifixi Domini uoce loqueremur: ne simplex et incuriosus auditor ita acciperet uerba dicentis: Deus meus, Deus meus, quare me dereliquisti  ? tamquam fixo Iesu in crucis ligno, paterne ab eo Deitatis omnipotentia recessisset; cum in tantam unitatem Dei et hominis natura conuenerit, ut nec supplicio potuerit dirimi, nec morte disiungi. Manente enim in sua proprietate utraque substantia, nec Deus dereliquit sui corporis passionem, nec Deum fecit [a 1Kb] caro passibilem, quia Diuinitas que erat in dolente non erat in dolore. Unde secundum uerbi hominisque personam, idem est qui factus est inter omnia, et per quem facta sunt omnia. Idem est qui impiorum manibus comprehenditur, et qui nullo fine concluditur. Idem est qui clauis [b 1Kb] transfigitur, et qui nullo uulnere sauciatur. Idem postremo est qui mortem subiit, et sempiternus esse non desiit, ut utrumque signis non dubiis manifestetur quod uera sit in  Christo [c 1Kb] humilitas, et uera maiestas: quia ideo se humane infirmitati uirtus diuina conseruit, ut dum Deus sua facit esse [d 1Kb] que nostra sunt, nostra faceret esse que sua sunt. Non ergo aberat a Patre Filius, nec a Filio Pater: et illa Deitas incommutabilis, et inseparabilis Trinitas nichil sui poterat a se habere discretum. Quamuis enim 265 suscepte incarnationis dispensatio ad unigenitum Dei Filium proprie pertineret, sic tamen Pater non abiungebatur a Filio, quemadmodum caro non diuidebatur a uerbo.



CAP. II.

Ideo ergo iehsu uoce magna clamabat, dicens: Quare me dereliquisti? ut notum omnibus faceret [e 1Kb] quam oportuerit eum non erui, non defendi, sed seuientium manibus derelinqui, hoc est Saluatorem mundi fieri, et omnium hominum Redemptorem;  non per miseriam, sed per misericordiam; nec amissione auxilii, sed definitione moriendi. Que uero illic uite [f 1Kb] intercessio sentienda est, ubi anima et potestate est emissa, et potestate reuocata? Dicit enim beatus Apostolus quod Pater Filio [g 1Kb] suo proprio non pepercit, sed pro nobis omnibus tradidit eum ; et iterum dicit: Quoniam Christus dilexit Ecclesiam, et semetipsum tradidit pro ea, ut eam sanctificaret . Unde tradi Dominum passioni, tam fuit paterne quam ipsius uoluntatis: ut eum non solum Pater relinqueret, sed etiam ipse se quadam ratione desereret, non trepida discessione, sed uoluntaria cessione. Continuit enim se ab impiis  Crucifixi potestas, et ut dispositione uteretur occulta, uti noluit uirtute manifesta. Nam qui mortem et mortis auctorem sua uenerat passione destruere, quomodo peccatores saluos faceret, si persecutoribus repugnaret? Iudeorum igitur hoc [h 1Kb] fuerat, dilectissimi, ut Iesum a Deo crederent relictum, in quem tanto scelere seuire potuissent: [i 1Kb] quia sacramentum mirabilis patientie nescientes, sacrilega illusione dicebant: Alios saluos fecit, seipsum non potest saluum facere. Si rex Isrel est, descendat nunc de cruce, et credimus ei . Non uestre cecitatis arbitrio, o stulti scribe, et impii sacerdotes, ostendenda erat potentia Saluatoris, [i 1Kb] nec secundum prauas blasphemantium linguas humani generis redemptio debebat intermitti: cum si Deitatem Filii  [k 1Kb] Dei uoluissetis agnoscere, innumera opera eius uideretis, que uos ad eam quam fallaciter promittitis fidem confirmare debuerint. Si autem, ut ipsi profitemini, uerum est quod alios saluos fecit, cur illa tot et tanta miracula, que sub publico facta sunt conspectu, in nullo cordis uestri 266 duritiam mollierunt, nisi quia ita semper sancto Spiritui restitistis, ut omnia uobis beneficia Dei in perniciem uerteretis? Nam etiamsi descenderet Christus de cruce, uos tamen hereretis in crimine.



CAP. III.

Spreta ergo sunt uane insultationis opprobria, et misericordiam Domini perdita et collapsa reparantem nulle contumelie, nulla conuicia a sui uia propositi remouerunt. Offerebatur enim Deo pro salute mundi hostia singularis, et occisio  Christi ueri Agni per tot secula predicata promissionis filios in libertatem fidei transferebat. Confirmabatur quoque Testamentum nouum, et Christi sanguine eterni regni scribebantur heredes. Ingrediebatur summus pontifex Sancta sanctorum, et ad exorandum Deum immaculatus sacerdos per uelum sue carnis intrabat . Denique adeo tunc a lege ad Euangelium, a Synagoga ad Ecclesiam, a multis sacrificiis ad unam hostiam [l 1Kb] euidens est facta translatio, ut emittente Spiritum Domino, uelum illud mysticum quod templi penetralia sanctumque secretum suo intercludebat obiectu, a summo usque ad imum ui subita scinderetur:  quoniam figuras ueritas auferebat, [a 1Kb] et superflui erant nuntii sub presentia nuntiati. Adiiciebatur iis elementorum omnium tremenda commotio , et auctoribus Crucis Christi ipsa se nature officia subtrahebant. Cumque custos supplicii Centurio, territus iis que uiderat, diceret: uere Filius Dei erat homo iste : impietatem tamen Iudaicam monumentis et petris omnibus duriorem, nulla proditur mitigasse compunctio: ut appareat paratiores ad intelligendum Filium Dei tunc fuisse Romanos milites, quam Isreliticos sacerdotes.



CAP. Iu.

Quia ergo Iudei omnium sacramentorum sanctificatione priuati, lucem sibi in tenebras et in luctum festa uerterunt, nos dilectissimi, effusam super omnes gentes gratiam Dei [b 1Kb] prociduis  corporibus atque animis adoremus; obsecrantes misericordem Patrem et diuitem Redemptorem, ut de die in diem, auxilio eius adiuti, omnia uite huius pericula possimus effugere. Adest enim callidus ubique tentator, et nichil uacuum a suis relinquit insidiis. Cui, auxiliante misericordia Dei, que nobis inter omnia aduersa pretenditur, fideli semper est 267 constantia resistendum: ut quamuis impugnare non desinat, neminem tamen quem expugnet inueniat. Prosint omnibus, dilectissimi, religiose celebrata ieiunia, et continentie utilitas, quam et animis et corporibus probauimus congruentem, nullis corrumpatur excessibus. Que enim ad sobrietatem et parcimoniam pertinent, ideo diligentius in his sunt celebrata diebus, ut de breui studio in longam consuetudinem  mitterentur; et siue in operibus misericordie, siue in studio parcimonie, nullum a fidelibus uacuum tempus habeatur, quoniam utique [c 1Kb] in accessu dierum et cursu temporum lucra debemus facere operum, non damna meritorum. Piis autem studiis et religiosis animis aderit misericordia Dei, ut quod fecit concupisci, faciat obtineri: qui uiuit et regnat cum Domino nostro Iesu Christo Filio suo, et cum sancto Spiritu in secula seculorum. Amen.



SERMO LXIX. [Al. LXuII]. De Passione Domini XuIII.



SYNOPSIS. I.

Ineffabilem esse mysterii crucis altitudinem. Fidem eius tam unam esse quam infidelitas est uaria et incerta.---II. Cessasse figuras, quia ueritas illuxit, cuius fides eadem semper fuit.---III. Christum Deum et hominem uoluntarie mortuum;  diabolum in astutia sua deceptum fuisse.---Iu. Diabolum, dum Christum occidit, liberandis hominibus  locum dedisse et plene de morte et peccato uictorie. ---u. Sedulo insidias diaboli esse uitandas, ut cum Christo crucifixi per mortificationem, in ipso coronemur.



CAP. I.

Magnitudo quidem, dilectissimi, ineffabilis sacramenti, ita humane intelligentie altitudinem, et totius uincit eloquii facultatem, ut et excellentissimis ingeniis, et facundissimis linguis sublimior sit triumphus Dominice passionis. Sed gaudendum nobis potius quam erubescendum est, 268 quod tante superamur materie dignitate; de qua nemo humilius sensit quam qui putauit [d 1Kb] suffecisse que dixit. Non ergo superfluo que predicauimus predicamus, nec de rebus diuinis loquenti carnalium aurium sunt timenda fastidia, tamquam despectui  sint futura, quia crebro cognoscuntur iterata: cum hoc maxime ad Christiane fidei pertineat soliditatem, ut secundum apostolicam doctrinam, idipsum [e 1Kb] dicamus omnes, et simus perfecti in eodem sensu et in eadem scientia . Infidelitas quippe, que omnium est mater errorum, in multas opiniones, quas arte dicendi necesse [f 1Kb] habeat colorare, distrahitur. ueritatis autem testificatio numquam a sua luce discedit, et quod aliis minus, aliis amplius micat, non uarietas facit luminis, sed infirmitas contemplationis. Cui secundum superne illuminationis auxilium, etiam meo sermone famulandum est: ut quoniam Dei agricultura, Dei edificatio estis , ipse et dispensanti et accipienti tribuat sufficientiam, qui largitionum suarum iustam  exigere nouit usuram.



CAP. II.

Decurso igitur, dilectissimi, textu euangelice lectionis, quam de gloria crucis Christi intento accepistis auditu, omnia uobis [g 1Kb] diuinorum eloquiorum mysteria patefacta sentite; et quidquid sub propheticis testificationibus umbra ueteris Testamenti uelabat, in sacramento passionis Dominice manifestum esse gaudete. Ideo enim sacrificiorum [h 1Kb] uarietates et purificationum differentie destiterunt, ideo mandatum circumcisionis, ciborum discretio, otium sabbati, et paschalis agni cessauit occisio, quia lex per Mosen data est, gratia autem et ueritas per Iesum Christum facta est . Precesserunt figure, [i 1Kb] ut sequerentur effectus, et aduentu rerum nuntiatarum finita sunt officia nuntiorum, sic  reconciliatione humani generis temperata, ut salus que in Christo est, nullis seculis sub eadem iustificatione  defuerit; et ad hoc dilationum profecerit ratio, ut que diu credita sunt antequam fierent, [a 1Kb] incunctanter honorarentur. Nam cum uirtus fidei in iis que uisui non subiacent constituta sit , indulgentius nobiscum egit doctrina celestis, quos in hec mundi tempora [b 1Kb] distulit, ut 269 ad intelligentie facilitatem, multo pluribus quam priores et uatibus uteremur et testibus.



CAP. III.

Quod ergo nobis de passione Domini Iesu Christi sacra et digito Dei scripta Euangelia protestantur, sine nubilo hesitationis accipite; et rerum gestarum ordinem tam habetote manifestum, [c 1Kb] quam si omnia corporeo et uisu attingeretis et tactu. uera in Christo Deitas et uera credatur humanitas. Ipse est caro qui uerbum, et sicut unius cum Patre  substantie, ita unius cum matre nature. [d 1Kb] Non geminatus persona, non confusus essentia; potestate impassibilis, humilitate mortalis; [e 1Kb] sed utraque sic utens, ut et uirtus glorificare posset infirmitatem, et infirmitas non ualeret obscurare uirtutem. Comprehendi se [f 1Kb] a persecutoribus patitur, qui continet mundum, et eorum manibus nectitur, quorum corde non capitur. Iustitia non resistit iniustis, et cedit ueritas testimoniis falsitatis: ut manens in forma Dei, formam impleret serui, et ueritatem corporee natiuitatis confirmaret seuitia corporee passionis. Sed hanc Unigenito Dei subire et perpeti, non conditio necessitatis, sed misericordie fuit ratio: ut de peccato damnaret peccatum , et diaboli opus de  opere diaboli solueretur. Inimicus enim humani generis [g 1Kb] mortificande in ipsa origine uniuersitati lethale uulnus intulerat, nec poterat declinare ius ferreum dedititii seminis captiua progenies. Unde cum [h 1Kb] in tot generationibus mortali sibi lege subiectis, unum uideret inter hominum filios, cuius [i 1Kb] uirtutes super omnes totius temporis sanctos miraretur excellere, securum se fore credidit de perpetuitate sui iuris, [i 1Kb] si nulla iustitie merita mortis iura superare potuissent. Famulis itaque suis et stipendiariis uehementius incitatis, in preiudicium suum seuit, et  dum putat aliquid sibi debere quem potuisset occidere, non uidit libertatem singularis innocentie, similitudinem persequendo nature. Non autem errabat in genere, sed fallebatur in crimine. Adam enim primus, 270 et Adam secundus, unum erant carne, non opere: et in illo omnes moriuntur, in isto omnes uiuificabuntur . Ille per superbie cupiditatem iter fecit ad miseriam, hic per humilitatis fortitudinem uiam parauit ad gloriam. Unde ipse dicit: Ego sum uia, et ueritas, et uita . uia scilicet, in forma conuersationis iuste; ueritas, in exspectatione [k 1Kb] rei certe; uita in perceptione felicitatis eterne.



CAP. Iu.

Hoc magne pietatis sacramentum, dilectissimi, sicut Iudaica impietas, ita diabolica superbia  nesciebat. Si enim cognouissent, numquam Dominum [l 1Kb] maiestatis crucifixissent . Sed quia hostem generis humani latebat consilium misericordie Dei, et opposito carnis uelamine Deus in Christo mundum sibi reconcilians tegebatur : perstitit in eum furere, in quo nichil suum poterat inuenire. Nam et malignitati eius hoc magis potuisset prodesse [m 1Kb] si parceret, et se ab effusione eius sanguinis abstineret, per quem omnium erat soluenda captiuitas, et reparanda libertas. Sed lucem tenebre non comprehenderunt , nec mendax cecitas sapientiam potuit ueritatis inspicere. Tenuit itaque [n 1Kb] dispositam mansuetudo patientiam, et cohibita famulantium sibi angelicarum uirtute legionum, hausit calicem doloris et mortis, totumque  supplicium transtulit in triumphum. uicti sunt errores, subacte sunt potestates, accepit nouum mundus exordium: ut damnata generatio non obesset, quibus saluandis regeneratio subueniret. Transierunt uetera, et [o 1Kb] ecce facta sunt omnia noua ; uniuersorum enim in Christo credentium et in sancto Spiritu renatorum, per ipsum et cum ipso una est [p 1Kb] et passionis societas et resurrectionis eternitas, dicente Apostolo: Mortui enim estis, et uita uestra abscondita est cum Christo in Deo. Cum autem Christus  apparuerit uita uestra, tunc et uos apparebitis cum ipso in gloria .



CAP. u.

In hac igitur spe, dilectissimi, constituti, omnes diaboli cauete [a 1Kb] uersutias, qui non solum per carnis concupiscentias, nec 271 per corporeas tantum insidiatur illecebras, sed inter ipsa quoque semina fidei spargens zizania falsitatum, ueritatis studet uiolare culturam, ut quos non potuerit corrumpere malis actibus, impiis subuertat erroribus. Fugite ergo mundane argumenta doctrine et uiperea hereticorum uitate colloquia. Nihil uobis commune sit cum eis qui catholice aduersantes fidei solo sunt nomine Christiani. Non enim templum [b 1Kb] Spiritus Dei, nec membra sunt Christi; sed falsis opinionibus implicati, tot species habent diaboli, quot simulacra  mendacii. A quibus malis per Dominum Iesum Christum, qui et uia, et ueritas, et uita est , liberati, omnes uite istius tentationes et [c 1Kb] omnia prelia cum fidei exsultatione toleremus. Si enim compatimur, et conregnabimus . Quod premium non eis tantum paratum est qui pro nomine Domini impiorum seuitia sunt perempti, quoniam uniuersitas Deo seruientium Deoque uiuentium, sicut in Christo est crucifixa, ita est in Christo coronanda: illis quidem in omni gloria precellentibus, qui terribiles mortes et seua tormenta usque ad exhalationem spiritus tolerando superauerunt, sed etiam iis subsequentibus qui auaritie cupiditatem, superbie elationem, desideriaque luxurie, carnis sue mortificatione uicerunt. Unde merito  Apostolus ait quod omnes, qui pie uolunt uiuere in Christo, persecutionem patiuntur . Cuius utique non est extraneus, qui non est pietatis alienus: paschalem enim [d 1Kb] festiuitatem solemniter agit, qui non in fermento ueteris malitie, sed in azymis sinceritatis et ueritatis operatur ; nec iam in Adam primo, sed in Adam uiuit secundo, membrum scilicet factus corporis Christi: qui cum esset in forma Dei, forma serui dignatus est fieri , ut in uno mediatore Dei et hominum, homine Iesu Christo , et plenitudo maiestatis diuine, et ueritas nature esset humane. Quam nisi [e 1Kb] uerbi Deitas in sue persone assumpsisset unitatem, nec regeneratio esset in aqua baptismatis, nec redemptio in sanguine passionis. Sed quia in sacramento incarnationis Christi  nichil falsum, nichil accepimus figuratum, non frustra nos et cum moriente [f 1Kb] mortuos, et cum resurgente 272 credimus suscitatos: manente ipso in nobis qui operatur omnia in omnibus , uiuens et regnans cum Patre et Spiritu sancto Deus in secula seculorum. Amen.



SERMO LXX [Al. LXuIII]. De Passione Domini XIX.



SYNOPSIS. I.

Quam presentem nobis faciat fides uera Christi passionem, que longe diuersa est in Crucifixi mente et in crucifigentium opere.---II. Malitia Iudeorum usum esse Christum, ut morte sua uerum Pascha immolaret, quo et ipsi occisores possent saluari.--- III. Sapientiam mundi in mysterio crucis confundi, in qua et potentia, et infirmitas Christi nos saluat.--- Iu. Crucem iugiter ferendam, ut quod mysterio actum est in baptismate, opere compleatur.---  u. Passionem Domini usque ad finem mundi perfici mortificatione eius membrorum. Diaboli inimicitiam amicitie eius preferendam.---uI. uitiorum nostrorum mortificationem Christi uirtutem esse et uictoriam.



CAP. I.

Sacram, dilectissimi, Dominice passionis historiam, euangelica, ut moris est, narratione decursam, ita omnium uestrum arbitror inhesisse pectoribus, ut unicuique audientium ipsa lectio quedam facta sit uisio. Habet enim hanc potentiam fides uera, [g 1Kb] ut ab iis mente non desit, quibus corporalis presentia interesse non potuit; et siue in preteritum redeat, siue in futurum se cor credentis extendat, nullas sentiat moras temporis cognitio ueritatis. Adest ergo sensibus nostris imago rerum pro nostra salute  gestarum, [h 1Kb] et quidquid tunc discipulorum perstrinxit animos, nostros quoque tangit affectus; [i 2Kb] non quod aut tristitia deprimamur, aut seuitia furentium Iudeorum terreamur, cum etiam eos quos illius tempestatis magnitudo concussit, ad inuictam constantiam resurrectio Domini 273 ascensioque prouexerit; sed quia cum in cogitationem uenit quales tunc Ierusalem populi et quales fuerint sacerdotes, magno accipiamus cum tremore mentium tantum facinus impiorum. Quamuis enim ad salutem humani generis pertineret passio Saluatoris, et eterne mortis uincula temporali sint Domini morte dirupta, aliud tamen Crucifixi patientia, aliud crucifigentium egit insania, nec ad eosdem rerum exitus misericordia et ira tendebat: cum per eiusdem sanguinis effusionem  Christus solueret mundi captiuitatem. [a 1Kb] Iudei interficerent omnium Redemptorem.



CAP. II.

Obdurauit [b 1Kb] ergo carnalem Isrel malignitas sua, et nichil ei legis testificatio, nichil mysteriorum imagines, nichil prophetarum oracula profuerunt, cum Pascha Domini tot seculis celebratum in eo Ioannes doceret impletum, de quo publica protestatione dicebat: Ecce Agnus Dei, ecce qui tollit [c 1Kb] peccata mundi . Repugnat iniquitas iustitie, cecitas luci, mendacium ueritati; sed de seuitia obluctantium, de scelere crudelium obtinuit iehsu eterne [d 1Kb] dispositionis effectum; et ita humano generi sua morte consuluit, ut sacramentum salutis etiam ipsis persecutoribus non negaret. Qui enim uenerat uniuersis credentibus omnia peccata dimittere,  a generali indulgentia nec Iudaicum uoluit crimen excludere. Quorum itaque perfidiam detestamur, eorumdem fidem, si conuertantur, amplectimur; et imitantes misericordiam Domini, qui pro eis a quibus erat crucifixus orabat, nos quoque cum beato Paulo apostolo nostras iungimus preces, et ut ille populus misericordiam consequatur [e 1Kb] optamus, ob cuius offensionem gratiam reconciliationis accepimus: quoniam, sicut ait [f 1Kb] idem magister gentium, conclusit Deus omnia in incredulitate, ut omnium misereatur .



CAP. III.

Quid autem illud fuit quod et Iudeis intellectum abstulit, et sapientium mundi corda turbauit, nisi crux Filii Dei, que [g 1Kb] et philosophicam euanescere prudentiam, et Isreliticam fecit caligare  doctrinam? Omnem namque sensum humane mentis excessit diuini altitudo consilii, [h 1Kb] cum placuit Deo per stultitiam predicationis, saluos facere credentes , ut mirabilior fieret 274 constantia fidei ex difficultate credendi. Inconsequens enim et irrationabile uidebatur recipere animo quod creatorem omnium [i 1Kb] naturarum in substantia ueri hominis uirgo intemerata peperisset; quod equalis Patri Filius Dei, qui impleret omnia et contineret uniuersa, furentium manibus comprehendi, iniquorum iudicio condemnari, et post dedecora illusionum, cruci se permisisset affigi. Sed in iis omnibus simul sunt et humilitas hominis, et celsitudo Deitatis; nec misericordie ratio maiestatem miserentis obscurat, quia de ineffabili potentia factum est, [i 1Kb] ut dum homo uerus  est in Deo inuiolabili, et Deus uerus est in carne passibili, conferretur homini gloria per contumeliam, incorruptio per supplicium, uita per mortem. Nisi enim uerbum caro fieret, et tam solida [k 1Kb] consisteret unitas in utraque natura, ut a suscipiente susceptam, nec ipsum breue mortis tempus abiungeret, numquam ualeret ad eternitatem redire mortalitas. Sed adfuit nobis in Christo singulare presidium, ut in natura passibili mortis conditio non maneret, quam impassibilis essentia recepisset, et per id quod non poterat mori, posset id quod erat mortuum suscitari.



CAP. Iu.

Huic sacramento, dilectissimi, ut inseparabiliter congruamus, magna nobis et animi et corporis intentione nitendum est ut cum grauissimi sit [l 1Kb] piaculi festum paschale negligere, periculosius sit  ecclesiasticis quidem conuentibus iungi, sed in Dominice passionis consortio non haberi. Nam dicente Domino: Qui non accipit crucem suam, et non sequitur me, non est me dignus ; et dicente Apostolo: Si compatimur, et [m 1Kb] conregnabimus ; quis uere Christum passum, mortuum et resuscitatum colit, nisi qui cum ipso [n 1Kb] et patitur, et moritur, et resurgit? Et hec quidem in omnibus Ecclesie filiis, ipso iam regenerationis sunt inchoata mysterio, ubi peccati interitus, uita est renascentis, et triduanam Domini mortem imitatur trina demersio; ut dimoto quodam aggere sepulture, quos ueteres suscepit sinus fontis, eosdem nouos edat unda baptimastis; sed implendum est nichilominus opere quod celebratum est sacramento, et natis de Spiritu  sancto quantumcumque superest mundani [o 1Kb] corporis, 275 non sine crucis susceptione ducendum est. Quamuis enim forti et crudeli tyranno per potentiam crucis Christi uasa antique depredationis erepta sint, et dominatio principis mundi a redemptorum sit eiecta corporibus, insidiari tamen etiam iustificatis eadem malignitas perseuerat, et multis modis eos in quibus non regnat impugnat: ut si quas animas negligentes imprudentesque repererit, seuioribus eas laqueis rursum innectat, et a paradiso Ecclesie raptas in consortium sue damnationis inducat. Unde cum quispiam obseruantie Christiane se [p 1Kb] limites sentit excedere, et in id cupiditates suas tendere, quod eum a recto itinere faciat [q 1Kb] deuiare, recurrat ad crucem Domini, et ligno uite motus noxie uoluntatis  affigat; ac uoce prophetica ad Dominum clamet et dicat: Confige clauis [a 1Kb] a timore tuo carnes meas; a iudiciis enim tuis timui .



CAP. u.

Quid autem est clauis timoris Dei carnes habere confixas, nisi corporeos sensus ab illecebra illiciti desiderii sub metu diuini continere iudicii? ut qui resistit peccato, et concupiscentias suas, ne quid morte dignum operetur, interficit, audeat cum Apostolo dicere: Mihi autem absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo . Ibi ergo se constituat Christianus, quo eum secum sustulit Christus; et ad id dirigat omnem [b 1Kb] uiam suam, ubi scit humanam saluatam esse naturam. Passio enim Domini usque ad finem producitur mundi; et sicut  in sanctis suis [c 1Kb] ipse honoratur, ipse diligitur, et in pauperibus ipse pascitur, ipse uestitur; ita in omnibus qui pro iustitia aduersa tolerant, ipse compatitur: nisi forte estimandum est, multiplicata per orbem fide, et rarescente impiorum numero, omnes persecutiones, et omnia que aduersus beatos martyres seuierunt, finita esse certamina, tamquam suscipiende crucis illis tantum necessitas incubuerit, quibus ad expugnandam Christi dilectionem atrocissima sunt illata supplicia. Sed aliud seruientium Deo pietas experitur, aliud etiam Apostoli predicatio protestatur, qui dicit: Omnes qui pie uolunt uiuere in Christo Iesu, persecutionem [d 1Kb] patiuntur . Qua sententia nimis tepidus et segnis ostenditur, qui nulla persecutione pulsatur. Pacem enim cum hoc mundo  nisi amatores mundi habere non possunt, et nulla umquam iniquitati 276 cum equitate communio, nulla mendacio cum ueritate concordia, nullus est tenebris cum luce consensus. Quia etiamsi pietas bonorum cupiat malos corrigi, conuersionemque multorum per gratiam Dei miserentis obtineat, [e 1Kb] malignorum tamen spirituum aduersus sanctos insidie non quiescunt, et siue occulto dolo, siue aperto prelio, in omnibus fidelibus propositum bone uoluntatis infestant. Inimicum namque est illis omne quod rectum, omne [f 1Kb] quod sanctum est; et cum eis nichil in quemquam amplius liceat, quam iustitia diuina permiserit,  que dignatur suos aut corripere disciplina, aut exercere patientia, agunt tamen uersutissima arte fallacie, ut ex arbitrio proprie potestatis, aut ledere uideantur, aut parcere; et multis, quod dolendum est, ita per nequitiam simulationis illudunt, ut [g 1Kb] quidam illos et timeant pati infensos, et uelint habere placatos: cum beneficia demonum omnibus sint nocentiora uulneribus, quia tutius est homini inimicitiam diaboli meruisse quam pacem. Sapientes itaque anime, que unum timere, unum diligere, et in unum Dominum sperare didicerunt, mortificatis cupiditatibus et crucifixis corporis sensibus, ad nullum hostium metum, ad nullum inclinantur obsequium. uoluntatem enim Dei etiam sibi preferunt, et tanto amplius se amant quanto amplius pro Dei amore se non  amant. Cumque audiunt sibi diuinitus dici: Post concupiscentias tuas non eas, et a uoluntate tua auertere : diuidunt affectus suos, et legem mentis a corporis lege [h 1Kb] discernunt: ut ex quadam se parte sibi denegent, perdentes se in iis que carnaliter cupiunt, et inuenientes se in iis que spiritaliter concupiscunt.



CAP. uI.

Sanctum igitur Pascha, dilectissimi, in talibus membris corporis Christi legitime celebratur et nichil illis deest triumphis, quos passio Saluatoris obtinuit. Quoniam in iis qui apostolico exemplo castigant corpus suum et seruituti subiiciunt , iidem hostes eadem fortitudine conteruntur [i 1Kb] , et nunc a Christo uincitur mundus. Cum enim a seruis suis quorumcumque uitiorum incentiua superantur,  ipsius uirtus est, [i 1Kb] ipsiusque uictoria. Hec, dilectissimi, que ad participationem crucis pertinent, sufficienter, ut arbitror, uestris sunt hodie auribus intimata: ut paschale sacramentum 277 etiam in membris corporis Christi legitime celebretur. Superest ut de obtinendo resurrectionis consortio disseramus. Quod ne, continuato sermone, et mihi et uobis fiat onerosum, [k 1Kb] in diem sabbati promissa 278 differemus. Aderit, ut credimus, gratia Dei, ut debitum nostrum ipsius auxilio compleatur, qui uiuit et regnat cum Patre et Spiritu sancto in secula seculorum. Amen.





ADMONITIO IN DUOS SEQUENTES SERMONES.


1. Quesnelli monitum integrum in primis exhibemus. Duo, inquit, qui sequuntur sermones, de Resurrectione Domini inscribuntur in omnibus editis codicibus; uerum non ipso die Resurrectionis Dominice dictos esse, sed sabbato sancto, grauibus momentis adducor ut certum habeam. Nam 1o cum occupatissimus esset paschalis dies, uix sermoni locum dare poterat. Productis nimirum ad multam noctem uigiliis, totum illud officium celebrabatur quod nunc sabbato sancto, mane toto agitur. Tum catechumeni sacro fonte abluebantur, ungebantur, ac propriis instruebantur documentis. Demum sacra peragebantur mysteria, que magnam  matutinarum horarum partem absumebant. 2o Primus hic sermo ille ipse est quem in superiori promiserat, his uerbis: Superest, ut de obtinendo resurrectionis consortio disseramus: quod ne, continuato sermone, et mihi et uobis fiat onerosum, in diem sabbati promissa differemus. Sabbato igitur sancto habitus est. Iam enim quadraginta dierum obseruantia effluxerat, ut ex primo capite manifestum est, et superiori proxime successisse ex ipso exordio edocemur. 3o Ex utriusque sermonis serie patet uix a pontifice resurrectionis mysterium summis labiis delibari, sed totum fere esse in explicanda participatione crucis ac mortis Christi: ut quidquid de resurrectione habet in antecessum dictum esse appareat, et propter festiuitatis uicinitatem. 4o Perspicuum est ex sermone 2 eo ipso die quo habitus est lectam fuisse in Ecclesia totam Dominice passionis et resurrectionis historiam ex euangelicis commentariis: que lectio optime congruit sabbato sancto, quod inter mysterium utrumque uelut medium, ad utrumque pertinet. uix autem solemnitas resurrectionis, prolixeque huius diei ceremonie huiusmodi lectionem admittere potuissent, multoque minus, ut solemnitati sacratissime lectionis, ut ait S. Leo, subiungeretur exhortatio sacerdotis. 5o Reuera Hincmarus Remensis lib. de Predestinatione cap. 33 edit. Sirmondi, pag. 280, aliqua ex cap. 4 prioris referens, citat hoc modo: Item in homilia sabbati sancti. Et apud Florum Lugdunensem, iidem duo sermones, quos postmodum 1 et 2 de Resurrectione inscriptos habuimus, sunt 10 et 11 de Passione Domini. Sic ille in Commentariis quos in omnes S. Pauli Epistolas concinnauit et contexuit ex sanctorum Patrum scriptis excerptis, Augustino dempto, quem proprio uolumine excerptum dedit: quod illud opus libris duodecim constans R. P. Domno Luce Acherio religiose memorie mihique carissime uiro dono olim dederat Petrus Franciscus Chiffletius ex codice ms. Carthusie Maioris acceptum, et aliquando in lucem edendum. 6o Ex Sozomeni Historie lib. uII, cap. 19, docemur in Romana Ecclesia neque episcopum neque alium die prima paschalis solemnitatis sermonem ad populum habuisse. Cuius loci sensum genuinum nondum mihi perspectum, cum prime editioni allaborabam, ad auctoris, ni fallor, mentem a me explicatum habet lector in prima dissertatione, cap. 12. Quamquam uero hec ita se habent, nichil tamen in titulis uel numeris sermonum immutandum putauimus: ne quid inde molestie crearetur lectoribus priori numero assuefactis. Hactenus Paschasius Quesnellus, qui etsi quoad thesim quam statuit optime senserit, quedam tamen uel corrigenda uel adiicienda sunt.

2. Si is uidisset aut obseruasset primam editionem Sermonum S. Leonis, aut ceteras ex ea subinde recusas, haudquaquam scripsisset initio moniti, hos duos sermones in omnibus editis codicibus inscribi de Resurrectione Domini. Nam in tabula illis editionibus premissa, que Sermonum titulos prodit, prior sermo, perinde ac octo precedentes, hoc titulo donatur: De Passione et Resurrectione Domini sermo XX, et secundus de Resurrectione Domini quidem inscribitur, at eadem numerorum serie cum illis de Passione comprehenditur, et appellatur sermo XXI. Porro utrique hi sermones in Lectionariis basilice S. Petri non solum recensentur sub titulo de Passione Domini, uerum etiam intermixti deprehenduntur inter ceteros eiusdem tituli, non autem subiiciuntur in fine; ut dubium esse nequeat ne forte titulus de Resurrectione negligentia amanuensium fuerit omissus. In mss. etiam collectionis 2 eodem modo inter sermones de Passione confusi leguntur; idemque alio licet ordine accidit in ms. Casinensi collect. 1, nec non in duobus Lectionariis mss. ueneto 153, et uallicell. II, in quorum primo primus tantum sermo, in altero autem secundus ceteris de Passione sermonibus inserti leguntur. In mss. collectionis 5, que alium ordinem prefert, utrique hi sermones sub titulo de Passione Domini similiter describuntur. Exemplar autem quo usus fuit Florus Lugdunensis, quodque sermonem primum et secundum apud nos de Resurrectione allegat tamquam 10 et 11 de Passione Domini, simile erat Lectionariis basilice S. Petri, in quibus illi inter sermones de Passione iisdem numeris censentur.

3. Hos sermones habitos fuisse sabbato sancto ex documentis a Quesnello propositis num. 2 et 5 nichil dubitamus. Quod si Hincmarus Remensis in lib. de Predest., c. 33, sermonem primum, quem S. pontifex in superiori sermone c. 6 habendum reiecerat in diem sabbati, citauit hoc modo: Item in homilia sabbati sancti; secundus pariter sermo in Lectionario ms. uat. 4951 non absimiliter inscribitur: Sermo B. Leonis pape in sancto sabbato; idemque titulus in alio uetustissimo codice deprehensus memoratur a scriptore codicis Barberini 3520. Habitos uero in peruigiliis Pasche, cum passionis Dominice commemorationem resurrectionis officium excipit, nichil ambigendum est; hinc enim de utroque mysterio fit in iisdem sermonibus mentio.

3. Historiam passionis et resurrectionis Domini hoc sabbato lectam fuisse in Ecclesia Quesnellus affirmat n. 4. Id autem collegit ex serm. 2 de Resurrect., qui sabbato sancto habitus, c. 1, tradit, diuinitus inspirate textum historie euidenter ostendisse, qua Dominus iehsu Christus impietate traditus, quo iudicio addictus, qua seuitia crucifixus, et qua sit gloria suscitatus. Hec autem tum passionis tum resurrectionis historiam ex Euangelio lectam indicant quidem; sed non ita aperte utriusque mysterii lectionem ipsi diei sabbati tribuunt, ut de lectione passionis pridie, seu in Parasceue facta, et de lectione resurrectionis sabbato sancto nocte in uigiliis Pasche subsecuta intelligi nequeant. Forte uero Quesnellus ista laudati capitis uerba, que mox subiiciuntur, Solemnitati sanctissime lectionis subsequatur exhortationis officium, non tam resurrectionis quam passionis lectionem eodem sabbati die sermoni premissam significare credidit; quod tamen non omnino exploratum est. Nulli quidem antiqui ordines, nulla capitula, Euangeliorum hanc eius diei lectionem indigitant. Sed cum hec posteriora sint, fieri potuit ut Leonis tempore hic ritus uigeret, sicuti uigebat apud Grecos saltem in Ecclesia Antiochena, ut liquet ex homil. 87 in Matth. a S. Ioanne Chrysostomo Antiochie habita, ubi in magna Paschatis uespera passionis historiam publice lectam affirmat. Hinc Quesnelli ratio num. 4 proposita minus est efficax.

5. Item prima ratio quod occupatissimus esset paschalis dies, nequaquam conuincit. Sicut enim probare nequit pro excludendis a die paschali sermonibus SS. Augustini, Petri Chrysologi, Gregorii Magni et aliorum episcoporum, quos habitos in Paschate certissimum est, ita nec ualet pro extrudendis ab eo die Leonis Sermonibus. Sozomeni uero testimonium a Quesnello allatum num. 6 multo minus cogit, ut patebit ex iis que de ipso Sozomeni sensu annotabimus in dissertationem 1 Quesnelli, cap. 12. Sola documenta num. 2 et 5 a Quesnello allata pro astruendo sabbato sancto satis efficacia approbauimus et confirmauimus, ita tamen ut non ipso die sabbati sed nocte eiusdem diei, cum in peruigiliis Paschatis resurrectionis officium inciperet, sequentes sermones recitatos liqueat; unde tertia quoque Quesnelli ratio eliditur qua de Resurrectione in antecessum dictum tradit.



281 SERMO LXXI[Al. LXIX]. De Resurrectione Domini I; habitus sabbato sancto in peruigiliis Pasche.



SYNPOSIS. I.

Curandum esse ne ieiunii fructus euacuetur, ut qui mortui sunt cum Christo, etiam cum ipso resurgant.---II. Sepulture dies propter discipulos esse abbreuiatos.---III. Multis suam resurrectionem  Christum probasse argumentis.---Iu. Que commutatio in carne Christi per resurrectionem facta fuerit.---u. Christianum, spretis terrenis, celestibus mente inherere debere.---uI. Cauendum ne ad peccati uoluptatem quis redeat post festum paschale.



CAP. I.

Sermone proximo, dilectissimi, non incongrue uobis, quantum arbitror, participationem  crucis Christi insinuauimus, ut paschale sacramentum ipsa in se habeat uita credentium, et quod festo honoratur moribus celebretur. [a 1Kb] Quam autem hoc utile sit ipsi probastis, et ex uestra deuotione didicistis quantum prosint animis atque corporibus prolixiora ieiunia, frequentiores preces et eleemosyne largiores. Nemo enim fere est qui non hac exercitatione profecerit, et in abdito conscientie sue aliquid quo recte possit gaudere condiderit. Sed hec lucra perseueranti sunt seruanda custodia, ne in desidiam, resoluto labore, quod donauit Dei gratia, diaboli furetur inuidia. Cum igitur quadraginta dierum obseruantia hoc uoluerimus operari, ut aliquid sentiremus crucis in tempore Dominice passionis, adnitendum nobis est ut etiam resurrectionis Christi  inueniamur esse consortes, et de morte ad uitam, dum in isto sumus corpore, transeamus. Unicuique enim homini, qui ex alio in aliud aliqua conuersione mutatur, finis est non esse quod fuit, et ortus, esse quod non fuit. Sed interest cui quis aut moriatur aut uiuat: quia est mors que causa est uiuendi, et est uita que causa est moriendi. Nec alibi quam in hoc transitorio 282 seculo utrumque conquiritur; [b 1Kb] et ex qualitate temporalium actionum differentie retributionum pendent eternarum. Moriendum ergo est diabolo et uiuendum Deo; deficiendum iniquitati, ut iustitie resurgatur. Occumbant uetera, ut oriantur noua. Et quoniam, sicut ait ueritas, nemo potest duobus dominis seruire , Dominus sit non ille qui stantes impulit in ruinam,  sed ille qui deiectos erexit in gloriam.



CAP. II.

Dicente ergo Apostolo: Primus homo de terra terrenus, secundus homo de celo celestis. Qualis terrenus, tales et terreni; et qualis celestis, tales et celestes. Sicut portauimus imaginem terreni, portemus et imaginem eius qui est de celo ; multum nobis de hac commutatione gaudendum est, [c 1Kb] qua de ignobilitate terrena ad celestem transferimur dignitatem per illius ineffabilem misericordiam qui ut nos in sua proueheret, in nostra descendit; ut non solum substantiam, sed etiam conditionem nature peccatricis assumeret, et ea sibi pateretur inferri diuina impassibilitas, que miserrime experitur humana mortalitas. Unde, ne turbatos discipulorum animos longa mestitudo cruciaret,  denuntiatam tridui moram tam mira celeritate breuiauit, ut dum ad integrum secundum diem pars primi nouissima et pars tertii prima concurrit, et aliquantum temporis [d 1Kb] spatio decideret, et nichil dierum numero deperiret. Resurrectio igitur Saluatoris nec animam in inferno, nec carnem diu [e 1Kb] morata est in sepulcro; et tam uelox incorrupte carnis uiuificatio fuit, ut maior ibi esset soporis similitudo quam  mortis: quoniam Deitas que ab utraque suscepti hominis substantia non recessit, quod potestate diuisit, potestate coniunxit.



CAP. III.

Subsecuta sunt itaque multa documenta quibus predicande per uniuersum mundum fidei auctoritas conderetur. Et licet reuolutio lapidis, euacuatio monumenti, depositio linteorum, et totius facti angeli narratores copiose ueritatem Dominice resurrectionis astruerent; et mulierum tamen uisui, et apostolorum frequenter oculis manifestus apparuit : non solum loquens cum eis, sed [f 1Kb] etiam habitans atque conuescens, et pertractari se diligenti curiosoque contactu ab eis quos dubitatio perstringebat, admittens. Ideo enim et clausis ad discipulos 283 ostiis introibat , et flatu suo dabat  Spiritum sanctum, et dato intelligentie lumine, sanctarum Scripturarum occulta pandebat , et rursus idem uulnus lateris, fixuras clauorum, et omnia recentissime passionis signa monstrabat , ut agnosceretur in eo proprietas diuine humaneque nature indiuidua permanere, et ita sciremus uerbum non hoc esse quod carnem, ut unum Dei Filium et uerbum confiteremur et carnem.



CAP. Iu.

Non dissonat, dilectissimi, ab hac fide magister gentium apostolus Paulus, cum dicit: Etsi cognouimus secundum carnem Christum, sed nunc iam non nouimus . Resurrectio enim Domini non finis carnis, sed commutatio fuit, nec uirtutis augmento consumpta substantia est. Qualitas  transiit, non natura defecit; et factum est corpus impassibile, quod potuit crucifigi; factum est immortale, quod potuit occidi; factum est incorruptibile, quod potuit uulnerari. Et merito dicitur caro Christi in eo statu quo fuerat nota, nesciri: quia nichil in ea passibile, nichil remansit infirmum, ut et ipsa sit per essentiam, et non sit ipsa per gloriam. Quid autem mirum, si hoc de corpore Christi profitetur, [g 1Kb] qui de omnibus Christianis spiritalibus dicit: Itaque nos ex hoc neminem nouimus secundum carnem ? Ex hoc, inquit, initium nobis factum est resurrectionis in Christo, ex quo in eo qui pro omnibus mortuus est, totius spei nostre forma precessit. Non hesitamus diffidentia, nec incerta exspectatione suspendimur, sed accepto promissionis  exordio, fidei oculis que sunt futura, iam cernimus; et nature prouectione gaudentes, quod credimus iam tenemus.



CAP. u.

Non ergo nos rerum temporalium occupent species, nec ad se contemplationem nostram a celestibus terrena deflectant. Pro transactis habeantur que ex maxima parte iam non sunt; et mens intenta mansuris, ibi desiderium suum figat, ubi  quod offertur eternum est. Quamuis enim spe salui facti simus, et corruptibilem adhuc carnem mortalemque gestemus, recte tamen dicimur in carne non esse, si carnales nobis non dominentur affectus; et merito eius rei deponimus nuncupationem, cuius non sequimur uoluntatem. Cum itaque Apostolus dicat: Carnis curam ne feceritis in desideriis , non ea nobis interdicta [a 1Kb] intelligimus que saluti congruunt et que humana poscit infirmitas. Sed quia non omnibus desideriis seruiendum, nec quidquid caro concupiscit implendum est, de adhibendo temperantie modo admonitos nos esse cognoscimus, ut carni, que sub animi est constituta iudicio, nec superflua concedamus, nec necessaria denegemus. 284 Unde idem Apostolus alibi ait: Nemo enim  umquam carnem suam odio habuit, sed nutrit et fouet eam : cum utique non ad uitia, non ad luxuriam, sed ad debitum sit alenda et fouenda famulatum: ut teneat ordinem suum renouata natura, nec peruerse ac turpiter superioribus inferiora preualeant, aut inferioribus superiora succumbant, et uitiis animum superantibus, ibi fiat seruitus ubi debet esse dominatus.



CAP. uI.

Agnoscat igitur populus Dei nouam se esse in Christo creaturam, et a quo suscepta sit quemue susceperit uigilanter intelligat. Que noua facta sunt, non redeant ad instabilem uetustatem; et non omittat opus suum, qui manum misit ad aratrum ; sed ad hoc attendat quod serit, non ad id respiciat quod reliquit. Nemo in id recidat  unde surrexit, sed etiamsi pro infirmitate corporea in aliquibus adhuc languoribus iacet, sanari instanter desideret ac leuari. Hec est enim salutis uia, et cepte in Christo resurrectionis imitatio: ut quia in lubrico istius uite diuersi casus lapsusque non desunt, uestigia gradientium a fluidis ad solida transferantur: quoniam, sicut scriptum est, a Domino gressus hominis [b 1Kb] diriguntur, et uiam eius uolet. Cum ceciderit iustus, non collidetur, quia Dominus supponet manum suam . Hec meditatio, dilectissimi, non pro sola solemnitate paschali, sed pro totius uite sanctificatione retinenda est, et ad hoc presens exercitatio debet intendi, ut que animum fidelium experimento breuis obseruantie delectarunt, in consuetudinem transeant, intemerata  permaneant, ac si aliquid delicti irrepserit, celeri penitudine deleatur. Et quia antiquorum morborum difficilis et tarda curatio est, tanto uelocius adhibeantur remedia, quanto recentiora sunt uulnera: ut semper ab omnibus offensionibus in integrum resurgentes, ad illam incorruptibilem glorificande carnis resurrectionem [c 1Kb] peruenire mereamur in Christo Iesu Domino nostro, qui uiuit et regnat  cum Patre et Spiritu sancto in secula seculorum. Amen.



SERMO LXXII [Al. LXX]. De resurrectione Domini II.



SYNOPSIS. I.

Crucem Christi nobis et sacramentum esse et exemplum.---II. Nostram naturam a uerbo in incarnatione esse susceptam, ut eam solueret in pretium.---III. Nos Christo commortuos et corresuscitatos, 285 a Christo confortari nobiscum permanente in terris, et ad gloriam inuitari regnante in celis..---Iu. Ubique nobis et uirtutem crucis et exemplum adesse, quo aduersus cupiditates armemur.--- u. Per terrenorum contemptum ad celestia tendendum, seruata fide utriusque in Christo nature.--- uI. Per Christi transitum, qui non est nisi in natura nostra, nobis ad celestia transitum preparari.--- uII. Eutychianos paschalis festi exsortes esse, qui naturam nostram in Christo negant.



CAP. I.


[d 1Kb] Totum quidem, dilectissimi, paschale sacramentum euangelica nobis narratio presentauit, et ita per aurem carnis penetratus est mentis auditus, ut nemini nostrum rerum gestarum imago defuerit; cum diuinitus inspirate textus historie euidenter ostenderit qua Dominus iehsu Christus impietate traditus, quo iudicio addictus, qua seuitia crucifixus, et qua sit gloria suscitatus. Sed adiiciendum est etiam nostri sermonis officium, ut sicut pia exspectatione [e 1Kb] reposcere uos consuetudinis debitum sentio, ita solemnitati sacratissime lectionis subiungatur exhortatio sacerdotis. Quia igitur apud fideles aures ignorantie locus non est, semen uerbi, quod est in predicatione Euangelii, debet in terra uestri  cordis augeri, ut remotis [f 1Kb] suffocationibus spinarum ac tribulorum, libera in fructus suos exeant plantaria piorum sensuum, et rectarum germina uoluntatum. Crux enim Christi, que saluandis est impensa mortalibus, et sacramentum est et exemplum: sacramentum, quo uirtus impletur diuina; exemplum, quo deuotio incitatur humana: quoniam captiuitatis iugo erutis, etiam hoc [g 1Kb] prestat redemptio, ut eam sequi possit imitatio. Nam si mundana sapientia ita in suis gloriatur erroribus, ut quem sibi quisque ducem elegerit, eius opiniones et mores atque omnia instituta sectetur, que nobis erit communio nominis Christi, nisi ut ei inseparabiliter uniamur, qui est, ut ipse insinuauit, uia, et ueritas, et uita ? uia scilicet conuersationis sancte, ueritas  doctrine diuine, et uita beatitudinis sempiterne.



CAP. II.

Collapsa enim in parentibus primis humani generis plenitudine, ita misericors Deus creature ad imaginem suam facte per 286 unigenitum suum Iesum Christum uoluit subuenire, ut nec extra naturam esset nature reparatio, et ultra proprie originis dignitatem proficeret secunda conditio. Felix si ab eo [h 1Kb] non decideret quod Deus fecit, sed  felicior si in eo maneat quod refecit. Multum fuit a Christo recepisse formam, sed plus est in Christo habere substantiam. Suscepit enim nos in suam [a 1Kb] proprietatem illa natura  que nec nostris sua, nec suis nostra consumeret: que ita unam in se fecit Deitatis humanitatisque personam, ut sub dispensatione infirmitatum atque uirtutum nec caro per Diuinitatem inuiolabilis, nec Diuinitas per carnem posset esse passibilis. Suscepit nos illa natura que et propaginem nostri generis [b 1Kb] a communi tramite non abrumperet, et contagium peccati in omnes homines transeuntis excluderet. Infirmitas sane atque mortalitas, que non peccatum erant, sed  pena peccati, a Redemptore mundi recepta sunt ad supplicium, ut impenderentur ad pretium. Quod ergo in omnibus hominibus transfusio [c 1Kb] erat damnationis, hoc in Christo sacramentum est pietatis. Prebuit enim se crudelissimo exactori liber a debito, et ministras diaboli Iudaicas manus in cruciatum immaculate carnis admisit. Quam ideo usque ad [d 1Kb] resurrectionem uoluit esse mortalem, ut credentibus in eum nec persecutio insuperabilis, nec mors posset esse terribilis: cum ita dubitandum non esset de consortio glorie, sicut dubitandum non erat de communione nature.



CAP. III.

Si incunctanter itaque, dilectissimi, credimus corde quod ore profitemur, nos in Christo crucifixi, nos sumus mortui, nos sepulti, nos etiam  in ipso die tertio suscitati. Unde Apostolus dicit: Si consurrexistis cum Christo, que sursum sunt querite, ubi Christus est in dextera Dei sedens; que sursum sunt sapite, non que super terram. Mortui enim estis, et uita uestra abscondita est cum Christo in Deo. Cum enim Christus apparuerit uita uestra, tunc et uos apparebitis cum ipso in gloria . Ut autem nouerint corda [e 1Kb] fidelium habere se, unde ad supernam sapientiam spretis mundi cupiditatibus ualeant eleuari, spondet nobis Dominus presentiam suam, dicens: Ecce ego uobiscum sum omnibus diebus usque ad consummationem seculi . Non enim frustra 287 per Isaiam [f 1Kb] dixerat Spiritus sanctus: Ecce uirgo in utero accipiet et pariet filium; et [g 1Kb] uocabunt nomen eius Emmanuel,  quod est interpretatum, nobiscum Deus . Implet ergo iehsu proprietatem nominis sui, et qui ascendit in celos, non deserit adoptatos; qui sedet ad dexteram Patris [h 1Kb] idem totius habitator est corporis; et ipse deorsum confortat ad patientiam, qui sursum inuitat ad gloriam.



CAP. Iu.

Nec inter uana igitur nobis desipiendum est, nec inter aduersa trepidandum. Ibi quidem blandiuntur deceptiones, et hic grauescunt labores. Sed quia misericordia Domini plena est terra , adest nobis Christi [i 1Kb] ubique uictoria, ut impleatur quod ait: Nolite timere, quia ego uici mundum . Siue ergo contra ambitionem seculi, siue contra concupiscentias carnis, siue contra hereticorum iacula dimicemus, Dominica cruce semper [i 1Kb] armemur. Nec enim umquam a paschali  festo recedimus, si a fermento malitie ueteris  abstinemus. Inter omnes namque uite huius uarietates, que diuersarum plene sunt passionum, apostolice exhortationis meminisse debemus, qua nos instruit, dicens: Hoc sentite in uobis, quod et in Christo Iesu: qui cum in forma Dei esset, non rapinam arbitratus est esse se equalem Deo, sed semetipsum exinaniuit, formam serui accipiens, in similitudinem hominum factus, et habitu inuentus ut homo. Humiliauit semetipsum factus obediens usque ad mortem, mortem autem crucis. Propter quod et Deus exaltauit illum, et donauit illi nomen quod est super omne nomen, ut in nomine Iesu omne genu flectatur, celestium, terrestrium et infernorum; et omnis lingua confiteatur, quia Dominus iehsu Christus in gloria  est Dei Patris . Si magne, inquit, pietatis sacramentum intelligitis, et quod pro salute humani generis unigenitus Dei Filius gessit aduertitis, hoc sentite in uobis quod et in Christo Iesu, cuius humilitas nulli aspernenda diuitum, nulli est erubescenda nobilium. Nec enim in tantum prouehi potest quelibet felicitas humana fastigium, ut estimet sibi pudendum [k 1Kb] quod manens Deus in forma 288 Dei, formam serui suscipere non est arbitratus indignum.



CAP. u.

Imitamini quod operatus est; diligite quod dilexit, [l 1Kb] et inuenientes in uobis Dei gratiam, uestram in illo redamate naturam. Quoniam sicut ille paupertate diuitias non amisit, gloriam humilitate  non minuit, eternitatem morte non perdidit, ita et  uos eisdem gradibus [a 1Kb] eisdemque uestigiis, ut celestia apprehendatis, terrena despicite. Susceptio enim crucis est interfectio cupiditatum, occisio uitiorum, declinatio uanitatis, et abdicatio omnis erroris. Nam cum Pascha Domini non impudicus, non luxuriosus, non superbus celebret, non auarus, nulli tamen ab hac festiuitate longius quam heretici separantur, maximeque illi qui de uerbi incarnatione male sentiunt, aut minuendo quod est Deitatis, aut euacuando quod est carnis. uerus enim Deus est Filius Dei, totum habens ex Patre quod Pater est, nullo exordio temporalis, nulla uarietate mutabilis; nec ab uno diuisus, nec ab omnipotente diuersus, sempiterni genitoris unigenitus sempiternus: ut mens fidelis credens in Patrem, et Filium, et Spiritum  sanctum, [b 1Kb] in eadem unius Deitatis essentia nec unitatem gradibus diuidat, nec Trinitatem singularitate confundat. Non autem sufficit Dei Filium in sola Patris nosse natura, nisi eum non recedentem a propriis, agnoscamus in nostris. Exinanitio enim illa quam reparationi impendit humane, dispensatio fuit miserationis, non priuatio potestatis. Nam cum [c 1Kb] et ex eterno consilio Dei non esset aliud nomen sub celo datum hominibus, in quo oporteat saluos fieri ; inuisibilis uisibilem, intemporalis temporalem, impassibilis passibilem substantiam suam fecit: non ut uirtus deficeret in infirmitate, sed ut infirmitas in incorruptibilem posset transire uirtutem.



CAP. uI.

Propter quod ipsa festiuitas que a  nobis Pascha nominatur apud Hebreos Phase, id est transitus, dicitur, attestante euangelista atque dicente: Ante diem festum Pasche sciens iehsu quia uenit hora eius, [d 1Kb] ut transeat ex hoc mundo ad Patrem . Cuius autem nature futurus erat transitus 289 iste, nisi nostre, cum inseparabiliter et Pater in Filio, et Filius esset in Patre? Sed quia uerbum et caro una persona est, non diuiditur a suscipiente susceptus, et honor prouehendi prouehentis nominatur augmentum, dicente Apostolo, quod iam commemorauimus: Propter quod et Deus exaltauit illum, [e 1Kb] et donauit illi nomen quod est super omne nomen . In quo utique assumpti hominis exaltatio commendatur: ut in cuius passionibus  manet Deitas indiuisibilis, idem ceternus sit in gloria Deitatis. Ad hanc participationem ineffabilis muneris, beatum transitum fidelibus suis ipse Dominus preparabat, [f 1Kb] cum instanti iam proximus passioni, non solum pro apostolis suis atque discipulis, sed etiam pro uniuersa Ecclesia supplicaret  et diceret: Non pro his autem rogo tantum, sed pro iis etiam qui credituri sunt per uerbum ipsorum in me: ut omnes unum sint, sicut et tu Pater in me, et ego in te, ut et ipsi in nobis unum sint .



CAP. uII.

Cuius unitatis nullum poterunt habere consortium, qui in Dei Filio Deo uero humanam negant manere naturam, impugnatores salutiferi sacramenti, et paschalis exsules festi; quod, quia ab Euangelio dissentiunt et Symbolo contradicunt, nobiscum celebrare non possunt: quia etsi audent sibi Christianum nomen assumere, [g 1Kb] ab omni tamen creatura, cui Christus caput est, repelluntur; uobis in hac solemnitate merito exsultantibus, pieque gaudentibus, qui nullum recipientes in ueritate mendacium,  nec de natiuitate Christi secundum carnem, nec de passione ac morte, nec de corporali resurrectione eius ambigitis: quoniam sine ulla separatione Deitatis, uerum Christum ab utero uirginis, uerum in ligno crucis, uerum in sepulcro carnis, uerum in gloria resurrectionis, uerum in dextera paterne maiestatis agnoscitis. Unde etiam, sicut Apostolus ait, exspectamus Saluatorem Dominum nostrum Iesum Christum, qui reformabit corpus nostre humilitatis, conforme fieri corpori glorie sue , qui uiuit et regnat cum Patre et Spiritu sancto in secula seculorum. Amen.



290 SERMO LXXIII [Al. LXXI]. De Ascensione Domini I.



 SYNOPSIS.I.

Et moram Christi in terris post resurrectionem, et dubitationem discipulorum, ad fidem confirmandam dispositas esse.---II. Quanta his diebus a Christo facta fuerint.---III. uulnerum suorum tactu trepidantia discipulorum corda confirmasse.---Iu. Ascensionem Christi eos letitia affecisse, quos et mors trepidos fecerat, et resurrectio dubios reliquerat. Ampliora per Christum esse collata, quam per diabolum ablata.



CAP. I.

Post beatam et gloriosam resurrectionem Domini nostri Iesu Christi, qua uerum Dei templum Iudaica impietate resolutum diuina in triduo potentia suscitauit, quadragenarius hodie, dilectissimi, sanctorum dierum expletus est numerus, sacratissima ordinatione dispositus, et ad utilitatem nostre eruditionis impensus: ut dum a Domino in hoc [h 1Kb]  spatium mora presentie corporalis extenditur, fides resurrectionis documentis necessariis muniretur. Mors enim Christi [i 1Kb] multum discipulorum corda turbauerat, et de supplicio crucis, de emissione spiritus, de exanimati corporis sepultura [i 1Kb] grauatis mestitudine mentibus quidam diffidentie torpor obrepserat.  Nam cum sancte mulieres, sicut euangelica [a 1Kb] patefecit historia, reuolutum a monumento lapidem, sepulcrum corpore uacuum, et uiuentis Domini testes angelos nuntiarent, uerba earum apostolis aliisque discipulis deliramentis similia uidebantur. Quam utique hesitationem humana infirmitate [b 1Kb] nutantem, nequaquam permisisset Spiritus ueritatis predicatorum suorum inesse pectoribus, nisi illa trepida sollicitudo et curiosa [c 1Kb] cunctatio nostre fidei fundamenta iecisset. Nostris igitur perturbationibus, nostrisque periculis in apostolis consulebatur: nos in illis uiris contra calumnias impiorum, et contra terrene argumenta sapientie docebamur, Nos illorum instruxit aspectus, nos erudiuit auditus, nos confirmauit attactus. Gratias agamus diuine 291  dispensationi et sanctorum Patrum necessarie tarditati. Dubitatum est ab illis, ne dubitaretur a nobis.



CAP. II.

Non ergo ii dies, dilectissimi, qui inter resurrectionem Domini ascensionemque fluxerunt, otioso transiere decursu; sed magna [d 1Kb] in his confirmata sacramenta, magna sunt reuelata mysteria. In his metus dire mortis aufertur, et non solum anime, sed etiam carnis immortalitas declaratur. In his per insufflationem Domini infunditur apostolis omnibus Spiritus sanctus; et beato apostolo Petro supra ceteros, post regni claues, ouilis Dominici cura [e 1Kb] mandatur. In his diebus, duobus discipulis tertius in uia Dominus comes iungitur , et ad omnem nostre ambiguitatis caliginem detergendam, pauentium ac trepidantium tarditas increpatur.  Flammam fidei illuminata corda concipiunt; et que erant [f 1Kb] tepida, reserante Scripturas Domino, effi[.....] ardentia. In fractione quoque panis conuescentium aperiuntur obtutus; multo felicius [g 1Kb] horum oculis patefactis, quibus nature sue manifestata est glorificatio, quam illorum generis nostri principum, quibus preuaricationis sue est ingesta confusio.



CAP. III.

Inter hec autem aliaque miracula, cum discipuli trepidis cogitationibus estuarent, et apparuisset in medio eorum Dominus dixissetque, Pax uobis : ne hoc remaneret in eorum opinionibus quod uoluebatur in cordibus , redarguit cogitationes a ueritate discordes,  ingerit dubitantium oculis manentia in manibus suis et pedibus crucis signa, et ut diligentius pertractetur inuitat: quia ad sananda infidelium cordium uulnera, clauorum et laucee erant seruata uestigia: ut non dubia fide, sed constantissima scientia [h 1Kb] teneretur, eam naturam in Dei Patris consessuram throno, que iacuerat in sepulcro.



CAP. Iu.

Per omne ergo hoc tempus, dilectissimi, quod [i 1Kb] inter resurrectionem Domini et ascensionem eius exactum est, hoc prouidentia Dei curauit, hoc docuit, hoc suorum [i 1Kb] et oculis insinuauit et cordibus, ut Dominus iehsu [k 1Kb] Christus uere agnosceretur resuscitatus, qui uere erat natus, et passus, et mortuus. Unde beatissimi apostoli omnesque discipuli, qui et [l 1Kb] de exitu crucis fuerant trepidi, et de  fide resurrectionis ambigui, ita sunt ueritate perspicua roborati, ut Domino in celorum 292 eunte sublimia, non solum nulla afficerentur tristitia, sed etiam magno gaudio replerentur . Et reuera magna [m 1Kb] et ineffabilis erat causa gaudendi, cum in conspectu sancte multitudinis super omnium creaturarum celestium dignitatem humani generis natura [n 1Kb] conscenderet, supergressura angelicos ordines, et ultra archangelorum altitudines eleuanda, nec ullis sublimitatibus modum sue prouectionis habitura, nisi eterni Patris recepta consessu, illius glorie sociaretur in throno, cuius nature copulabatur in Filio. Quia igitur Christi ascensio, nostra prouectio est, et quo precessit gloria capitis, eo spes uocatur et corporis, dignis, dilectissimi, exsultemus  gaudiis, et pia gratiarum actione letemur. Hodie enim non solum paradisi possessores firmati sumus, sed etiam celorum in Christo superna penetrauimus: ampliora adepti per ineffabilem Christi gratiam quam per diaboli amiseramus inuidiam. Nam quos uirulentus inimicus primi habitaculi felicitate deiecit, eos sibi concorporatos Dei Filius ad dexteram Patris collocauit: [o 1Kb] cum quo uiuit et regnat in unitate Spiritus sancti Deus per omnia secula seculorum. Amen.



SERMO LXXIu [Al. LXXII]. De Ascensione Domini II.



SYNOPSIS. I.

Ascensione et gaudium nostrum adimpleri, et fidem nostram spemque mirabiliores fieri.  ---II. Ut capaces essemus beatitudinis, Christus ascendit in celum, ibi mansurus usque ad diem iudicii. ---III. Fidem ita ascesione esse roboratam, ut nullis potuerit tormentis superari, etiam in teneris puellis.---Iu. Excellentius innotuisse Christum per ascensionem, et presentiorem fuisse Diuinitate. Quid angelicum colloquium significet.---u. Excitat nos ascensio Christi, ut terrena despiciamus tamquam peregrini, et caritate dilemur, sine qua ad Christum non itur.



CAP. I.

Sacramentum, dilectissimi, salutis nostre, quam pretio sanguinis sui uniuersitatis 293 conditor [a 1Kb] estimauit, a die corporalis ortus usque ad exitum passionis, per dispensationem humilitatis impletum est. Et licet multa etiam in forma serui Diuinitatis signa radiauerint, proprie tamen illius temporis actio ad demonstrandam suscepti hominis  pertinuit ueritatem. Post passionem uero, ruptis mortis uinculis, que uim suam [b 1Kb] in eum qui peccati erat nescius incedendo [c 1Kb] pandiderat: infirmitas in uirtutem, mortalitas [d 1Kb] in eternitatem, contumelia transiuit in gloriam: quam Dominus iehsu Christus in multis manifestisque documentis , multorum declarauit aspectibus, donec triumphum uictorie, quem reportarat a mortuis, inferret et celis. Sicut ergo in solemnitate paschali resurrectio Domini fuit nobis causa letandi, ita ascensio eius in celos presentium nobis est materia gaudiorum, recolentibus illum diem et rite uenerantibus, quo [e 1Kb] natura nostre humilitatis in Christo super omnem celi militiam, supra omnes ordines angelorum, et ultra omnium altitudinem potestatum ad Dei Patris est  prouecta consessum. Quo ordine operum diuinorum nos fundati, nos edificati sumus: ut mirabilior fieret gratia Dei, cum remotis a conspectu hominum, que merito reuerentiam sui sentiebantur indicere, fides [f 1Kb] non diffideret, spes non fluctuaret, caritas non tepesceret. Magnarum [g 1Kb] enim hic uigor est mentium, et ualde fidelium [h 1Kb] hoc lumen est animarum, incunctanter credere que corporeo non uidentur intuitu, et ibi figere desiderium, quo nequeas inferre conspectum. Hec autem pietas unde in nostris cordibus nasceretur, aut quomodo quisquam iustificaretur per fidem, si in iis tantum salus nostra consisteret, que obtutibus [i 1Kb] subiacerent? Unde et illi uiro qui de resurrectione Christi uidebatur ambigere, nisi in ipsius carne uestigia passionis et uisu explorasset  et tactu: Quia uidisti me, inquit Dominus,  credidisti: beati qui non uiderunt, et crediderunt .



CAP. II.

Ut igitur huius beatitudinis, dilectissimi, capaces esse [i 1Kb] possemus, expletis omnibus que euangelice predicationi et noui Testamenti mysteriis congruebant, Dominus noster iehsu Christus, quadragesimo 294 post resurrectionem die coram discipulis eleuatus in celum , [k 1Kb] corporalis presentie modum fecit, mansurus in Patris dextera, donec tempora multiplicandis Ecclesie filiis diuinitus prestituta peragantur, et ad iudicandos uiuos et mortuos in eadem carne in qua ascendit adueniat. Quod itaque Redemptoris nostri conspicuum fuit, in sacramenta transiuit; et ut fides excellentior esset ac firmior, uisioni doctrina successit,  cuius auctoritatem supernis illuminata radiis credentium corda sequerentur.



CAP. III.

Hanc fidem ascensione Domini auctam, et Spiritus sancti munere roboratam, non uincula, non carceres, non exsilia, non fames, non ignis, non laniatus ferarum, nec exquisita persequentium [l 1Kb] crudelitatibus supplicia terruerunt. Pro hac fide per uniuersum mundum, non solum uiri, sed etiam femine, nec tantum impubes pueri, sed etiam tenere uirgines, usque ad effusionem sui sanguinis decertarunt. Hec fides demonia eiecit, egritudines depulit, mortuos suscitauit. Unde et ipsi beati apostoli, qui tot miraculis confirmati, tot sermonibus eruditi, [m 1Kb] atrocitate tamen Dominice passionis expauerant, et ueritatem resurrectionis eius non sine hesitatione  susceperant, tantum de ascensione Domini profecerunt, ut quidquid illis prius intulerat metum, uerteretur in gaudium. Totam enim contemplationem animi in Diuinitatem ad Patris dexteram consedentis erexerant, nec iam corporee uisionis tardabantur obiectu, quominus in id aciem mentis intenderent, quod nec a Patre descendendo abfuerat, nec a discipulis ascendendo discesserat.



CAP. Iu.

Tunc igitur, dilectissimi, filius hominis, Dei Filius, excellentius sacratiusque innotuit, cum in paterne maiestatis gloriam se recepit et ineffabili modo cepit esse Diuinitate presentior, qui factus est humanitate longinquior. Tunc ad equalem Patri Filium eruditior fides gressu mentis cepit accedere, et contrectatione corporee in Christo substantie [n 1Kb] ,  qua Patre minor est , non egere:  quoniam glorificati corporis manente natura, eo fides credentium uocabatur, ubi non carnali manu, sed spiritali 295 intellectu, par Genitori Unigenitus tangeretur. Hinc illud est quod post resurrectionem suam [a 1Kb] Dominus, cum Maria Magdalene personam Ecclesie gerens, ad contactum ipsius properaret accedere, dicit ei: Noli me tangere, nondum enim ascendi ad Patrem meum : hoc est, nolo ut ad me corporaliter uenias, nec ut me sensu carnis agnoscas; ad sublimiora te differo, maiora tibi preparo. Cum ad Patrem [b 1Kb] meum ascendero, tunc me perfectius ueriusque palpabis, apprehensura quod non tangis, et creditura quod non cernis. Cum autem ascendentem ad celos Dominum sequaces [c 1Kb] discipulorum oculi intenta admiratione suspicerent, astiterunt  [d 1Kb] coram ipsis angeli duo mirabili uestium candore fulgentes, qui et dixerunt: uiri Galilei, quid statis aspicientes in celum? Hic iehsu qui assumptus est a uobis in celum, sic ueniet, quemadmodum uidistis eum euntem in celum . Quibus uerbis omnes Ecclesie filii docebantur ut iehsu Christus in eadem qua ascenderat carne uenturus uisibilis crederetur; nec posset ambigi omnia illi esse subiecta, cui ab ipso corporee natiuitatis exordio famulatus seruisset angelicus. Sicut enim concipiendum Christum de Spiritu sancto beate uirgini angelus nuntiauit, sic et editum de uirgine uox celestium pastoribus cecinit: sicut resurrexisse a mortuis, supernorum nuntiorum [e 1Kb] prima testimonia docuerunt, sic ad iudicandum mundum in ipsa carne uenturum, angelorum  officia [f 1Kb] predicarunt: ut intelligeremus quante potestates sint adfuture [g 1Kb] cum iudicaturo, cui tante ministrauerunt etiam iudicando.



CAP. u.

Exsultemus itaque, dilectissimi, gaudio spiritali, et digna apud Deum gratiarum actione letantes, liberos cordis oculos ad illam altitudinem in qua Christus est erigamus. Sursum uocatos animos desideria terrena non deprimant; ad eterna preelectos peritura non occupent; uiam ueritatis ingressos fallaces illecebre non retardent; et ita a fidelibus hec temporalia decurrantur, ut peregrinari se in hac mundi ualle cognoscant, in qua etiamsi quedam commoda blandiantur, non amplectenda nequiter, sed transeunda sunt fortiter. Ad hanc enim nos deuotionem beatissimus apostolus Petrus incitat; et secundum  illam dilectionem quam pascendis Christi ouibus trina Dominici amoris professione concepit , obsecrans dicit: Charissimi, obsecro uos tamquam aduenas et peregrinos, abstinere uos 296  a carnalibus desideriis, que militant aduersus animam . Cui autem nisi diabolo carnales militant uoluptates, qui animas ad superna tendentes corruptibilium bonorum delectationibus obligare et ab illis sedibus de quibus ipse excidit gaudet abducere? Contra [h 1Kb] cuius insidias sapienter debet fidelis quisque uigilare, ut inimicum suum de eo quod tentatur possit elidere. Nihil autem est ualidius, dilectissimi, contra diaboli dolos, quam benignitas misericordie et largitas caritatis, per quam [i 1Kb] omne peccatum aut declinatur aut uincitur. Sed huius uirtutis sublimitas non prius apprehenditur quam illud quod ei aduersarium est subruatur. Quid autem tam inimicum misericordie et operibus caritatis, quam auaritia, de cuius radice omnium malorum germen emergit?  Que nisi in suis fomitibus enecetur, necesse est ut in agro cordis illius, in quo [i 1Kb] huius mali planta conualuit, spine potius tribulique uitiorum, quam ullum uere uirtutis semen oriatur. Resistamus ergo, dilectissimi, huic tam pestifero malo, et caritatem, sine qua nulla uirtus potest nitere , sectemur: ut per hanc, qua ad nos Christus descendit, dilectionis uiam, etiam nos ad ipsum possimus [k 1Kb] ascendere, cui est cum Deo Patre et Spiritu sancto honor et gloria in secula seculorum. Amen.



SERMO LXXu [Al. LXXIII]. De Pentecoste I.



SYNOPSIS. I.

Christianam Pentecosten Mosaice respondere.---II. Quam uelociter ac mirabiliter a Spiritu sancto edocti sint discipuli.---III. Perfecta  personarum in SS. Trinitate equalitas explicatur.--- Iu. Macedonianorum error contra Spiritum sanctum, qui omnis boni fons et causa.---u. Omnia in Ecclesia per Spiritum sanctum sanctificari, ab eo et ipsa ieiunia instituta.



CAP. I.

Hodiernam solemnitatem, dilectissimi, in precipuis festis esse uenerandam, [l 1Kb] omnium catholicorum corda cognoscunt: nec dubium est quanta huic diei reuerentia debeatur, quem Spiritus sanctus excellentissimo 297 sui muneris miraculo consecrauit. Nam ab illo die quo Dominus super [m 1Kb] omnem celorum altitudinem ad dexteram Dei Patris consessurus ascendit, decimus iste est qui ab eiusdem resurrectione quinquagesimus nobis in eo a quo cepit illuxit, magna mysteria in se et ueterum sacramentorum continens et nouorum: quibus manifestissime  declaratur, et gratiam prenuntiatam fuisse per legem, et legem impletam esse per gratiam. Sicut enim Hebreo quondam populo ab Aegyptiis liberato, quinquagesimo die post immolationem agni lex data  est in monte Sina ; ita post passionem [a 1Kb] Christi, qua uerus Dei Agnus occisus est, quinquagesimo a resurrectione ipsius die in apostolos plebemque credentium Spiritus sanctus illapsus est : ut facile diligens Christianus agnoscat initia ueteris Testamenti euangelicis ministrasse principiis, et ab eodem Spiritu conditum fedus secundum, a quo primum fuerat institutum.



CAP. II.

Nam, sicut apostolica testatur historia, [b 1Kb] dum complerentur dies Pentecostes, essentque omnes discipuli pariter in eodem loco, factus est repente de celo sonus tamquam aduenientis spiritus uehementis, et repleuit totam domum, ubi erant sedentes. Et apparuerunt illis dispertite lingue tamquam ignis, seditque supra singulos eorum. Et repleti sunt omnes Spiritu sancto,  et ceperunt loqui [c 1Kb] aliis linguis, prout Spiritus sanctus dabat eloqui illis . O quam uelox est sermo sapientie, et ubi Deus magister est, quam cito discitur quod docetur! Non est adhibita interpretatio ad audiendum, non consuetudo ad usum, non tempus ad studium, sed spirante ubi uoluit Spiritu ueritatis , proprie singularum gentium uoces facte sunt in Ecclesie ore communes. Ab hoc igitur die tuba euangelice predicationis intonuit; ab hoc die imbres carismatum, flumina benedictionum, omne desertum et uniuersam aridam rigauerunt; quoniam ad renouandam faciem terre Spiritus Dei ferebatur super aquas , et ad ueteres tenebras abigendas, noue lucis fulgura coruscabant, cum micantium splendore linguarum, et  298 uerbum Domini lucidum, et eloquium conciperetur ignitum, cui ad creandum intellectum, consumendumque peccatum, et efficacia illuminandi, et uis inesset [d 1Kb] urendi.



CAP. III.

Quamuis autem, dilectissimi, ualde fuerit ipsa rei geste forma mirabilis, nec dubium sit, in illo omnium humanarum uocum exsultante [e 1Kb] concentu, maiestatem Spiritus sancti fuisse presentem, [f 1Kb] nemo tamen estimet in iis que corporeis uisa sunt oculis diuinam eius apparuisse substantiam. Natura enim inuisibilis, [g 1Kb] et Patri Filioque communis, qualitatem muneris [h 1Kb] atque operis sui, qua uoluit significatione monstrauit, proprietatem uero  [i 1Kb] essentie sue in sua Deitate continuit: quia sicut nec Patrem nec Filium, ita nec Spiritum sanctum humanus potest uisus attingere. In Trinitate enim diuina nichil dissimile, nichil impar est; et omnia que de illa possunt substantia cogitari, nec uirtute, nec gloria, nec eternitate discreta sunt. Cumque in personarum proprietatibus alius sit Pater, alius sit Filius, alius Spiritus sanctus, non tamen alia Deitas nec diuersa natura est. Siquidem cum et de Patre sit Filius unigenitus, et Spiritus sanctus Patris Filiique sit spiritus, non sicut quecumque creatura, que et Patris et Filii est, sed sicut cum utroque uiuens et potens, [i 1Kb] et sempiterne ex eo quod est Pater Filiusque subsistens. Unde, cum Dominus ante passionis sue diem discipulis suis sancti Spiritus sponderet aduentum,  Adhuc, inquit, multa habeo uobis dicere, sed non potestis illa portare modo. Cum autem uenerit ille Spiritus ueritatis, ille diriget uos in omnem ueritatem. Non enim loquetur a semetipso, sed quecumque [k 1Kb] audierit loquetur, et futura annuntiabit uobis. Omnia que habet Pater mea sunt: propterea dixi, quia de meo accipiet et annuntiabit uobis . Non ergo alia sunt Patris, alia Filii, alia Spiritus sancti; sed omnia quecumque habet Pater, habet et Filius, habet et Spiritus sanctus; nec umquam in illa Trinitate [l 1Kb] non fuit ista communio, quia hoc est ibi omnia habere, quod semper existere. Nulla 299 ibi tempora, nulli gradus, nulle differentie cogitentur: [m 1Kb] et si nemo de Deo potest explicare quod est, nemo audeat affirmare quod non est. Excusabilius enim est de natura  ineffabili non eloqui digna, quam definire contraria. Quidquid itaque de sempiterna et incommutabili gloria Patris pia possunt corda concipere, hoc simul et de Filio, et de Spiritu sancto inseparabiliter atque indifferenter intelligant. Ideo enim hanc beatam Trinitatem unum confitemur Deum, quia in his tribus personis nec substantie, nec potentie, nec uoluntatis, nec operationis est ulla diuersitas.



CAP. Iu.

Sicut ergo detestamur [n 1Kb] Arianos, qui inter Patrem et Filium aliquam uolunt esse distantiam, ita etiam Macedonianos pariter detestamur, qui licet Patri et Filio tribuant equalitatem, Spiritum tamen sanctum inferioris putant esse nature: non  considerantes eam blasphemiam se incidere, que neque in presenti seculo, neque in futuro sit remittenda iudicio, dicente Domino: Quicumque dixerit uerbum contra Filium Hominis, remittetur ei; qui autem dixerit contra Spiritum sanctum, non remittetur ei neque in hoc seculo, neque in futuro . Permanens itaque in hac impietate sine uenia est, quia exclusit eum a se per quem poterat confiteri; nec umquam perueniet ad indulgentie remedium, qui patrocinaturum sibi non habet aduocatum. Ab ipso enim est [a 1Kb] inuocatio Patris, ab ipso sunt lacryme penitentium, ab ipso sunt gemitus supplicantium; et nemo potest dicere Dominum Iesum, nisi in Spiritu sancto ; cuius equalem cum Patre et Filio omnipotentiam, unamque Deitatem [b 1Kb] euidentissime  predicat Apostolus, dicens: Diuisiones quidem gratiarum sunt, idem autem Spiritus. Et diuisiones ministrationum sunt, idem autem Dominus. Et diuisiones operationum sunt, idem uero Deus, qui operatur omnia in omnibus .



CAP. u.

His, dilectissimi, aliisque documentis, quibus innumerabiliter diuinorum eloquiorum conuscat auctoritas, ad uenerationem Pentecostes unanimiter incitemur, exsultantes in honorem sancti Spiritus, per quem omnis Ecclesia catholica sanctificatur, omnis anima rationalis imbuitur; qui inspirator fidei, doctor scientie, fons dilectionis, signaculum castitatis, et totius est causa uirtutis. Gaudeant fidelium mentes, quod in toto mundo unus Deus, Pater, et Filius, et Spiritus sanctus, omnium linguarum  confessione laudatur; quodque illa significatio, 300 que in specie ignis apparuit, et opere perseuerat et munere. Ipse enim Spiritus ueritatis facit domum glorie sue luminis sui [c 1Kb] nitore fulgere, et in templo suo nec tenebrosum aliquid uult esse, nec tepidum. De qua ope atque doctrina etiam ieiuniorum nobis atque eleemosynarum est collata purgatio. Nam hunc uenerabilem diem sequitur saluberrime obseruantie consuetudo, quam utilissimam sibi [d 1Kb] omnes sancti semper experti sunt, et ad quam sedulo celebrandam, pastorali uos sollicitudine cohortamur: ut si quid macularum proximis diebus negligentia incauta contraxit, id et ieiunii censura castiget, et deuotio pietatis emendet. Quarta igitur et [e 1Kb] sexta feria ieiunemus; sabbato autem in idipsum consueta deuotione  uigilias celebremus. [f 1Kb] Per Iesum Christum Dominum nostrum, qui cum Patre et Spiritu sancto unus Deus uiuit et regnat in secula seculorum. Amen.



SERMO LXXuI[Al. LXXIu]. De Pentecoste II.



SYNOPSIS. I.

Et propter spiritales, et propter neophytos de Spiritu sancto esse disserendum.---II. Perfecte in omnibus equales esse Trinitatis personas, etsi quedam singulis tribuantur.---III. In ueteri Testamento datum esse Spiritum sanctum.---Iu. Apostolis quoque ante Pentecosten fuisse datum, sine quo nemo bene orat.---u. Quid est quod discipuli portare nondum poterant?---uI. Quomodo ex Euangelio, Manicheorum stultitia refellatur: et quo tempore Manes uixerit.---uII. Quam fatuum est dicere Spiritu sancto usque ad Manen Ecclesiam caruisse. ---uIII. Spiritum sanctum Ecclesie datum neget necesse est, qui ueram Christo carnem abiudicat.---  IX. Ieiunia inter Spiritus sancti dona numerantur, et ex apostolica traditione indicuntur.



CAP. I.

Plenissime quidem nobis, dilectissimi, causam atque rationem solemnitatis hodierne diuinorum eloquiorum textus ostendit, quo sanctum Spiritum quinquagesimo post Domini resurrectionem die, 301 qui ab ascensione eius est decimus, [g 1Kb] infusum Christi discipulis, sicut promissus sperabatur, agnouimus. Sed ad nouos Ecclesie filios instruendos, addendum est etiam nostri sermonis obsequium. Non enim timemus [h 1Kb] ne spirituales et eruditi nota fastidiant, ad quorum fructum pertinet ut quam plurimis insinuari uelint [i 1Kb] quod ipsi cum magna sui utilitate didicerunt. Fiat ergo per corda omnium dispensatio munerum diuinorum, et seruitutem oris  nostri docti indoctique non spernant: [i 1Kb] illi ut probent se amare quod norunt, isti ut ostendant se desiderare quod nesciunt. Huic [k 1Kb] enim preparationi uestre aderit ipsius largitas, de cuius loqui maiestate [l 1Kb] tentamus, ut ad profectum totius Ecclesie et uos capaces, et nos faciat abundantes.



CAP. II.

Cum igitur ad intelligendam dignitatem Spiritus sancti [m 1Kb] oculos mentis intendimus, nichil diuersum ab excellentia Patris et Filii cogitemus: quia in nullo ab unitate sua discrepat [n 1Kb] diuine Trinitatis essentia. Sempiternum est Patri, ceterni sibi Filii sui esse genitorem. Sempiternum est Filio, intemporaliter esse a Patre progenitum. Sempiternum quoque est Spiritui sancto, Spiritum esse Patris et Filii: ut numquam Pater sine Filio, numquam  Filius sine Patre, numquam Pater et Filius fuerint sine Spiritu sancto; et omnibus existentie gradibus exclusis, nulla [a 1Kb] ibi persona sit anterior, nulla posterior. Huius enim beate Trinitatis [b 1Kb] incommutabilis Deitas una est in substantia, indiuisa in opere, concors in uoluntate, par in potentia, equalis in gloria. De qua cum sancta Scriptura sic loquitur, ut aut in factis aut in uerbis aliquid assignet quod singulis uideatur [c 1Kb] conuenire personis, non perturbatur fides catholica, sed docetur: ut per proprietatem aut uocis aut operis insinuetur nobis ueritas Trinitatis, et non diuidat intellectus quod distinguit auditus. Ob hoc enim quedam siue sub Patris, siue sub Filii, siue sub Spiritus sancti appellatione 302 promuntur, ut confessio [d 1Kb] fidelium  in Trinitate non erret; que cum sit inseparabilis, numquam intelligeretur esse Trinitas, si semper inseparabiliter diceretur. Bene ergo ipsa difficultas loquendi cor nostrum ad intelligentiam trahit, et per infirmitatem nostram celestis doctrina nos adiuuat: ut quia in Deitate Patris, et Filii, et Spiritus sancti nec singularitas est, nec diuersitas cogitanda, uera unitas et uera Trinitas [e 1Kb] possit quidem simul mente aliquatenus sentiri, sed non possit simul ore proferri.



CAP. III.

Fundata igitur, dilectissimi, [f 1Kb] hac fide in cordibus nostris, qua salubriter credimus quod simul tota Trinitas una uirtus est, una maiestas, una substantia, indiscreta opere, inseparabilis dilectione, indifferens potestate, simul implens omnia,  simul continens uniuersa: quod enim Pater est, hoc est et Filius, hoc est et Spiritus sanctus; et uera Deitas [g 1Kb] in nullo esse aut maior aut minor potest, que sic in tribus est confitenda personis, ut et solitudinem non recipiat Trinitas, et unitatem seruet equalitas. Hac, inquam, dilectissimi, fide firmiter apprehensa, non ambigamus quod cum in die Pentecostes discipulos Domini Spiritus sanctus impleuit, [h 1Kb] non fuit inchoatio muneris, sed adiectio largitatis: quoniam et patriarche, et prophete, et sacerdotes, omnesque sancti qui prioribus fuere temporibus, eiusdem sunt Spiritus [i 1Kb] sanctificatione uegetati; et sine hac gratia nulla umquam instituta  sacramenta, nulla sunt celebrata mysteria: ut eadem semper fuerit uirtus carismatum, quamuis non eadem fuerit mensura donorum.



CAP. Iu.

Ipsi quoque beati apostoli ante passionem Domini sancto Spiritu non carebant, nec potentia huius uirtutis aberat ab operibus Saluatoris. Et cum discipulis daret infirmitatum curationem, et eiiciendorum demonum potestatem, eius utique Spiritus largiebatur [i 1Kb] effectus, in quo ipsum immundis spiritibus imperantem Iudeorum negabat 303 impietas, et diuina beneficia diabolo deputabat . Unde taliter blasphemantes merito illam Domini excepere sententiam, qua ait: Omne peccatum et blasphemia remittetur hominibus; Spiritus autem blasphemia non remittetur hominibus.  Et quicumque dixerit uerbum contra Filium Hominis, remittetur ei; qui autem dixerit contra Spiritum sanctum, non remittetur ei neque in hoc seculo, neque in futuro . Unde manifestum est peccatorum remissionem sine Spiritus sancti [k 1Kb] aduocatione non fieri, nec quemquam sine illo, sicut expedit, ingemiscere, aut sicut oportet, orare, dicente Apostolo: Quid enim oremus sicut oportet, nescimus; sed ipse Spiritus postulat pro nobis gemitibus inenarrabilibus ; et: Nemo potest dicere Dominum Iesum, nisi in Spiritu sancto : quo uacuari nimis [l 1Kb] exitiabile est nimisque mortiferum, quia numquam ueniam meretur, qui ab intercessore deseritur. Omnes igitur, dilectissimi, qui in Dominum Iesum crediderant, infusum sibi  habebant Spiritum sanctum, et remittendorum peccatorum [m 1Kb] etiam tunc apostoli acceperant potestatem, quando post resurrectionem suam Dominus insufflauit, et dixit: Accipite Spiritum sanctum: quorum remiseritis peccata, remittentur eis; et quorum retinueritis, retinebuntur . Sed illi perfectioni, que erat discipulis conferenda, maior gratia et abundantior inspiratio seruabatur, per quam et que nondum acceperant sumerent, et excellentius possent habere que sumpserant. Propter quod Dominus dicebat: Adhuc multa habeo uobis dicere, sed non potestis [n 1Kb] illa portare modo. Cum autem uenerit Spiritus ueritatis, ille diriget uos in  omnem ueritatem. Non enim loquetur a semetipso, sed que audierit loquetur, et futura annuntiabit uobis. Ille me clarificabit, quia de meo accipiet et annuntiabit uobis .

304 Quid ergo est quod Dominus promittens discipulis Spiritum sanctum, qui iam dixerat: Omnia que audiui a Patre meo, nota feci uobis: Adhuc, inquit, multa habeo uobis dicere, sed non potestis [a 1Kb] illa portare modo. Cum autem uenerit Spiritus ille ueritatis, [b 1Kb] ille uos diriget in omnem ueritatem? Numquid sese Dominus inferioris scientie uolebat intelligi, aut minus aliquid quam Spiritum sanctum a Patre didicisse? cum ipse sit ueritas, et nichil Pater dicere, nichil [c 1Kb] Spiritus possit docere sine uerbo, ideoque dictum sit: De meo accipiet :  quoniam quod accipit Spiritus, Patre dante, dat Filius. Non itaque alia insinuanda erat ueritas, nec alia predicanda doctrina; sed oportebat capacitatem eorum qui docebantur augeri, et multiplicari constantiam illius caritatis que omnem formidinem foras mitteret, [d 1Kb] et furorem persequentium non timeret. Quod utique apostoli, posteaquam Spiritus sancti noua abundantia sunt repleti, ardentius uelle et efficacius posse ceperunt, proficientes [e 1Kb] a preceptorum  scientia ad tolerantiam passionum: ut sub nulla iam tempestate trepidantes, fluctus seculi et elationes mundi fide supergrediente calcarent, et morte contempta, omnibus gentibus Euangelium ueritatis inferrent.



CAP. uI.

Quod uero addidit Dominus, dicens: Quecumque audierit loquetur, et futura annuntiabit uobis , non segni intellectu, dilectissimi, nec transitorio accipiamus auditu. Preter alias enim ueritatis locutiones quibus Manicheorum confutatur impietas, hac apertissime sententia totum sacrilege falsitatis dogma prosternitur. [f 1Kb] Nam ut magnum quemdam atque sublimem sequi uiderentur auctorem, in magistro suo [g 2Kb] Mane sanctum apparuisse Spiritum crediderunt, promissumque a Domino  Paracletum non prius uenisse quam hic infelicium 305 deceptor oriretur: in quo ita [h 1Kb] Spiritus Dei manserit, ut non aliud fuerit Manes ipse quam spiritus qui per ministerium corporee uocis et lingue discipulos suos in omnem induceret ueritatem, et numquam cognita preteritorum secreta [i 1Kb] seculorum reseraret. [i 2Kb] Quod quam falsum quamque sit uanum, ipsa euangelice predicationis declarat auctoritas. Manes ergo [k 1Kb] minister falsitatis diabolice, et [l 2Kb] conditor  superstitionis obscene, eo tempore damnandus innotuit, quo post resurrectionem Domini [a 1Kb] ducentesimus et sexagesimus annus impletus est, Probo imperatore Paulinoque consulibus, cum octaua iam in Christianos persecutio [b 1Kb] deseuiret, et 306 innumera martyrum millia ipsis suis uictoriis probauissent impletum esse quod Dominus promiserat, dicens: Cum autem tradent uos, nolite cogitare quomodo aut quid loquamini. Dabitur enim uobis in illa hora quid loquamini. Non enim uos estis qui loquimini, sed spiritus Patris uestri qui loquitur in uobis .



CAP. uII.

Non ergo potuit promissio Domini [c 1Kb] per tot etatum interualla differri, nec ille Spiritus ueritatis, quem mundus non accepit impiorum, ita septiformem illam donorum suorum continuit largitatem,  [d 1Kb] ut tot Ecclesie generationes sua inspiratione fraudaret, donec prodigiosus turpium mendaciorum signifer nasceretur . Repletus enim spiritu diaboli, Spiritui [g 1Kb] restitit Christi; et cum sanctis Dei hoc Paracleti doctrina contulerit, ut futura predicerent, hic ne falsitates eius ipse rerum processus argueret, [h 1Kb] sacrilegarum impudentiam fabularum in preteritas retorsit etates. Et quasi nichil nos de sempiternitate Creatoris, nichil de ordine creature [i 1Kb] lex sancta et diuinitus inspirata prophetia docuisset, in contumeliam Dei [i 1Kb] et in omnium bene conditarum iniuriam naturarum, compugnantia mendaciorum monstra contexuit. Quibus tandem suas insinuaturus erat insanias, nisi multum [k 1Kb] insipientibus et nimium a lumine ueritatis auersis, qui siue per ignorantie cecitatem, siue per turpitudinis appetitum, ad illa [l 1Kb] non sacra, sed exsecramenta perueniunt, que propter  communem uerecundiam non sunt nostro sermone promenda, cum [m 1Kb] iam abundantissime ipsorum sint confessione patefacta.



CAP. uIII.

Nulli ergo uestrum, dilectissimi, suadeatur quod tante impietatis auctorem Spiritus sanctus aliqua ex parte dignatus sit. Nihil ad istum  prorsus de illa uirtute peruenit, quam Ecclesie sue Christus et promisit et misit. Dicente enim [a 1Kb] beato apostolo Ioanne: Spiritus nondum erat datus, quia iehsu nondum erat clarificatus : Domini ascensio, dandi Spiritus fuit ratio, quem ille necesse est ut neget datum, qui ad consessum paterne dextere uerum in Christo hominem negat esse prouectum. Nos autem, dilectissimi, ad beatam 308 eternitatem et anime et carnis per regenerationem sancti Spiritus adoptati, [b 1Kb] sacratissimum diei istius festum rationabili obsequio et casta letitia celebremus, confitentes cum beato Paulo apostolo, quod Dominus iehsu Christus ascendens in altum, captiuam duxit captiuitatem, dedit dona hominibus : ut Euangelium Dei per  omne humane uocis eloquium predicetur, et omnis lingua confiteatur quia Dominus iehsu Christus in gloria est Dei Patris .



CAP. IX.

Ad presentem autem solemnitatem, [c 1Kb] dilectissimi, etiam illa nobis est adiicienda deuotio, ut ieiunium quod ex apostolica traditione subsequitur celebremus, quia et hoc inter [d 1Kb] magna sancti Spiritus dona numerandum est, quod nobis aduersum illecebras carnis et insidias diaboli ieiuniorum sunt collata presidia, quibus omnes tentationes Deo adiuuante uincamus. Quarta igitur et sexta feria ieiunemus; sabbato autem apud beatum Petrum apostolum uigilias celebremus, patrocinante eodem orationibus nostris, ut in omnibus misericordiam Dei obtinere mereamur, per Dominum nostrum Iesum  Christum uiuentem et regnantem cum Patre et Spiritu sancto in secula seculorum. Amen.



SERMO LXXuII [Al. LXXu]. De Pentecoste III.



SYNOPSIS. I.

Spiritum sanctum non inchoasse in Pentecoste sua dona, sed cumulasse, cum indiuise Trinitas operetur.---309 II. Ex peccato ortum esse, ut opus reparationis nostre inter se diuiderent persone Trinitatis; et quomodo.---III. Eam partitionem nichil equalitati et consubstantialitati personarum obesse.---Iu. Nihil rebus creatis uel uisibilibus affine cogitandum de Trinitate, que tota equalis est.---u. Cur discipulos de eius ascensione gaudere Christus uelit.---uI. Tres personas unum esse habere, unumque operari.



CAP. I.


Hodiernam, dilectissimi, festiuitatem toto  terrarum orbe uenerabilem, ille sancti Spiritus consecrauit aduentus, [e 1Kb] qui post resurrectionem Domini quinquagesimo die in apostolos populumque credentium, sicut sperabatur, influxit . Sperabatur autem, quia illum Dominus iehsu [f 1Kb] spoponderat affuturum , non ut tunc primum esse sanctorum habitator inciperet, sed ut sacrata sibi pectora et feruentius accenderet, et copiosius [g 1Kb] inundaret; cumulans sua dona, non inchoans, nec ideo nouus opere, quia ditior largitate. Numquam enim ab omnipotentia Patris, et Filii, Spiritus sancti est discreta maiestas; et quidquid in dispositione omnium rerum agit diuina moderatio, ex totius uenit prouidentia Trinitatis. Una est ibi benignitas misericordie, una censura iustitie; nec  aliquid est in actione diuisum, ubi nichil est in uoluntate diuersum. [h 1Kb] Que ergo illuminat Pater, illuminat Filius, illuminat Spiritus sanctus; cumque alia sit persona missi, alia mittentis, alia promittentis, simul nobis et unitas manifestatur et Trinitas ut essentia habens equalitatem, et non recipiens solitudinem, et eiusdem substantie, et non eiusdem intelligatur esse persone.



CAP. II.

Quod ergo salua cooperatione inseparabilis Deitatis, quedam Pater, quedam Filius, quedam proprie Spiritus sanctus exequitur, nostre redemptionis dispositio, nostre salutis est ratio. Si enim homo ad imaginem et similitudinem Dei factus  in sue honore nature mansisset, nec diabolica fraude deceptus a lege sibi posita [i 1Kb] per  concupiscentiam deuiasset. Creator mundi creatura non fieret; neque aut sempiternus 310 temporalitatem subiret, aut equalis Deo Patri Filius Deus formam serui et similitudinem carnis peccati assumeret. [i 1Kb] Sed quia inuidia diaboli mors introiuit in orbem terrarum , et aliter solui captiuitas humana non potuit, nisi causam nostram [k 1Kb] ille susciperet, qui sine maiestatis sue damno et uerus homo fieret, et solus peccati contagium non haberet; diuisit sibi opus nostre reparationis misericordia Trinitatis; ut Pater propitiaretur, Filius propitiaret, Spiritus sanctus igniret. Oportebat enim ut etiam saluandi aliquid pro se agerent, et conuersis ad Redemptorem  cordibus, [l 1Kb] ab inimici dominatione discederent:  quoniam, sicut Apostolus ait, misit Deus Spiritum Filii sui in corda nostra [a 1Kb] clamantem, Abba Pater . Ubi autem Spiritus Domini, ibi libertas . Et, Nemo potest dicere Dominum Iesum, nisi in Spiritu sancto .



CAP. III.

Si ergo duce gratia, dilectissimi, fideliter sapienterque [b 1Kb] noscamus quid Patri, quid Filio, quid Spiritui sancto in reparatione nostra proprium quidue commune sit, ea que pro nobis humiliter et corporaliter gesta sunt ita procul dubio suscipiemus, ut nichil indignum de una atque eadem Trinitatis gloria sentiamus. Quamuis enim nulla mens ad cogitandum de Deo, nulla ad loquendum lingua sufficiat, tamen quantumcumque illud est [c 1Kb] quod humano intellectu de essentia paterne Deitatis attingitur, nisi  unum atque idem [d 1Kb] est, cum uel de Unigenito eius, uel de Spiritu sancto cogitatur, non pie sapitur, sed nimis carnaliter caligatur, et ipsum quod de Patre congruenter sentiri uidebatur, amittitur: quia [e 1Kb] de tota Trinitate receditur, si in ea unitas non tenetur. Nulla autem ratione uere est unum quod aliqua est inequalitate diuersum.



CAP. Iu.

Cum igitur ad confitendum Patrem, et Filium, et Spiritum sanctum aciem mentis intendimus, procul ab animo formas uisibilium rerum et etates temporalium naturarum, procul corpora locorum et loca corporum repellamus. Discedat a corde quod spatio extenditur, quod fine concluditur, et quidquid nec semper ubique, nec totum est. Cogitatio de Deitate Trinitatis concepta nichil per distantiam  intelligat, 311 nichil per gradus querat: [f 1Kb] ac si quid dignum de Deo senserit, nulli hoc ibi audeat negare persone, tamquam honorificentius Patri ascribat, quod Filio Spirituique non tribuat. Non est pietas Unigenito preferre Genitorem; Filii contumelia Patris iniuria est; quod uni demitur utrique [g 1Kb] detrahitur. Nam cum illis et sempiternitas sit communis et Deitas, nec omnipotens Pater, nec incommutabilis estimatur, si aut minorem se genuit, aut quem non habuit, habendo profecit.



CAP. u.

Dicit quidem Dominus iehsu discipulis  suis, sicut euangelica lectione recitatum est: Si diligeretis me, gauderetis utique, quia ad Patrem uado, quia Pater maior me est ; sed [h 1Kb] hoc ille aures, que sepius audierunt: Ego et Pater unum sumus ; et qui me uidet, uidet et Patrem ; sine Deitatis accipiunt differentia, nec de illa hoc essentia intelligunt, quam sempiternam cum Patre et [i 1Kb] eiusdem nature esse nouerunt. Commendatur ergo etiam sanctis apostolis in incarnatione uerbi [i 1Kb] humana prouectio, et qui denuntiato sibi Domini turbabantur abscessu, ad eterna gaudia honoris sui incitantur augmento: Si diligeretis me, inquit, gauderetis utique, quia uado ad Patrem ; hoc est, si perfecta scientia uideretis quid uobis glorie confertur per hoc quod ex Deo Patre genitus  etiam ex homine matre sum natus, quod Dominus eternorum, unus uolui esse mortalium, quod uisibilem me inuisibilis prebui, quod formam serui in forma Dei sempiternus accepi: Gauderetis, quia uado ad Patrem. uobis enim [k 1Kb] hec prestatur ascensio, et super omnes celos ad Patris dexteram collocanda uestra in me humilitas eleuatur. Ego autem; qui hoc sum cum Patre quod Pater est, indiuiduus cum genitore permaneo, et sic ab illo ad uos ueniens non recedo, quemadmodum et uos ad illum rediens non relinquo. Gaudete ergo, quia uado ad Patrem, quia Pater maior me est. Uniui enim uos mihi, et factus sum filius hominis, ut uos filii Dei esse possitis. Unde 312 licet unus in utroque sim, tamen [l 1Kb] quo uobis conformor, Patre sum minor; quo autem a Patre  non diuidor, etiam meipso sum maior. Natura itaque que minor est Patre, [m 1Kb] uadat ad Patrem, ut ibi sit caro ubi semper est uerbum; et una Ecclesie catholice fides, quem secundum humanitatem non diffitetur minorem, secundum Deitatem credat equalem.



CAP. uI.

Contemnatur igitur, dilectissimi, uana et ceca uersutia heretice impietatis, que sibi huius [n 1Kb] sententie sceua interpretatione blanditur: ac dicente Domino: Omnia que habet Pater mea sunt , non intelligit se Patri demere quidquid  Filio audet [a 1Kb] denegare, et ita in his que humana sunt desipit, ut putet quod ideo Unigenito paterna defuerint, quia nostra suscepit. Non minuit in Deo misericordia potestatem, nec [b 1Kb] dilecte reconciliatio creature, sempiterne defectus est glorie. [c 1Kb] Que habet Pater, habet et Filius, et que habet Pater et Filius, habet et Spiritus sanctus, quia tota simul Trinitas est unus Deus. Hanc autem fidem non terrena sapientia reperit, nec opinio humana persuasit, sed ipse unigenitus Filius docuit, ipse Spiritus sanctus instituit; de quo nichil est aliter quam de Patre et Filio sentiendum. Quia licet non sit Pater, non sit Filius, non tamen est a Patre Filioque diuisus; et sicut propriam habet in Trinitate personam, ita unam habet in Patris et Filii Deitate substantiam, omnia implentem, omnia continentem, et cum Patre et Filio  uniuersa [d 1Kb] moderantem, cui est honor et gloria in secula seculorum. Amen.



313 SERMO LXXuIII [Al. LXXuI]. [e 2Kb] De Ieiunio Pentecostes I.



SYNOPSIS. I.

Instituta esse auctore Spiritu sancto ieiunia, ut aduersus inimicos suos Christiani ualidius pugnarent.---II. Contra eum qui liber est a carnalibus desideriis, inermem esse diabolum.---III. Post festa institutum esse ieiunium, ut, et illorum fructus permaneat, et negligens circa illa plectatur.---Iu. Ieiunii, cui comes est misericordia, maximam esse uim.



CAP. I.

Hodiernam, dilectissimi, festiuitatem  descensione sancti Spiritus consecratam sequitur, ut nostis, [f 2Kb] solemne ieiunium, quod animis corporibusque curandis salubriter institutum, deuota nobis est obseruantia celebrandum. Repletis namque apostolis uirtute promissa, et in corda eorum Spiritu ueritatis ingresso, non ambigimus inter cetera celestis sacramenta doctrine, hanc spiritalis continentie disciplinam de Paracleti magisterio primitus fuisse conceptam: ut sanctificate ieiunio mentes conferendis sibi carismatibus fierent aptiores. Aderat [g 1Kb] quidem Christi discipulis protectio 314 omnipotentis auxilii, et principibus nascentis Ecclesie tota Patris Filiique Diuinitas in presentia sancti Spiritus presidebat. Sed contra instantes impetus persequentium, contra minaces fremitus impiorum, non corporis fortitudine,  nec carnis erat saturitate certandum; cum hoc maxime hominis interiora corrumpat, quod exteriora delectat; et tanto fiat rationalis anima purgatior, quanto fuerit substantia carnis afflictior.



CAP. II.

Hi itaque doctores, qui exemplis et traditionibus suis omnes Ecclesie filios imbuerunt, tirocinium [h 1Kb] militie christiane sanctis inchoauere ieiuniis: ut contra spiritales nequitias pugnaturi, abstinentie arma [i 1Kb] caperent, quibus uitiorum incentiua truncarent. Inuisibiles enim aduersarii et incorporales hostes non erunt contra nos ualidi, si nullis carnalibus desideriis fuerimus immersi. Cupiditas quidem nocendi in tentatore perpetua est, sed inermis  atque inefficax erit, si nichil in nobis unde contra nos pugnet inuenerit. Quis autem hac fragili carne circumdatus, et in isto mortis corpore constitutus, etiam qui multum [a 1Kb] ualideque profecerit, ita iam de sua salute securus sit, ut [b 1Kb] ab omnium se illecebrarum periculo credat alienum? Donet licet sanctis suis quotidianam gratia diuina uictoriam, non aufert tamen dimicandi materiam: quia et hoc ipsum de misericordia protegentis est, qui nature mutabili, 315 ne de confecto prelio superbiret, semper uoluit superesse quod uinceret.



CAP. III.

Igitur [c 1Kb] post sancte letitie dies, quos in honorem Domini a mortuis resurgentis, ac deinde in celos ascendentis, exegimus, postque perceptum sancti Spiritus donum, [d 1Kb] salubriter et necessarie consuetudo  est ordinata ieiunii: ut si quid forte inter ipsa festiuitatum gaudia negligens libertas et licentia inordinata presumpsit, hoc religiose abstinentie censura castiget: que ob hoc quoque studiosius exsequenda est, ut illa in nobis que hac die Ecclesie diuinitus sunt collata permaneant. Templum enim facti Spiritus sancti, et maiore quam umquam copia diuini fluminis irrigati, nullis debemus concupiscentiis uinci, nullis uitiis possideri, ut uirtutis habitaculum nulla sit contaminatione pollutum.



CAP. Iu.

Quod utique regente atque adiuuante Domino omnibus obtinere possibile est, si per ieiunii purificationem, ac [e 1Kb] per misericordie largitatem studeamus et peccatorum sordibus liberari, et caritatis  fructibus esse fecundi. Quidquid enim in cibos pauperum, in curationes debilium, in pretia captiuorum, [f 1Kb] et in quelibet opera pietatis impenditur, non minuitur, sed augetur, nec umquam apud Deum perire poterit quod fidelis benignitas erogarit, dum quodcumque tribuit [g 1Kb] ad subsidium, id sibi recondit ad premium. Beati enim misericordes, quoniam ipsorum miserebitur Deus ; neque delictorum memoria erit ubi 316 testimonium pietatis affuerit. Quarta igitur et sexta feria ieiunemus; sabbato autem apud beatissimum Petrum apostolum uigilias celebremus, cuius nos orationibus et a spiritalibus inimicis et [h 1Kb] a corporeis hostibus confidimus liberari. Per Dominum nostrum Iesum Christum, qui cum Patre et Spiritu sancto uiuit et regnat in secula seculorum.  Amen.



SERMO LXXIX [Al. LXXuII]. [i 1Kb] De Ieiunio Pentecostes II.



SYNOPSIS. I.

Ieiunium Pentecostes, de traditione apostolica et institutione Spiritus sancti.---II. Quod discrimen inter fidelium ieiunia et ieiunia infidelium. ---III. Quale ieiunium, quod non a Spiritu sancto procedit, et ex quo gloria queritur humana.--- Iu. Ad Deum referendum esse ieiunium, quia omnium desideriorum et operum bonorum auctor est.



CAP. I.

Dubitandum non est, dilectissimi, omnem obseruantiam [i 1Kb] Christianam eruditionis esse diuine, et quidquid ab Ecclesia [k 1Kb] in consuetudinem est deuotionis receptum, [l 3Kb] de traditione apostolica  et de sancti Spiritus prodire doctrina; qui nunc 317 quoque cordibus fidelium suis presidet institutis, ut ea omnes et obedienter custodiant et sapienter intelligant. Nam cum in die Pentecostes, quem a Pascha Domini quinquagesimum celebramus, promissus a Domino Spiritus sanctus exspectantium mentes maiore qua . . . amquam copia et clariore presentia sue maiestatis, impleuerit, manifestissime patet inter cetera Dei munera, ieiuniorum quoque gratiam, que hodiernam festiuitatem indiuisa subsequitur, tunc fuisse donatam: ut sicut fuit concupiscentia initium peccatorum, ita sit continentia origo uirtutum.



CAP. II.

In exercendo autem hoc Dei munere, non ideo segniores esse debemus, quia et Iudei et heretici sepe ab edendi libertate se continent, et  apud ipsos paganos sunt quedam [a 1Kb] uana ieiunia. Aliud enim agit sub ueritate ratio, aliud sub falsitate deceptio. Apud nos fides sanctificat etiam manducantem; apud illos [b 1Kb] infidelitas polluit ieiunantem. Unde quia extra Ecclesiam catholicam nichil est integrum, nichil castum, dicente Apostolo: Omne quod non est ex fide, peccatum est : cum diuisis ab unitate corporis Christi nulla similitudine comparamur, nulla communione miscemur: quod utique nobis saluberrimum maximumque ieiunium est. Ad uirtutem enim continentie nichil prius pertinet quam ab erroribus abstinere, quia tunc demum bene ambulatur, cum per uiam ueritatis inceditur. Nam quia angusta et ardua declinantes, procliuia et lata sectando, cito in perditionem deueniunt, MELIOR  est gradus lentior per iter rectum, quam uelocitas festina per deuium.



CAP. III.

Agnoscat ergo catholicus Christianus [c 1Kb] fructus ieiunii sui, quod etiam inter maximas largitates sterilissimum erit, nisi de sancti Spiritus rigatione processerit. Cum enim dicat Apostolus nullas sibi uirtutes sine caritate prodesse , idemque dicat caritatem Dei diffusam esse in cordibus nostris per Spiritum sanctum qui datus est nobis : cauendum est ne bona que facere sine bonitate non possumus, elatione perdamus. NAM OMNI se merito laude dispoliat qui 318 de studiis industrie sue in se magis quam in Domino gloriatur : cum beatus Dauid doceat in sanctorum operibus  Deum esse laudandum, dicens: Mirabilis Deus in sanctis suis, Deus Isrel ipse dabit uirtutem et fortitudinem  plebi sue ; et iterum: Domine, in lumine uultus tui ambulabunt, et in nomine tuo exsultabunt tota die, et in iustitia tua exaltabuntur, quoniam gloria uirtutis eorum es tu .



CAP. Iu.

Et ideo, dilectissimi, secundum eruditionem Spiritus sancti, per quem Ecclesie Dei omnium uirtutum collata sunt dona, suscipiamus alacri fide solemne ieiunium: [d 1Kb] et in mandatis, que poterimus efficere, contineamus nos ab inflatione iactantie, ad Dei gloriam cuncta referentes, qui et bonarum est inspirator uoluntatum, et bonarum est auctor actionum, dicente Domino: Sic luceat lumen uestrum coram hominibus, ut uideant opera uestra bona, et magnificent Patrem uestrum, qui in celis est : qui uiuit et regnat [e 1Kb] per omnia secula seculorum.  Amen.



SERMO LXXX [Al. LXXuIII]. [f 1Kb] De Ieiunio Pentecostes III.



SYNOPSIS.

Ita ieiunandum esse, ut quod subtrahitur mensis, impendatur caritati, que ieiunio precellit.

Sanctarum solemnitatum, dilectissimi, ordine celebrato et spiritalis letitie deuotione completa, oportet nos ad salubritatem recurrere parcitatis, remediumque ieiunii et exercendis mentibus et castigandis adhibere corporibus: ut quia nos satis de hoc et diuina monita et propria experimenta docuerunt, primum per sacratissimorum dierum [g 1Kb] recursum diuine pietati gratias referamus, tum sanctas continentie delicias appetentes, aliquantulum nobis  de terrenorum ciborum abundantia subtrahamus: 319 [h 1Kb] ita ut proficiat eleemosynis quod non impenditur mensis. Tunc enim demum ad anime curationem proficit medicina ieiunii, cum abstinentia ieiunantis esuriem reficit indigentis. Quia ergo scimus apud misericordem Deum ieiuniis precellere eleemosyne largitatem, dicente ipso Domino: Date eleemosynam, et omnia munda sunt uobis : si animas nostras a peccatorum sordibus cupimus emundari, eleemosynam pauperibus non negemus, ut in die retributionis ad promerendam Dei misericordiam, misericordie operibus adiuuemur, per Christum Dominum nostrum. Amen.




SERMO LXXXI [Al. LXXIX]. De Ieiunio Pentecostes Iu.



SYNOPSIS. I.

Peccati causam fuisse gulam, ideo abstinentia  esse conterendum.---II. Tanto magis sapere interiorem hominem, quanto magis exterior a sensuum illecebris se continet.---III. Post indulgentie tempora, ad ieiunia recurrendum, ut negligentia uel castigetur, uel non obrepat.---Iu. Per ieiunium et bona opera mundari hominem a peccatis.



CAP. I.

Inter omnia, dilectissimi, apostolice instituta doctrine, que ex diuine [a 1Kb] eruditionis fonte manarunt, dubium non est, influente in Ecclesie principes Spiritu sancto, hanc primum ab eis obseruantiam fuisse conceptam, ut sancti obseruatione ieiunii, omnium uirtutum regulas inchoarent: quia multum ad precepta Dei [b 1Kb] exsequenda prodesset, si Christiana militia contra incentiua omnia uitiorum continentie se sanctificatione muniret. Cum enim per illecebram cibi irrepserit prima causa peccati,  quo salubriore Dei munere utitur redempta libertas, quam ut nouerit abstinere concessis, que frenare se nesciuit a uetitis? Omnis quidem creatura Dei bona est, et nichil est abiiciendum quod cum gratiarum actione percipitur ; sed non ad hoc creati sumus ut feda et [c 1Kb] impudenti auiditate omnes mundi copias expetamus, tamquam quod licet sumi non liceat pretermitti.



CAP. II.

Laudetur Deus, qui hominum usui tam 320 multa donauit; sed AGNOSCAT rationalis animus maiores delicias menti datas esse quam carni. Et cum audit sibi per Spiritum sanctum dici: Post concupiscentias tuas [d 1Kb] non eas, et a uoluntate tua auertere , intelligat sibi contra omnia que sensibus [e 1Kb] corporeis blandiuntur, temperantie sectandam  esse uirtutem, per quam, dum exterioris hominis uoluptas minuitur, sapientia interioris augetur. Non enim idem uigor cordis est sub onere cibi, qui sub leuitate ieiunii; nec eumdem sensum potest satietas generare quem parcitas. QUIA CUM caro concupiscens aduersus spiritum spiritali cupiditate superatur , libera obtinetur sanitas et sana libertas: ut et caro mentis iudicio et mens Dei regatur auxilio.



CAP. III.

Ad hanc ergo utilitatem nos, dilectissimi, presens tempus inuitat, ut a resurrectione Domini usque ad aduentum Spiritus sancti quinquaginta diebus emensis, quos in letitia precipue festiuitatis exegimus, ad ieiuniorum remedia [f 1Kb] recurramus: ne forte per occasionem licentie blandioris aliquas  negligentie culpas delectabilium usus inciderit. Terra enim carnis nostre, nisi assiduis fuerit subacta culturis, cito de segni otio spinas tribulosque producit, et partu degeneri dabit fructum non horreis  inferendum, sed ignibus concremandum, dicente Domino: Omnis plantatio quam non plantauit Pater meus celestis eradicabitur . Custodienda igitur nobis [g 1Kb] est omnium germinum seminumque generositas, quam ex summi Agricole plantatione concepimus, et uigili sollicitudine prouidendum ne Dei munera aliqua inuidentis inimici fraude uiolentur, et in paradiso uirtutum concrescat silua uitiorum.



CAP. Iu.

Ad declinandum autem hoc malum, nichil est potentius eleemosynis atque ieiuniis, dum et carnales cupiditates continentia necat, et desideriorum spiritalium fructus misericordie [h 1Kb] cura multiplicat. Unde caritatem uestram solemniter admo nemus ut per castigationem corporis et per opera  pietatis [i 1Kb] mundari ab omnium peccatorum sorde cupientes, quarta et sexta feria ieiunemus; sabbato autem apud beatissimum Petrum apostolum uigilias celebremus: cuius meritis et orationibus ita nos per omnia credimus adiuuandos, ut misericordia Dei et ieiuniis nostris adsit et uotis, per Christum Dominum nostrum. Amen.



321 SERMO LXXXII [Al. LXXX]. In Natali apostolorum Petri et Pauli.



SYNOPSIS. I.

Quantum Rome gloria per religionem, apostolorum ministerio, creuerit.---II. Quomodo Romanum imperium Christi imperio seruierit.--- III. Cur Rome primaria Ecclesie sedes constituta sit? ---Iu. Quanta Petri fortitudo et caritas Romam ingredientis.---u. Qui Petri labores, antequam Romam ueniret.---uI. Petrum et Paulum Petro consociatum, duo preclara diuini seminis esse germina.  ---uII. In horum festo quantum letandum.



CAP. I.

Omnium quidem sanctarum solemnitatum, dilectissimi, totus mundus est particeps, et unius fidei pietas exigit ut quidquid pro salute uniuersorum gestum [i 1Kb] recolitur, communibus ubique gaudiis celebretur. uerumtamen hodierna festiuitas, preter illam reuerentiam quam toto terrarum orbe promeruit, speciali et propria nostre urbis exsultatione ueneranda est: ut ubi precipuorum apostolorum glorificatus est exitus, ibi [k 1Kb] in die martyrii eorum sit letitie principatus. Isti enim sunt uiri per quos tibi Euangelium Christi, Roma, resplenduit; et que eras magistra erroris, facta es discipula ueritatis. Isti sunt [l 1Kb] sancti patres tui uerique pastores, qui te regnis celestibus inserendam multo melius multoque  felicius condiderunt, quam illi quorum studio prima menium tuorum fundamenta locata sunt: ex quibus is qui tibi nomen dedit fraterna te cede fedauit. Isti sunt qui te ad hanc gloriam prouexerunt,  322 ut gens sancta, populus electus, ciuitas sacerdotalis et regia, per sacram beati [a 1Kb] Petri sedem caput orbis effecta, latius presideres religione diuina quam dominatione terrena. Quamuis enim multis aucta uictoriis ius imperii tui terra marique protuleris, minus tamen est quod tibi bellicus labor subdidit quam quod pax Christiana subiecit.



CAP. II.

Deus namque bonus, et iustus, et omnipotens, qui misericordiam suam humano generi numquam negauit, [b 1Kb] omnesque in commune mortales ad cognitionem sui abundantissimis semper beneficiis erudiuit, uoluntariam errantium cecitatem et procliuem in deteriora nequitiam secretiori consilio et altiori pietate miseratus est, mittendo uerbum suum equale sibi atque ceternum. [c 1Kb] Quod caro factum  ita diuinam naturam nature uniuit humane, ut illius ad infima inclinatio, nostra fieret ad summa prouectio. Ut autem huius inenarrabilis gratie per totum mundum diffunderetur effectus, Romanum regnum diuina prouidentia preparauit; cuius ad eos limites incrementa perducta sunt, quibus cunctarum undique gentium uicina et [d 1Kb] contigua esset uniuersitas. Disposito namque diuinitus operi maxime congruebat, ut multa regna uno confederarentur imperio, et cito peruios haberet populos [e 1Kb] predicatio generalis, quos unius teneret regimen ciuitatis. Hec autem ciuitas ignorans sue prouectionis auctorem, cum pene omnibus dominaretur gentibus, omnium gentium seruiebat erroribus, et magnam sibi uidebatur [f 1Kb] suscepisse religionem, quia nullam respuerat  falsitatem. Unde [g 1Kb] quantum erat per diabolum tenacius  illigata, tantum per Christum est mirabilius absoluta.



CAP. III.

Nam cum duodecim apostoli, accepta per Spiritum sanctum omnium locutione linguarum, imbuendum Euangelio mundum, distributis sibi terrarum partibus, suscepissent, beatissimus Petrus princeps apostolici 323 ordinis, [h 1Kb] ad arcem Romani destinatur imperii: ut lux ueritatis que in omnium gentium reuelabatur salutem, efficacius se ab ipso capite per totum mundi corpus effunderet. Cuius autem nationis homines in hac tunc urbe non essent? aut que usquam gentes ignorarent quod Roma didicisset? Hic [i 1Kb] conculcande philosophie opiniones, hic dissoluende erant terrene sapientie uanitates, hic confutandus demonum cultus, hic  omnium [i 1Kb] sacrificiorum impietas destruenda, ubi diligentissima superstitione habebatur collectum quidquid usquam fuerat uariis erroribus institutum.



CAP. Iu.

Ad hanc ergo urbem tu, beatissime Petre apostole, uenire non metuis, et [k 1Kb] consorte glorie tue Paulo apostolo aliarum adhuc Ecclesiarum ordinationibus occupato, siluam istam frementium bestiarum et turbulentissime profunditatis oceanum, constantior quam cum supra mare gradereris, ingrederis . Nec mundi dominam 324 times Romam, qui in Caiphe domo expaueras sacerdotis ancillam . Numquid aut iudicio Pilati, aut seuitia Iudeorum minor erat uel in Claudio potestas, uel in Nerone crudelitas? uincebat ergo materiam formidinis uis  amoris; [l 1Kb] nec estimabas pauendos quos susceperas  diligendos. Hunc autem intrepide caritatis affectum iam tunc profecto conceperas quando professio tui amoris in Dominum trine interrogationis est solidata mysterio . Nec aliud ab hac mentis tue intentione quesitum est, quam ut pascendis eius [a 1Kb] quem diligeres, ouibus, cibum, quo ipse eras opimatus, impenderes.



CAP. u.

Augebant quoque fiduciam tuam tot signa miraculorum, tot dona carismatum, [b 1Kb] tot experimenta uirtutum. Iam populos, qui ex circumcisione crediderant, erudieras; iam Antiochenam Ecclesiam, ubi primum Christiani nominis dignitas est orta , fundaueras; iam Pontum, Galatiam, Cappadociam, [c 3Kb] Asiam atque Bithyniam legibus 325 euangelice predicationis [d 1Kb] imbueras;  nec aut dubius [e 1Kb] de prouentu operis, aut de spatio tue ignarus etatis, tropeum crucis Christi Romanis arcibus inferebas, quo te diuinis preordinationibus anteibant et honor potestatis, et gloria passionis.



CAP. uI.

Ad quam beatus coapostolus tuus, uas electionis , et specialis magister gentium Paulus occurrens, [f 1Kb] eo tibi consociatus est  tempore, quo iam omnis innocentia, omnis pudor, omnisque libertas sub Neronis laborabat imperio. Cuius furor per omnium uitiorum inflammatus [g 1Kb] excessum, in hunc eum usque torrentem sue precipitauit insanie, ut primus nomini Christiano atrocitatem generalis persecutionis inferret, quasi per sanctorum neces gratia Dei posset exstingui: [h 1Kb] quibus hoc ipsum erat maximum lucrum, ut contemptus uite huius occidue, perceptio fieret felicitatis eterne. Pretiosa [i 1Kb] est ergo in conspectu Domini mors sanctorum eius ; nec ullo crudelitatis genere destrui potest sacramento crucis Christi fundata religio. Non minuitur persecutionibus Ecclesia, sed augetur; et semper Dominicus ager segete ditiori uestitur, 326 dum grana, que singula  cadunt, multiplicata nascuntur. Unde duo ista preclara diuini seminis germina in quantam sobolem [i 1Kb] pullularint, beatorum millia martyrum protestantur; que apostolicorum emula triumphorum, urbem nostram purpuratis et longe lateque rutilantibus populis ambierunt, et quasi ex multarum honore gemmarum conserto uno diademate coronarunt.



CAP. uII.


[a 1Kb] De quo presidio, dilectissimi, diuinitus nobis ad exemplum patientie et confirmationem fidei preparato, uniuersaliter quidem in omnium sanctorum commemoratione letandum est, sed in horum excellentia patrum merito est [b 1Kb] exsultantius gloriandum, quos gratia Dei in tantum apicem inter omnia Ecclesie membra prouexit, ut eos in corpore, cui caput est Christus , quasi geminum [c 1Kb] constituerit lumen oculorum. De quorum meritis atque uirtutibus, que omnem loquendi superant facultatem, nichil diuersum, nichil debemus sentire  discretum: quia illos [d 2Kb] et electio pares, et labor similes, et finis fecit equales [e 2Kb] . Sicut autem et nos experti sumus, 327 et nostri probauere maiores, credimus atque confidimus, inter omnes labores istius uite, ad obtinendam misericordiam Dei, semper nos specialium patronorum orationibus adiuuandos: ut quantum propriis 328 peccatis deprimimur, tantum apostolicis meritis erigamur. Per Dominum nostrum Iesum Christum, cui est cum Patre et sancto Spiritu eadem potestas, una Diuinitas in secula seculorum. Amen.





ADMONITIO IN SERMONEM SEQUENTEM.


Monitum hoc loco in suis editionibus Quesnellus posuit, ut rationem afferret cur sequentem sermonem hinc subductum in appendicem reiecisset. Hec sunt eius uerba: »Sequitur in omnibus que hucusque prodierant editionibus Sermo 2 in Natali apostolorum Petri et Pauli, cuius initium est: Exsultemus in Domino, etc., quem ideo a nostra remouimus, quia exceptis exordio, quod Leonis proculdubio non est, et quinque circiter lineis, que desumpte sunt ex sermone 2  in Anniuersario assumptionis, reliqua ex sermone 3  in Anniuersario eiusdem transcripta sunt. Locum tamen ei dabimus in appendicula. In unico ms. cod. qui Regie Bibliothece est, inuentus est a nobis hic sermo, quem ad usum alicuius Ecclesie particularis compactum esse inde manifestum est quod in ea exordii parte, ubi legimus: Beatum Petrum huic ciuitati dignatus est prerogare, habetur in ms. Cod.: Urbi Rome dignatus est, que mutatio indicat eum Rome lectum non esse.« Ita ille.

Nos ad hec aliquamdiu ancipites fuimus. Dein uero expendentes hunc sermonem Leoni constanter attribui non solum in omnibus mss. quatuor diuerse originis collectionum 1, 2, 3 et 4, uerum etiam in quampluribus optime note Lectionariis tum uaticanis, tum externis, quotquot hoc cum sermone reperimus, ipsum cum Quesnello a Leone abiudicare ausi non sumus; ac proinde in eo loco quem in anterioribus editionibus obtinebat relinquendum putauimus. Id potissimum exigere uisa est auctoritas prestantissimi Lectionarii uat. 3835, quod certe Romanum, nichil non sincerum Leoni tribuit; et ante annos mille exaratum uetustiorem adhuc originem satis prodit ex peculiari annotatione in prefatione descripta num. 6, qua S. pontifex ceua ferme eidem formula, non sanctus, nec beatus, sed domnus appellatur. Hoc testimonium pre omnibus habendum. Etsi enim facile fuit errare in notandis aliarum Ecclesiarum auctoribus quoad sermones qui aliunde accipiebantur, non tamen facile inuenietur erratum in nominibus auctorum proprie Ecclesie, cum antiquiora et  uicina Leoni exemplaria exscriberentur. Tanto autem magis huius Lectionarii auctoritas facienda est, quanto alia pars eiusdem Lectionarii signata num. 3836 Leoni suppositum detexit sermonem de Machabeis, quem non Leoni, ut in aliis codicibus, et exinde in omnibus uulgatis, sed Augustino tribuit; adeo in Leonis nomine inscribendo duo hec antiquissima Romana Lectionaria accurata inueniuntur. Stylus quidem huius sermonis plane Leoninus est; nec intelligimus quid in exordio Quesnellum offenderit, unde istud Leonis proculdubio non esse nulla ratione allata affirmauerit.

 Quod difficultatem non exiguam uidetur facessere, illud unum est, excepto exordio sermonis, cetera transcripta eprehendi partim ex sermone tertio, partim ex quarto de Natali suo. At usitatum Leoni fuisse sua repetere atque transcribere, ex Epistolis liquet. Nam in epist. 28, ad Flauianum, cap. 3 et 4, plures sententie leguntur que ad uerbum sumpte sunt ex serm. 21 et 22. In epist, 124, ad Palestinos, septem capitula continentur que totidem uerbis  inueniuntur in epist. 165, ad Leonem Augustum; et in duabus his epistolis longus occurrit textus sermonis 65, qui duo integra capita perficit. Due etiam epistole 30 et 31 non pauca repetita exhibent; epistola autem 18 nonnulla repetit ex epist. 1 et 2. Quis igitur miretur si idipsum in hoc sermone accidit? Quod si nichil eiusmodi in aliis qui prodierunt Leonis sermonibus deprehenditur, id eam habere uidetur causam, quod recitata in una solemnitate non ita conuenirent alteri, uti accommodari potuerunt Natali S. Petri que olim in Natali suo de Petri laudibus disseruerat. Satis in hoc fuit nouum exordium festo S. Petri congruum concinnare; reliqua uero, que hinc et hinc ex serm. 3 ac 4 excerpta fuerunt, adeo apte et coherenter connectuntur, ut eumdem auctorem ac magistrum preferant; nec quidquam incongruum ullibi recipiant, uti contigit in serm. 1 appendici inserendo, qui etsi ex uariis Leonis fragmentis contextus, alicubi tamen consarcinatorem incautum manifestat, quemadmodum suo loco annotabimus. Quid quod nonnullos sermones quibusdam mutatis Leonem repetiuisse probabiliter coniecimus annot. 13 in serm. 90, sicut et alios Patres aliquot id genus repetitiones usurpasse ex SS. Zenone et Ambrosio cognoscimus? Quidni igitur noster S. pontifex ex uno et altero sermone plura excerpens atque coniungens, nouo prefixo exordio alius festiuitatis proprio, nouam quamdam formam ac nouum sermonem effinxerit?

Porro uerba Beatum Petrum huic ciuitati dignatus est prerogare, que in nostris codicibus retinentur, sermonem Rome et a pontifice habitum declarant; nec dubium est quin mutatio uocum in codice quem Quesnellus uidit tribuenda sit arbitrio librarii, qui pro alia Ecclesia particulari Lectionarium scribens, Petrum non sue, sed Romane ciuitati prepositum indicare uoluit.



329 SERMO LXXXIII [Al. LXXX]. [a 1Kb] In Natali S. Petri apostoli.



SYNOPSIS.

I. Petri confessio et excellentia.---II. Quid ipsi Christus contulerit.---III. Pro ipsius fide orauit, et firmitatem fidei tribuit. Totius Ecclesie principem fecit.



CAP. I.

Exsultemus in Domino, dilectissimi, et spiritali iucunditate letemur: quia unigenitus Dei Patris Filius, Dominus noster iehsu Christus ad insinuanda nobis sue dispensationis et Diuinitatis mysteria, apostolici ordinis primum beatum Petrum huic ciuitati dignatus est prerogare, cuius hodierna solemnitas, recurrente triumpho martyrii, specimen et decus contulit orbi terrarum. [b 1Kb] Hoc enim obtinuit, dilectissimi, illa confessio, que a Deo Patre inspirata apostolico cordi, [c 1Kb] omnia humanarum opinionum  incerta transcendit, et firmitatem 330 petre, que nullis impulsionibus quateretur, accepit. Euangelica siquidem [d 1Kb] reserante historia, [e 1Kb] omnes apostolos Dominus quid de se homines opinentur interrogat. [f 1Kb] Et tamdiu sermo respondentium communis est, quamdiu humane intelligentie ambiguitas explicatur. At ubi quid habeat discipulorum sensus exigitur, ille primus est in Domini confessione, qui primus est in apostolica dignitate. Qui cum dixisset: Tu es Christus Filius Dei uiui, respondit ei iehsu: Beatus es, Simon Bariona, quia caro et sanguis non reuelauit tibi, sed Pater meus qui in celis est ; [g 1Kb] id est, ideo beatus es, quia  Pater meus te docuit, nec opinio te terrena fefellit, sed inspiratio celestis instruxit; et non caro [h 1Kb] nec  sanguis, sed ille me tibi, cuius sum unigenitus, indicauit. Et ego, inquit, dico tibi; hoc est, sicut Pater meus tibi manifestauit Diuinitatem meam, ita ego notam tibi facio excellentiam tuam. Quia tu es Petrus ; id est, cum ego sim inuiolabilis petra, ego lapis angularis, qui facio utraque unum ; tamen tu quoque petra es, quia mea uirtute solidaris, ut que mihi 331 potestate sunt propria, sint tibi mecum participatione communia.



CAP. II.

Super hanc petram edificabo Ecclesiam meam, et porte inferi non preualebunt aduersus eam. Super hanc, inquit, fortitudinem eternum exstruam templum, et Ecclesie mee celo inserenda sublimitas, in huius fidei firmitate consurget. Hanc confessionem porte inferi non tenebunt, mortis uincula  non ligabunt. uox enim ista uox uite est, et sicut confessores suos in celestia prouehit, ita negatores ad inferna demergit. Propter quod dicitur [i 1Kb] beatissimo Petro: Tibi dabo claues regni celorum: et quecumque ligaueris super terram, erunt ligata et in celis, et quecumque solueris super terram, erunt soluta et in celis. Transiuit quidem [i 1Kb] etiam in apostolos alios ius istius potestatis, sed non frustra uni commendatur quod omnibus intimetur. [k 1Kb] Petro enim ideo hoc singulariter creditur, quia cunctis Ecclesie rectoribus Petri forma proponitur. Manet ergo Petri priuilegium, ubicumque ex ipsius fertur equitate iudicium; nec nimia est uel seueritas, uel remissio, ubi  nichil erit ligatum, nichil solutum, nisi quod [l 1Kb] beatus Petrus aut ligauerit aut soluerit.



CAP. III.


Instante autem passione sua Dominus, que discipulorum suorum erat turbatura constantiam, Simon, inquit, Simon, ecce Satanas expostulauit ut uos cribraret sicut triticum. Ego autem rogaui pro te, [a 1Kb] ne deficiat fides tua; et tu aliquando conuersus confirma fratres tuos, ne intretis in tentationem . Commune erat omnibus apostolis 332 periculum de tentatione formidinis, et diuine protectionis auxilio pariter indigebant, quoniam diabolus omnes exagitare, omnes cupiebat elidere; et tamen specialis a Domino Petri cura suscipitur, et pro Petri fide proprie supplicatur, tamquam aliorum status certior sit futurus, si mens principis uicta non fuerit. In Petro ergo omnium fortitudo munitur, et diuine gratie ita ordinatur auxilium, ut firmitas, que per Christum Petro tribuitur, per Petrum apostolis  conferatur. [b 1Kb] Nam et post resurrectionem suam Dominus beato Petro apostolo post regni claues, ad trinam  eterni amoris professionem, mystica insinuatione ter dixit: Pasce oues meas : quod et nunc proculdubio facit, et mandatum Domini pius pastor exsequitur, confirmans nos exhortationibus, et pro nobis orare non cessans, ut nulla tentatione superemur. Si autem hanc pietatis sue curam [c 1Kb] omni populo Dei, sicut credendum est, ubique pretendit, quanto magis nobis alumnis suis opem suam dignatur impendere, apud quos in sacro [d 1Kb] beate dormitionis toro, eadem qua presedit carne requiescit? Cum itaque, dilectissimi, tantum nobis uideamus presidium diuinitus institutum, rationabiliter et iuste in ducis nostri meritis et dignitate letamur, gratias agentes sempiterno Regi [e 1Kb] Redemptori nostro Domino Iesu Christo, quod tantam potentiam dedit ei quem totius Ecclesie principem fecit, ad gloriam et laudem nominis sui: [f 1Kb] cui  est honor et gloria in secula seculorum. Amen.





ADMONITIO IN SERMONEM SEQUENTEM.


In titulum sequentis sermonis hanc prolixam annotationem Quesnellus apposuit: »Ad Attilanam cladem, que dicuntur in hoc sermone, referenda esse censet card. Baronius ad an. 452 et 455. De direptione uandalica potius intelligenda esse nonnulla sermonis uerba persuadent. Significat enim consueuisse populum, superioribus scilicet annis, confluere ad gratias Deo agendas, ob diem castigationis et liberationis. Dolet Romanos, nec de correptione compungi, nec de remissione letari. Eisdem obiicit uocem hanc propheticam: Flagellasti eos, et non doluerunt; castigasti, et noluerunt accipere disciplinam. Misericordie Dei imputat quod corda furentium barbarorum mitigare dignatus est. Que omnia magis uastitati Romane urbi a uandalis illate conuenire uidentur, quam irruptioni Attile, a quo Urbs nichil damni passa est, barbaro, antequam illuc irrumperet, diuinitus mitigato. Sed hec clarius adhuc elucent ex his capitis 1 uerbis: Quis hanc urbem, inquit, reformauit saluti? quis a captiuitate eruit? quis a cede defendit? Hec, inquam, clare innuunt de Urbe a uandalis occupata Leonis sermonem esse explicandum. Nemo enim saluti restituitur, nemo eruitur a captiuitate, qui non in hostium fuerit potestate, et cuius salus in summum discrimen adducta non fuerit. Denique quod a cede defensam commemorat ciuitatem, omnino congruit Miscelle historie narrationi, que ita habet: »Gensericus continuo uacuam presidio ciuitatem capit, et occursu Leonis pape mitigatus, ab »incendio, cedibus atque suppliciis urbem immunem seruauit.« Porro sermonem ipsum in octaua apostolorum dictum fuisse a Leone nostro, solus titulus indicat; de cuius ueritate propter penuriam codd. mss. inquirere non licuit: unicus enim uictorinus, isque admodum recens, adfuit nobis. Si sola Leonis uerba attendas, unum clarum est, habitum esse sermonem hunc paulo post solemnitatem publice supplicationis ad S. Petrum indicte in gratiarum actionem pro liberata Urbe ab exercitu hostili. Alio autem tempore quam qui uel festo, uel octaue apostolorum dicatus est, concionem istam habitam esse a pontifice nostro, hinc probari posse uidetur, quod tunc ludi Circenses in Urbe celebrabantur, quos III kalendas Martias solitos esse dari ex Ouidii II Fastorum eruit Iul. Ces. Bulengerius lib. de Circo Rom. et Circensibus ludis, cap. 1. Aliis etiam diebus Circenses ludi notantur in Calendario Romano ab Aldis et ab aliis edito ex Maffeiano marmore; sed non uel III kal. Iulii, in quo festum apostolorum occurrit, uel pridie Nonas eiusdem mensis, in quo octaua. Huic enim soli Apollinares ludi assignati leguntur.«

Tria hic notauit Quesnellus: Primum, de irruptione uandalorum accipienda esse, que hoc in sermone continentur, uerissimum est.

Quoad alterum uero, id est titulum. In Octauis apostolorum Petri et Pauli, premonendum est hunc sermonem, cuius unicum codicem uictorinum collect. 5 Quesnellus uidit, a nobis inuentum fuisse in mss. quatuor collect. 2, 3, 4 et 5, ac preterea in Lectionario uallicell. A, 6. Soli quidem codices collect. 3, 4 et 5 eum titulum preferunt. Quamuis uero alius titulus legatur in tabula ms. Casanat. collect. 2 et in Lectionario uallicell., non tamen idcirco hic sermo a die octaue apostolorum excludendus fuit. Dum enim tabula codicis Casanat. titulum exhibet argumento ipsius sermonis congruentem De neglecta solemnitate, diei octaue nequaquam opponitur. Dum uero ms. uallicell. eumdem sermonem describit Dom. 6 post Natale apostolorum cum titulo: Sermo S. Leonis pape ad populum, animaduertendum est ita hunc sermonem in octaua habitum ibidem posteriori euo in diuinorum officiorum usum translatum fuisse ad memoratam Dominicam sextam, sicuti tres sermones de Collectis certissime habitos infra octauam eorumdem apostolorum eadem de causa in eodem codice descripti inueniuntur Dom. 2, 3 et 4 post ipsorum Natale, de quo uide admonitionem premissam sermoni 6. Hinc eiusmodi sermonem in  octaua apostolorum, id est prid. non. Iulii recitatum, nichil ambigendum est. Et diei octaue et neglecte solemnitatis titulum retinuimus.

Tertium, quo ex Leonis uerbis clarum quidem Quesnellus fatetur, habitum esse sermonem hunc paulo post solemnitatem publice supplicationis ad S. Petrum indicte ob gratiarum actionem pro liberata Urbe ab exercitu hostili; sed difficultatem mouet ex die, cum in sermone mentio fiat ludorum Circensium; hi autem in antiquis Calendariis non notentur habiti in die octaue apostolorum, cui soli ludi Apollinares assignantur; hoc, inquam, tertium ut probe concilietur, quedam prenotanda sunt. Cum in exordio sermonis S. pontifex queratur de paucitate concurrentium ad Petri ecclesiam, quo olim cunctus populus ad agendas gratias confluebat, satis indicat sermonem habitum non primo anno, quo Roma a uandalis capta et liberata fuit, id est an. 455 , sed aliquot annis post, cum pristina deuotio refriguerat; ac proinde hic sermo ad postremos Leonis annos pertinet.

Ad ecclesiam uero S. Petri, licet non nominetur expresse, ideo gratiarum actio indicta uidetur, quia in ipso die festo S. Petri Roma liberata fuit. Etenim die 12 Iunii obiit Maximus imperator, teste anonymo Cuspiniani, quem integrum ediderunt Bollandiste e ms. Cesareo tom. uI Iunii part. II, pag. 187. Tres post eius obitum dies Gensericum cum uandalis Romam occupasse Theophanes narrat. Per dies autem quatuordecim eam depredasse traditur tum a laudato anonymo Cuspiniani, tum a S. Prospero in Chronico, ubi preterea eosdem uandalos post memoratos quatuordecim dies Roma discessisse satis indicat, uno contextu scribens: Per quatuordecim igitur dies secura et libera scrutatione omnibus opibus suis Roma euacuata est, multaque millia captiuorum . . . Carthaginem adducta sunt. Nunc si supputatio trium et quatuordecim dierum fiat a Maximi nece, seu a die 12 Iunii ad euacuationem et libertatem Romane urbis, hanc inuenies incidisse in diem 29 eiusdem mensis. Igitur liberata in die S. Petri Romana urbe, mox gratiarum actio ad. S. Petrum indicta fuit aliquo die subsequenti infra octauam eiusdem apostoli. Ludi autem Circenses, qui in hoc sermone indicantur, haud intelligi debent ludi eodem die concurrentes, cui hec supplicatio addicta fuerat; sed possunt referri ad ludos Apollinares, qui in die octaue incipiebant, et saltem die 13 habebantur in Circo, ut ex Calendariis antiquis diximus in admonit. ad sermones de Collectis. Meram scilicet comparationem S. pontifex instituit inter ludos Circenses aliaque spectacula in quibus magna erat frequentia, et inter supplicationem memoratam, que pene ab omnibus proxime fuerat neglecta; ubi uox proxime diem paulo anteriorem ei supplicationi deputatum designat.



335 SERMO LXXXIu [Al. LXXXI]. In Octauis apostolorum Petri et Pauli. DE NEGLECTA SOLEMNITATE.



SYNOPSIS.

I. Romanos Circensibus ludis deditos periculose beneficiorum Dei oblitos.---II. Rome liberationem a barbaris non stellarum effectum, sed Dei esse donum grato animo recolendum.



CAP. I.

Religiosam deuotionem, dilectissimi, qua ob diem castigationis et liberationis nostre, cunctus fidelium populus ad agendas Deo gratias confluebat, pene ab omnibus proxime fuisse neglectam, ipsa paucorum qui adfuerunt raritas demonstrauit: et cordi meo multum tristitie intulit, et plurimum [a 1Kb] timoris incussit. Magnum enim periculum est homines esse ingratos Deo, et per obliuionem  beneficiorum eius nec de correptione compungi, nec de remissione letari. uereor igitur, dilectissimi, ne uox illa prophetica tales increpasse uideatur, que dicit: Flagellasti eos, et non doluerunt; castigasti eos, et noluerunt accipere 336 disciplinam . Que enim in eis correctio ostenditur, in quibus tanta [b 1Kb] auersio reperitur? Pudet dicere, sed necesse est non tacere: plus impenditur demoniis quam apostolis, et maiorem obtinent frequentiam insana spectacula quam beata [c 1Kb] martyria. Quis hanc urbem reformauit saluti? quis a captiuitate eruit? quis a cede defendit? ludus Circensium, an cura sanctorum? quorum utique precibus diuine  censure flexa sententia est, [d 1Kb] ut qui merebamur iram seruaremur ad ueniam.



CAP. II.

Tangat, obsecro, dilectissimi, cor uestrum illa sententia Saluatoris, qui cum decem leprosos misericordie uirtute mundasset, unum tantum ex eis dixit ad agendas gratias reuertisse : significans uidelicet de ingratis, quod huic pietatis officio, etiam si corporis assecuti sunt [e 1Kb] sanitatem, non tamen sine animi impietate defuerunt. Ne ergo ista ingratorum nota etiam uobis, dilectissimi, possit ascribi, reuertimini [f 1Kb] ad Dominum intelligentes mirabilia que in nobis dignatus est operari, et liberationem nostram, non, sicut opinantur impii, stellarum effectibus, sed ineffabili omnipotentis Dei misericordie deputantes, qui corda furentium  barbarorum mitigare dignatus est, ad tanti uos [g 1Kb] beneficii memoriam toto fidei uigore conferte. Grauis negligentia 337 maiore satisfactione curanda est. Ad emendationem nostram utamur lenitate parcentis: ut beatus [h 1Kb] Petrus et omnes sancti qui nobis [i 1Kb] semper in multis tribulationibus affuerunt, obsecrationes nostras pro uobis apud misericordem Deum iuuare dignentur, per Christum Dominum nostrum. Amen.



SERMO LXXXu [Al. LXXXIII]. [i 1Kb] In Natali S. Laurentii martyris.



SYNOPSIS.

I. Quid intersit inter Christi et Martyrum  mortem.---II. Que utriusque efficacia.---III. Laurentii et facultates et fidem Ecclesie seruantis fortitudo.---Iu. Charitate Laurentium inuincibilem factum.



CAP. I.

Cum omnium, dilectissimi, [a 1Kb] summa uirtutum et totius plenitudo iustitie de illo amore nascatur, quo Deus proximusque diligitur, in nullis profecto hic amor sublimius excellere clariusque fulgere, quam in beatissimis martyribus inuenitur: qui Domino nostro Iesu Christo pro omnibus hominibus mortuo tam propinqui sunt imitatione caritatis quam similitudine passionis. Quamuis enim illi dilectioni, qua Dominus nos redemit , nulla cuiusquam benignitas possit equari, quia aliud est pro iusto mori hominem sua necessitate moriturum, aliud  pro impiis occumbere a debito mortis alienum, multum tamen uniuersis hominibus etiam martyres contulerunt, quorum fortitudine ita eius largitor usus est Dominus, ut penam mortis et atrocitatem crucis nulli suorum uellet esse terribilem, sed multis faceret imitabilem. 338 Si ergo nullus bonus sibi soli est bonus, nec cuiusquam sapientis sibi tantum sapientia est amica; et hec uerarum natura uirtutum est, ut multos a tenebroso abducat errore, qui earum clarus est lumine: ad erudiendum Dei populum nullorum est utilior forma quam martyrum. [b 1Kb] Eloquentia sit facilis ad exorandum; sit ratio efficax ad suadendum; ualidiora tamen sunt exempla quam uerba; et [c 1Kb] plus est opere docere quam uoce.



CAP. II.

In quo excellentissimo genere doctrine  beatus martyr Laurentius, cuius passione dies hodiernus illustris est, quam gloriosa polleat dignitate, etiam persecutores ipsius sentire potuerunt, [d 1Kb] cum illa mirabilis animi fortitudo, de Christi principaliter amore concepta, non solum [e 1Kb] ipsa non cederet, sed etiam alios exemplo sue tolerantie roboraret. Cum  enim furor gentilium potestatum [f 1Kb] in electissima queque Christi membra seuiret, ac precipue eos qui ordinis erant sacerdotalis impeteret, in leuitam Laurentium, qui non solum [g 1Kb] ministerio sacramentorum, sed etiam dispensatione ecclesiastice substantie preeminebat, impius persecutor efferbuit, duplicem sibi predam de unius uiri comprehensione promittens, quem si fecisset sacre pecunie traditorem, faceret etiam [h 1Kb] uere religionis exsortem. Armatur itaque gemina face homo pecunie cupidus et ueritatis inimicus: auaritia, ut rapiat aurum; impietate, ut auferat Christum. Postulat sibi ab immaculato sacrarii [i 1Kb] presule opes ecclesiasticas, quibus auidissimus inhiabat, inferri. Cui leuita castissimus ubi eas repositas haberet ostendens, numerosissimos  sanctorum pauperum obtulit greges, in quorum uictu atque uestitu inamissibiles condiderat facultates, que tanto integrius erant salue, quanto sanctius probabantur expense.



CAP. III.

Fremit [i 1Kb] ergo predo frustratus, et in 339 odium religionis, que talem diuitiarum usum instituisset, [k 1Kb] exardescens, direptionem thesauri potioris aggreditur; [l 1Kb] ut apud quem nullam denariorum substantiam reperisset, illud depositum, quo sacratius erat diues, auferret. Renuntiare Christo Laurentium iubet, et solidissimam illam leuitici animi fortitudinem diris parat urgere suppliciis. Quorum [m 1Kb] ubi prima nichil obtinent, uehementiora succedunt. Laceros artus et multa uerberum sectione conscissos subiecto precipit igne torreri: ut per cratem ferream,  que iam de feruore continuo uim in se haberet urendi, conuersorum alterna mutatione membrorum, fieret cruciatus uehementior et pena productior.



CAP. Iu.

Nihil obtines, nichil proficis, seua crudelitas. Subtrahitur [n 1Kb] inuentis tuis materia mortalis, et Laurentio in celos abeunte [o 1Kb] tu deficis. Flammis  tuis superari caritatis Christi flamma non potuit, et segnior fuit ignis qui foris ussit quam qui intus accendit. [a 1Kb] Seruisti, persecutor, martyri, cum seuisti; auxisti palmam, dum aggeras penam. Nam quid non [b 1Kb] ad uictoris gloriam ingenium tuum reperit, [c 1Kb] quando in honorem transierunt triumphi, etiam instrumenta supplicii? Gaudeamus igitur, dilectissimi, gaudio spiritali, et de felicissimo inclyti uiri fine gloriemur in Domino, qui est mirabilis in sanctis suis , in quibus nobis et presidium constituit et exemplum; atque ita per uniuersum mundum clarificauit gloriam suam, ut a solis ortu usque ad occasum, [d 1Kb] leuiticorum luminum coruscante fulgore, quam clarificata est Ierosolyma Stephano, tam illustris fieret Roma Laurentio. Cuius oratione  et patrocinio adiuuari nos sine cessatione confidimus: ut 340 quia omnes, sicut Apostolus ait: Quicumque uolunt in Christo pie uiuere, persecutionem patiuntur , corroboremur spiritu [e 1Kb] caritatis, et ad superandas omnes tentationes [f 1Kb] constantis fidei perseuerantia muniamur. [g 1Kb] Per Dominum nostrum Iesum Christum, uiuentem et regnantem cum Patre et Spiritu sancto in secula seculorum. Amen.



SERMO LXXXuI [Al. LXXXIu]. De Ieiunio septimi mensis I.



SYNOPSIS.

I. Indicit ieiunium ex auctoritate, suadet ex caritate, ut corpus castigetur et pauper adiuuetur.---II. Parum esse nulli auferre proprium, nisi et pauperi tuum largiaris.



CAP. I.

Obseruantiam quidem uestram, dilectissimi, ita nouimus esse deuotam, ut animas uestras  non solum legitimis, sed etiam uoluntariis ieiuniis excolatis. uerumtamen adiicienda est huic studio etiam nostre admonitionis [h 1Kb] exhortatio, ut si qui sunt in hoc exercitio tardiores, in his saltem diebus communi abstinentie se obedienter adiungant, in quibus nos oportet sacratissimam consuetudinem attentius celebrare, ut per humilitatem ieiunii contra omnes hostes nostros diuinum mereamur auxilium. Res enim est precipui operis, quam et ex auctoritate indicimus, et ex caritate suademus: ut paululum edendi libertate compressa, castigationi [i 1Kb] corporum et pauperum studeamus alimonie, 341 quos qui reficit animam suam pascit,  et temporales epulas in delicias mutat eternas.



CAP. II.

In locum igitur malarum cupiditatum sanctorum desideriorum incrementa succedant. Cesset iniquitas, sed non sit otiosa iustitia. Quem nullus patitur opprimentem, sentiat aliquis adiuuantem. Parum est enim non auferre aliena, nisi largiaris et propria. Sub oculis iusti iudicis sumus, qui nouit quantam unicuique bene operandi dederit facultatem. Non uult otiosa esse munera sua, qui seruis suis sic mensuras mysticorum distribuit talentorum, ut creditum qui liberaliter erogasset, augeret; qui steriliter seruasset, amitteret . Et ideo, dilectissimi, quia septimi mensis ieiunium celebrare nos conuenit, sanctitatem uestram monemus ut quarta et sexta feria ieiunemus;  sabbato uero apud beatum Petrum Apostolum [i 1Kb] pariter uigilemus, cuius suffragantibus meritis ab omnibus tribulationibus mereamur absolui: [k 1Kb] per Iesum Christum Dominum nostrum, qui uiuit et regnat in secula seculorum. Amen.



SERMO LXXXuII [Al. LXXXu]. De Ieiunio septimi mensis II.



SYNOPSIS.

I. Diabolo per continentiam esse resistendum, qui iacti in primis parentibus seminis fructum per illecebram edendi requirit in nobis.---II. Ieiunium et aliene et proprie cuiusque saluti plurimum prodesse.---III. Abundantiores sint eorum eleemosyne, qui nequeunt ieiunare.---Iu. Diuitias in tuto collocari et augeri, cum pauperibus erogantur.



CAP. I.

Deus humani generis conditor et redemptor, qui nos ad promissiones uite eterne per semitas uult ambulare iustitie, [l 1Kb] quia non defuture  erant tentationes que nobis in itinere uirtutum insidiosis aduersarentur occursibus, multis nos presidiis, dilectissimi, [m 1Kb] quibus laqueos diaboli obtereremus, instruxit: inter que hoc famulis suis saluberrimum contulit, ut contra omnes inimici dolos fortitudine se continentie et operibus pietatis armarent. Ille enim 342 qui ab initio primis hominibus interdicti cibi inseruit appetitum , et male credulis per illecebram edendi omnium concupiscentiarum uirus infudit, easdem fraudes retractare non desinit, et in natura, quam scit suis seminibus esse uitiatam, [n 1Kb] sationis sue germen inquirit, ut ad labefactanda studia uirtutis, desiderium uoluptatis accendat.  Quoniam pena ipsius est prouectio Christiana, nec potest eorum animos aliquo modo ledere, qui nouerunt, auxiliante Domino, in sua carne regnare. Rationabili ergo moderatione sanctoque proposito frenande sunt rebelles cupiditates, nec sinendum est ut castis et spiritalibus desideriis corporales concupiscentie reluctentur. Agnoscat interior homo exterioris sui se esse rectorem, [a 1Kb] ut mens diuino gubernata dominatu terrenam substantiam in bone uoluntatis cogat obsequium. Nec enim deest nobis ad hunc ordinem [b 1Kb] conseruandum, misericordissimi Regis auxilium, qui nos saluberrime obseruantie ratione informauit, prefiniens nobis per temporum recursus quosdam ieiuniorum dies in quibus castigatione corporum uirtus roboraretur animorum.



CAP. II.


Huius autem remedii munus, dilectissimi, etiam in isto qui septimus est mense dispositum est, quod nos prompta conuenit alacritate suscipere; ut preter [c 1Kb] illam abstinentiam, qua quisque se peculiariter atque priuatim secundum modum sue possibilitatis exercet, hec que omnibus simul indicitur animosius celebretur. Nam in omni agone certaminis Christiani, utilitas continentie plurimum ualet, ita ut [d 1Kb] quidam seuissimorum spiritus demonum, qui ab obsessis corporibus nullis exorcizantium fugantur imperiis, sola ieiuniorum et orationum uirtute pellantur, dicente Domino: Hoc genus demoniorum non eiicitur nisi in ieiunio et oratione . Grata ergo est Deo et terribilis diabolo ieiunantis oratio, nec latet quantum  acquirat saluti sue, que tantum prestat aliene.



CAP. III.

In hac sane obseruantia, dilectissimi, quamuis omnes [e 1Kb] nos unanimiter oporteat esse deuotos, si qui tamen sunt quorum uoluntati aliqua obsistat infirmitas, laborem qui supra uires est corporum, redimant impendiis facultatum. Multa enim sunt opera pietatis que ipsam edendi necessitatem merito ampliore [f 1Kb] commendent, si ieiunantium purificationem studio benignitatis 343 acquirunt. Nam  cum ii qui nichil omittunt de humiliatione ieiunii sub [g 2Kb] sterili fatigatione desudent, nisi se eleemosynarum, qua possunt, erogatione sanctificent, dignum est ut in alimoniam pauperum abundantior sit eorum largitio, quorum ad abstinendum minor est fortitudo. Quod ergo [h 1Kb] quis in sua sibi infirmitate non denegat, aliene inopie libenter impendat, et propriam necessitatem faciat sibi cum indigente communem. Non culpatur infirmus ieiunium soluens, a quo cibum accipit pauper esuriens; nec escam sumendo polluitur, qui eleemosynam impertiendo mundatur, dicente Domino: Date eleemosynam, et ecce omnia munda sunt uobis .



CAP. Iu.

In quo opere, dilectissimi, etiam ii qui ab epularum delectatione se continent, fructus  sibi debent misericordie comparare, ut [i 1Kb] quod abundantius seminauerint, copiosius metant. Non enim umquam agricole suo seges ista mentitur, aut incertam spem habet operis cultura pietatis. Quidquid hoc modo serentis manu spargitur, non estus urit, non torrens trahit, non grando prosternit. Incolumes semper sunt omnes pietatis expense; [i 1Kb] nec solum integre manent, sed et modo augentur, et qualitate mutantur. De terrenis celestia prodeunt, de paruis magna gignuntur, et temporale [k 1Kb] donum in premium transit eternum. Quisquis igitur diuitias amas, quisquis multiplicari que possides concupiscis, in hec lucra accendere, in hec rerum tuarum augmenta suspira, de quibus nichil fur abripit, nichil tinea corrumpit, nichil rubigo consumit . Noli  desperare de fenore, noli de accipiente diffidere. Quod uni horum fecistis, mihi fecistis , [l 1Kb] quis dicat, intellige; et apud quem opes tuas colloces, [m 1Kb] perspicacibus fidei oculis securus agnosce. Non dubitet de receptione, cui Christus debitor est. Non sit anxia liberalitas, nec triste ieiunium: hilarem enim datorem diligit Deus , qui fidelis est in uerbis suis, et abundanter largita retribuit, [n 1Kb] que benigne largienda donauit iehsu  Christus 344 Dominus noster, qui uiuit et regnat in secula seculorum. Amen.



SERMO LXXXuIII [Al. LXXXuI], De Ieiunio septimi mensis III.



SYNOPSIS.

I. Ieiunia, sine quibus antiquis iustitia Dei non est placata, nobis quoque esse necessaria. ---II. Multo potentiora esse quando ab omnibus simul fidelibus celebrantur.---III. Debere se quemque interdum curis subtrahere, ut saluti sue intentius uacet. Unitas orationis quam potens sit.---Iu. Plurimum ualere apud Deum consensum bonorum. Animum, non censum in eleemosynis pensari.---u. Quemque debere pro facultate sua eleemosynas erogare sine diffidentia.



CAP. I

Ad exorandam, dilectissimi, misericordiam Dei, et ad renouandum statum [a 1Kb] fragilitatis  humane, quantum ualeant religiosa ieiunia, sanctorum prophetarum predicatione cognoscimus; qui diuine iustitie commotionem, quam frequenter populus Isrel merito iniquitatis inciderat, non nisi ieiunio protestantur posse placari. Unde et Iel propheta admonet dicens: Hec dicit Dominus Deus uester: Conuertimini ad me [b 1Kb] in toto corde uestro, in ieiunio, et fletu, et planctu, et disrumpite corda uestra et non uestimenta uestra, et conuertimini ad Dominum Deum uestrum: quia misericors est, et patiens, et magnanimus, et multum misericors ; et iterum: Sanctificate ieiunium, predicate curationem, congregate plebem, sanctificate Ecclesiam . Que cohortatio, dilectissimi, nostris quoque est amplectenda temporibus, quia huius curationis remedia  [c 1Kb] etiam a nobis sunt necessarie predicanda, ut in obseruantia [d 1Kb] sanctificationis antique, quod perdidit 345 Iudaica preuaricatio, acquirat Christiana deuotio.



CAP. II.

Diuinarum [e 1Kb] autem reuerentia sanctionum, inter quelibet spontanee obseruantie studia, habet semper priuilegium suum: ut sacratius sit quod publica lege celebratur quam quod priuata institutione dependitur. Exercitatio enim continentie, quam sibi quisque proprio indicit arbitrio, ad utilitatem cuiusdam pertinet portionis; ieiunium uero, quod uniuersa Ecclesia suscipit, neminem a generali purificatione seiungit; et tunc fit potentissimus Dei  populus, quando [f 1Kb] in unitatem sancte obedientie omnium fidelium corda conueniunt, et in castris militie Christiane similis ex omni parte preparatio, et eadem est ubique munitio. Fremat licet cruenti hostis peruigil furor, et latebrosas undique pretendat insidias, neminem tamen capere, neminem poterit uulnerare, si nullum inermem, nullum desidem, nullum inuenerit ab opere [g 1Kb] pietatis exsortem.



CAP. III.

Ad huius ergo inuicte [h 1Kb] unitatis potentiam, dilectissimi, etiam hoc nos solemne ieiunium septimi mensis inuitat: ut a curis secularibus actibusque terrenis liberos ad Dominum animos erigamus. Et quia hanc intentionem semper necessariam non omnes possumus habere perpetuam, sepiusque per humanam fragilitatem [i 1Kb] a supernis in  terrena recidimus, istis saltem diebus, qui nobis ad saluberrima sunt remedia prestituti, mundanis nos occupationibus subtrahamus, et aliquid temporis quod prosit ad bona eterna furemur. In multis enim, sicut scriptum est, offendimus omnes . [i 1Kb] Et licet quotidiano Dei munere a diuersis contaminationibus emundemur, inherent tamen incautis animis plerumque macule crassiores, quas oporteat diligentiori cura ablui et impendio maiore deleri. [k 1Kb] Plenissima autem peccatorum obtinetur abolitio quando totius Ecclesie una est oratio et una confessio. Si enim duorum uel trium [l 1Kb] sancto pioque consensui omnia que poposcerint Dominus prestanda promittit , quid negabitur multorum millium plebi unam obseruantiam pariter exsequenti,  et 346 per unum spiritum concorditer supplicanti?



CAP. Iu.

Magnum est [m 1Kb] in conspectu Domini, dilectissimi, ualdeque pretiosum, cum totus Christi populus eisdem simul instat officiis, et in utroque sexu omnes gradus omnesque ordines eodem cooperantur affectu; cum [n 1Kb] in declinando malo ac faciendo bono par cunctorum et [o 1Kb] una sententia est; cum in operibus seruorum suorum glorificatur Deus, et totius pietatis auctori [p 1Kb] in multa gratiarum actione benedicitur. Aluntur esurientes, uestiuntur nudi, uisitantur infirmi, et nemo quod suum est querit, sed quod alterius , dum ad releuandam alienam miseriam unicuique mensura sua sufficit, et  facile est inuenire hilarem [a 1Kb] largitorem, ubi modum operis ratio temperat facultatis. Per hanc autem Dei gratiam, que operatur omnia in omnibus , communis fidelium fructus et commune fit meritum. [b 1Kb] Quoniam quidem potest et eorum par esse animus quorum impar est census, et cum alter de alterius letatur largitate, cui equari non potuit impendio, equatur affectu. Nihil in tali populo [c 1Kb] inordinatum nichilque diuersum est, ubi ad unum pietatis uigorem omnia sibi totius corporis membra consentiunt; nec de sua tenuitate confunditur qui de aliorum opulentia gloriatur. Decus enim uniuersitatis est excellentia portionis, et cum Dei spiritu omnes agimur, non solum illa nostra sunt que ipsi gerimus, sed etiam illa de quibus in aliorum actione gaudemus.



CAP. u.

Amplectamur igitur, dilectissimi, beatam istam sacratissime unitatis soliditatem, et solemne ieiunium concordante proposito bone uoluntatis ineamus. Nihil a quoquam arduum, nichil asperum queritur, nec aliquid nobis quod uires nostras excedat indicitur, siue in abstinentie castigatione, siue in eleemosyne largitate. Sciunt singuli quid possint quidue non possint. Ipsi modulum suum pendant, ipsi iusta et rationabili taxatione se censeant, ut sacrificium misericordie non cum tristitia offeratur, nec inter damna numeretur. Hoc pio 347 impendatur operi quod cor iustificet, quod conscientiam lauet, quod denique et accipienti prosit et danti. Felix quidem ille est animus multumque mirabilis, qui facultatum defectionem benefaciendi amore non metuit, et daturum  sibi eroganda non diffidit, a quo quod erogaret accepit. Sed quia magnanimitas ista paucorum est, [d 1Kb] et plenum etiam pietatis est ut suorum curam quisque non deserat, nos perfectioribus non preiudicantes, ea uos regula generaliter cohortamur ut mandatum Dei secundum possibilitatis uestre mensuram operemini. Hilarem enim beneuolentiam esse decet, que sic suam temperet largitatem, ut de illa et pauperum refectio gaudeat, et domestica sufficientia non laboret. Qui autem ministrat semen seminanti, et panem ad manducandum prestabit, et multiplicabit semen uestrum, et augebit incrementa frugum  iustitie uestre . Quarta igitur et sexta feria ieiunemus, sabbato autem apud beatissimum Petrum apostolum pariter uigilias celebremus, cuius meritis et orationibus confidimus nobis per omnia misericordiam Dei nostri esse prestandam: per Dominum nostrum Iesum Christum, qui uiuit et regnat in secula seculorum. Amen.



SERMO LXXXIX [Al. LXXXuII]. De Ieiunio septimi mensis Iu.



SYNOPSIS.

I. Ieiunium a Christianis gratia Dei impletum quantum prestet obseruantia carnali Iudeorum. ---II. Commune et publicum priuato esse anteferendum, ut maioris meriti et efficacie.---III. Innumera esse tela diaboli, que ab eo solo uitantur qui Deum super omnia diligit.---Iu. Quedam tempora electa, ut ad diuina respiremus.---348 u. Ieiunio subiungendam eleemosynam, maxime erga fideles.  ---uI. Pauperes patientia, diuites misericordia saluandos.



CAP. I.

Predicationem nostram, dilectissimi, familiaris uobis adiuuat consuetudo, et ratio temporis commendat officium sacerdotis, ne aut onerosum uideatur aut arduum, quod et preceptum exigit legis, et deuotio temperat uoluntatis: que cum in unum, gratia Dei auxiliante, conueniunt, non littera occidit, sed spiritus uiuificat . Ubi autem spiritus [e 1Kb] Dei, ibi libertas , que legem non timore exsequitur, sed amore. Obedientia enim mollit imperium, nec dura ibi necessitate seruitur, ubi diligitur quod iubetur. Cum ergo uos, dilectissimi, ad quedam que etiam in ueteri Testamento instituta sunt cohortamur, non Iudaice uos obseruantie iugo  subdimus, nec consuetudinem uobis populi carnalis indicimus. Excellit super illorum ieiunia continentia Christiana: et si quid nobis atque illis [f 1Kb] commune est in temporibus, non concordat in moribus. Habeant illi [g 15Kb] nudipedalia sua, et in tristitia uultuum [h 1Kb] ostentent otiosa ieiunia; nos in nullo [i 1Kb] ad habitus nostri honestatem dissimiles, nec a iustis et necessariis operibus abstinentes, edendi licentiam simplici parcitate cohibemus: ut in usu ciborum modus eligatur, non [i 1Kb] creatura damnetur.



CAP. II.

Quamuis autem unicuique nostrum liberum sit uoluntariis castigationibus proprium corpus  afficere, et nunc moderatius, nunc uero districtius repugnantes spiritui carnales concupiscentias edomare, quibusdam tamen diebus ab omnibus oportet pariter celebrari generale ieiunium, et tunc est efficacior [a 1Kb] sacratiorque deuotio, quando in operibus pietatis totius Ecclesie unus animus et unus est sensus. Publica enim preferenda sunt propriis; et ibi intelligenda est precipua ratio utilitatis, ubi uigilat cura communis. [b 1Kb] Teneat igitur diligentiam suam obseruantia singulorum, et contra nequitie 349 spiritalis insidias, implorato diuine protectionis auxilio, [c 1Kb] celestia quisque arma corripiat. Sed ecclesiasticus miles, etiamsi specialibus preliis possit fortiter facere, tutius tamen et felicius dimicabit, si contra hostem palam in acie steterit: ubi non suis  tantum uiribus certamen ineat, sed sub inuicti Regis imperio fraternis consociatus agminibus bellum uniuersale conficiat. Minori enim discrimine plures confligunt cum hoste quam singuli; nec facile patet uulneri, quem opposito scuto fidei, non sua tantum, sed etiam aliorum fortitudo defendit: ut ubi una est omnium causa, sit una uictoria.



CAP. III.

Quia igitur aduersarius noster insidiari nobis diuersa tentationum arte non desinit, et hec est [d 1Kb] una uersutiarum eius intentio, ut redemptos Christi sanguine a mandatis Dei possit abducere, omni diligentia precauendum est ut nullis inimici iaculis uulneremur. Tela enim ipsius non sunt aspera corporis sensibus, sed nimium carni, ut anime noceant, blandiuntur. Trahunt oculos ad uarias [e 1Kb] cupiditates,  ut de mundi pulchritudine aut concupiscentie accendantur faces, aut [f 1Kb] superstitionum gignantur errores. [g 1Kb] Per insidiosos etiam sonos mollibus ictibus pulsatur auditus, ut animi soliditas illecebrosa modulatione soluatur, et lethalium consuetudine suauitatum incauta et parum sobria corda capiantur. Sed hos diaboli dolos inefficaces et irritos faciunt diuine presidia gratie, et euangelice precepta doctrine. Quoniam qui acceperunt Spiritum sanctum, et a quibus timor Domini non de pene formidine, sed de Dei caritate conceptus est, illeso fidei pede laqueos talium conterunt captionum, ut creaturarum omnium pulchritudine ad gloriam et laudem sui utantur auctoris, eumque diligant super omnia, per quem facta sunt omnia .



CAP. Iu.

In huius admirationem, dilectissimi, omnium fidelium tendat affectio; de hoc sibi delectationes  non corruptibiles, sed eternas, sapiens continentia petat, et in amorem [h 1Kb] eius boni sine quo nullus est bonus incontaminata castitas inardescat. Ad hoc enim nobis tradita sunt exercitia Christiana ut, resecata omni illicita uoluptate, in sanctas et spiritales delicias estuemus. 350 Et cum nos oporteat semper studere uirtutibus, quidam tamen dies ideo sunt ad castigationem communis obseruantie consecrati, ut anima que terrenis adhuc desideriis implicatur et curis secularibus impeditur, ex interuallo saltem ad diuina respiret; et quia portio [i 1Kb] Dominici agri est, dignos celestibus horreis afferat fructus. Ibi enim spes est metendi ubi fuerit diligentia seminandi.



CAP. u.

His, dilectissimi, ad profectum uestrum  pro temporis occasione perstrictis, ieiunium uobis septimi mensis indicimus, in quo uos non solum de ciborum abstinentia, sed etiam de pietatis operibus commonemus: ut quod uestris usibus religiosa parcitate subtrahitis in alimoniam pauperum et in cibos debilium transferatis; omnibus quidem indigentibus generali beneuolentia consulentes, sed maxime eorum memores qui sunt de membris corporis Christi et nobis unitate catholice fidei copulantur. Plus enim debemus nostris pro consortio gratie, quam alienis pro communione nature.



CAP. uI.

Abundet ergo in uobis, dilectissimi, benignitas Christiana; et sicut recurrentia anni tempora desideratis ut plena sint fructibus, ita et corda uestra pascendis sint fecunda pauperibus. Quibus  utique potuit Deus, cuius sunt omnia, necessariam conferre substantiam, et tales eis tribuere facultates, ut in nullo uestris largitionibus indigerent; sed et illis et uobis multa uirtutum materia defuisset, si nec illos ad patientie coronam inopia exerceret, nec uos ad misericordie gloriam copia prouocaret. Mirabiliter autem prouidentia diuina disposuit ut essent in Ecclesia et sancti pauperes et diuites boni, qui inuicem sibi ex ipsa diuersitate prodessent, cum ad eterna et incorrupta premia promerenda Deo gratias agerent accipientes, et Deo gratias agerent largientes: quoniam, sicut scriptum est, [i 1Kb] et patientia pauperum non peribit in eternum , et hilarem datorem diligit Deus . Quarta igitur et sexta feria ieiunemus; sabbato uero apud beatissimum Petrum  apostolum uigilias celebremus, sperantes nos ita ipsius orationibus adiuuandos, ut Deus misericordiarum  ieiunii nostri [a 1Kb] sacrificio placatus 351 exaudiat per Iesum Christum Dominum nostrum, qui uiuit et regnat in secula seculorum. Amen.



SERMO XC [Al. LXXXuIII]. De Ieiunio septimi mensis u.



SYNOPSIS.

I. Penitentiam semper esse necessariam propter continuas inimici insidias et concupiscentiam carnis.---II. Omnia impossibilia ex imbecillitate humana, esse possibilia ex uirtute diuina.---III. De amore Dei et mundi.---Iu. Amorem Dei bonis operibus nutriri. Cur septimi mensis ieiunium.



CAP. I.

Sacratum, dilectissimi, in septimo mense ieiunium, ad communis deuotionis exercitia predicamus, fidenter uos paternis cohortationibus incitantes, ut quod fuit [b 1Kb] ante Iudaicum, uestra [c 1Kb]  fiat obseruantia Christianum. Est enim omni tempore aptum et Testamento utrique conueniens, ut per castigationem [d 1Kb] et mentis et corporis misericordia diuina queratur, quia nichil est efficacius ad exorandum Deum quam ut homo ipse se iudicet, et NUMQUAM desinat a uenia postulanda, qui se scit numquam esse sine culpa. Habet enim hoc in se [e 1Kb] uitium humana natura, non a Creatore insitum, sed a preuaricatore contractum, et in posteros [f 1Kb] generandi lege transfusum, ut de corruptibili corpore etiam quod animam corrumpere possit oriatur. Hinc interior homo, [g 1Kb] tametsi iam in Christo regeneratus et a uinculis captiuitatis est erutus, assiduos habet cum carne conflictus, et dum cohibet concupiscentem patitur repugnantem. In qua discordia non facile obtinetur  tam perfecta uictoria ut etiam [h 1Kb] illa que sunt abrumpenda non, illigent et que sunt interficienda non uulnerent. Quantumlibet sapienter et prouide iudex animus [i 1Kb] exterioribus sensibus presit, inter ipsas tamen curas atque mensuras regende carnis et alende, nimis ei semper uicina tentatio est. Quis enim ita se aut a uoluptate corporis aut a dolore seiungit ut ad ipsam mentem non pertineat, quod extrinsecus aut blanditur aut cruciat? Indiuisum est gaudium, indiscreta tristitia: nichil [i 1Kb] in homine iracundia non accendit, nichil letitia non resoluit, nichil 352 egritudo non afficit. Et que illic declinatio potest esse peccati, ubi una passio est et regentis et subditi? Merito Dominus protestatur quod spiritus quidem promptus est, caro autem infirma .



CAP. II.

Et ne usque ad inertem desidiam desperatione ducamur, que impossibilia sunt homini ex  imbecillitate propria, possibilia spondet ex uirtute diuina: Angusta enim et arcta est uia que ducit ad uitam , et nemo in eam gressum inferret, nemo uestigium promoueret, nisi difficiles aditus ipse se Christus uiam faciendo reseraret: ut auctor itineris fiat possibilitas ambulantis, quia idem et introducit ad laborem et perducit ad requiem. In quo ergo nobis spes est eterne uite, in eodem est et forma patientie. Si enim compatimur, et conregnabimus : quoniam, ut Apostolus ait, qui se dicit in Christo manere, debet sicut ille ambulauit et ipse ambulare . Alioqui false professionis imagine utimur, si cuius nomine gloriamur, eius instituta non sequimur: que utique nobis onerosa non essent, et ab omnibus nos  periculis liberarent, si nichil aliud quam quod amandum iubetur amaremus.



CAP. III.

Duo namque amores sunt ex quibus omnes prodeunt uoluntates, ita diuerse qualitatibus, sicut diuiduntur auctoribus. Rationalis enim animus, qui sine dilectione esse non potest, [k 1Kb] aut Dei est amator aut mundi. In dilectione Dei nulla nimia, in dilectione autem mundi cuncta sunt noxia. Et ideo eternis bonis inseparabiliter inherendum, temporalibus uero transeunter utendum est: ut peregrinantibus nobis et ad patriam redire properantibus, quidquid de prosperitatibus mundi huius occurrerit, uiaticum sit itineris, non illecebra mansionis. Ideo beatus Apostolus predicat dicens: Tempus breue est: reliquum est ut qui habent uxores, tamquam non habentes  sint; et qui flent, tamquam non flentes; et qui gaudent, tamquam non gaudentes; et qui emunt, tamquam non possidentes; et qui utuntur hoc mundo, tamquam non utantur. Preterit enim figura huius mundi . Sed quod de specie, de copia, de uarietate blanditur, non facile declinatur, nisi in illa uisibilium pulchritudine Creator potius quam creatura diligatur, qui cum dicit: Diliges Dominum Deum tuum ex toto corde tuo, et ex tota mente tua, et ex tota uirtute tua , in nullo nos uult ab amoris sui uinculis relaxari. Et cum huic precepto proximi quoque copulat 353 caritatem, imitationem nobis sue bonitatis indicit: ut quod diligit diligamus, et quod operatur operemur. Quamuis enim Dei agricultura simus, et Dei edificatio ,  et neque qui plantat sit aliquid, neque qui rigat, sed qui incrementum dat Deus ; in omnibus tamen exigit nostri ministerii seruitutem, et nos dispensatores  suorum uult esse donorum, ut QUI FERT Dei imaginem, Dei faciat uoluntatem. Propter quod in oratione Dominica sacratissime dicimus: Adueniat regnum tuum, fiat uoluntas tua sicut in celo et in terra . Quibus uerbis quid aliud postulamus, quam ut Deus [a 1Kb] quos necdum sibi subdidit subdat, et sicut in celo angelos, ita et in terra homines ministros sue faciat uoluntatis? Hoc autem petentes amamus Deum, amamus et proximum; et non diuersa in nobis, sed una dilectio est, quando et seruum seruire, et dominum cupimus imperare.



CAP. Iu.

Hic igitur affectus, dilectissimi, quo amor terrenus excluditur, bonorum operum consuetudine roboratur, quia necesse est ut [b 1Kb] bonis actibus conscientia delectetur, et libenter faciat quod fecisse se gaudeat.  Assumitur ergo ieiunium, multiplicatur largitio, iustitia custoditur, frequentatur oratio, fitque ut singulorum desiderium sit unum omnium uotum. Nutrit patientiam labor, mansuetudo exstinguit iram, beneuolentia calcat inuidiam, immunde cupiditates sanctis desideriis enecantur, auaritia liberalitate depellitur, et onera diuitiarum fiunt instrumenta uirtutum. [c 3Kb] Sed quia 354 insidie diaboli etiam inter talia studia non quiescunt, rectissime in quibusdam articulis temporum, uigoris nostri est instituta reparatio: ut ubi de clementia celi et ubertate agri potest mens presentium bonorum auida gloriari, et in ampla horrea fructibus congregatis, anime sue dicere: Habes multa bona, epulare : ibi quamdam increpationem diuine uocis accipiat, audiatque dicentem:  Stulte, hac nocte [d 1Kb] reposcunt animam tuam a te: que autem preparasti, cuius erunt ? Hec  sollicitissima meditatio debet esse sapientis, ut quoniam breues dies istius uite et incerta sunt spatia, numquam sit mors improuisa morituro, nec [e 1Kb] inordinatum incidat finem, qui se nouit esse mortalem. [f 1Kb] Quod itaque et sanctificationi corporum, et reparationi prosit animarum, quarta et sexta feria ieiunemus; sabbato autem [g 1Kb] apud beatissimum Petrum apostolum uigilias celebremus, eius orationibus adiuuandi, ut sanctorum desideriorum consequamur effectum: per Christum Dominum nostrum, [h 1Kb] qui cum Patre et Spiritu sancto uiuit et regnat in secula seculorum. Amen.



355 SERMO XCI [Al. LXXXIX]. De Ieiunio septimi mensis uI.



SYNOPSIS.

I. Dei uoluntatem ex ipsis etiam elementis edoceri, que et a cibis, et a mundana sapientia abstinere iubet.---II. Tam Nestorii quam Eutychis  heresim esse detestandam.---III. ueritatem carnis in Christo ex sacrificio Eucaristie et precepto eleemosyne probari.



CAP. I.

Deuotionem fidelium, dilectissimi, nichil est in quo prouidentia diuina non adiuuet. Siquidem exercendis ad sanctimoniam mentibus atque corporibus, ipsa quoque mundi elementa [i 1Kb] famulantur, dum dierum ac mensium distincte uariata reuolutio quasdam nobis paginas aperit preceptorum, ut quod sacra admonent instituta, hoc quodammodo loquantur et tempora. Unde cum septimum mensem nobis anni recursus attulerit, non ignoro obseruantiam uestram ad celebrandum solemne ieiunium spiritaliter incitari: quoniam [i 1Kb] experimento didicistis quantum hec preparatio et exteriora hominum et interiora  purificet, ut cum a licitis abstinetur, facilius illicitis resistatur. Continentie autem ratio, dilectissimi,  non in sola castigatione corporum, nec in diminutione tantum [a 1Kb] habeatur escarum. [b 1Kb] Maiora enim uirtutis istius bona ad illam anime pertinent castitatem, que non solum carnis concupiscentias conterit, sed etiam mundane sapientie uana contemnit, dicente Apostolo: uidete ne quis uos decipiat per philosophiam et inanem fallaciam secundum traditionem hominum .



CAP. II.

Continendum ergo est a cibis, sed multo magis ab erroribus ieiunandum: ut mens nulli carnali dedita uoluptati, nullius sit captiua mendacii: quia sicut in preteritis, 356 ita etiam in nostris diebus non desunt ueritatis inimici qui [c 1Kb] intra catholicam Ecclesiam mouere audeant bella ciuilia, ut in consensum impiorum dogmatum imperitos [d 1Kb] quosque  ducentes, sibi glorientur accrescere quos a Christi corpore potuerint separare. Quid enim tam aduersatur prophetis, tam repugnat Euangeliis, tam denique est apostolicis rebelle doctrinis, quam in Domino Iesu Christo ex Maria genito, et sempiterno Patri intemporaliter ceterno, unam et singularem predicare naturam? [e 1Kb] Que si hominis tantum intelligenda est, ubi est que saluat Deitas? si tantummodo Dei, ubi est que saluatur humanitas? Fides autem catholica, que omnibus resistit erroribus, etiam simul istas impietates refutat, damnans Nestorium diuina ab homine diuidentem, detestans Eutychen [f 1Kb] in diuinis humana uacuantem: quoniam ueri Dei Filius Deus uerus, unitatem et equalitatem habens cum Patre, et cum Spiritu sancto, idem uerus homo esse  dignatus est, nec conceptu uirginis matris [g 1Kb] est seiunctus a carne nec partu: sic humanitatem sibi uniens, ut Deus incommutabiliter permaneret; sic Deitatem homini impertiens, ut eum glorificatione non consumeret, sed augeret. Qui enim factus est forma serui, forma Dei esse non destitit, nec alter cum altero, sed unus in utroque est: ut ex quo uerbum caro factum est , nullis dispensationum uarietatibus fides nostra turbetur; sed siue in miraculis uirtutum, siue in contumeliis passionum, et Deum qui homo est, et hominem credamus esse qui Deus est.



CAP. III.

Hanc confessionem, dilectissimi, toto corde promentes, impia hereticorum commenta respuite, ut ieiunia [h 1Kb] uestra et eleemosyne nullius erroris  contagio polluantur; tunc enim et sacrificii munda est oblatio, et misericordie sancta largitio, quando ii qui ista dependunt, [i 1Kb] quod operantur intelligunt. Nam dicente Domino: Nisi manducaueritis carnem Filii hominis, et biberitis eius sanguinem, non habebitis uitam in uobis , sic sacre mense communicare debetis, ut nichil prorsus [i 3Kb] de ueritate corporis 357 Christi et sanguinis ambigatis. Hoc enim ore sumitur quod fide creditur: et frustra ab illis AMEN respondetur, a quibus contra id quod accipitur, disputatur. Dicente autem propheta: Beatus qui intelligit super egenum et pauperem , ille circa [k 1Kb] pauperes uestimentorum et ciborum laudabilis distributor est, qui se Christum in indigentibus et uestire nouit et pascere: quoniam [l 1Kb] ipse  ait: Quamdiu fecistis uni ex fratribus meis, mihi fecistis . uerus itaque Deus et uerus homo, unus est Christus, diues in suis, pauper in nostris, dona accipiens et dona diffundens, particeps mortalium et [a 1Kb] uiuificatio mortuorum: ut in nomine Iesu Christi omne genu flectatur, celestium, terrestrium et infernorum; et omnis lingua confiteatur, quia Dominus iehsu Christus in gloria est Dei Patris , uiuens et regnans [b 1Kb] cum sancto Spiritu in secula seculorum. Amen.



SERMO XCII [Al. XC]. De Ieiunio septimi mensis uII.



SYNOPSIS.

I. Precepta legis moralia non abolita; neminem umquam sine caritate iustificatum; abundantiam iustitie euangelice in abundantia caritatis  esse positam.---II. Ieiunia noue legis ex ueteri assumpta, alio spiritu esse perficienda.---III. Deo soli placere quemque debere: talem esse cuiusque thesaurum, quale est id cui corde inheret.---Iu. Septimum mensem ieiunio, bonis operibus 358 et ipso sui numero esse consecratum.



CAP. I.

Apostolica institutio, dilectissimi, que Dominum Iesum Christum ad hoc uenisse in hunc mundum nouerat, ut legem non solueret, sed impleret , ita ueteris Testamenti [c 1Kb] decreta distinxit, ut quedam ex eis, sicut erant condita, euangelice eruditioni profutura decerperet, et que dudum fuerant consuetudinis Iudaice, fierent obseruantie Christiane. Quamuis enim uarietates hostiarum, differentie baptismatum, et otia sabbatorum cum ipsa carnis circumcisione cessauerint, manent  tamen ex ipsis uoluminibus etiam apud nos plurima precepta moralia. Et cum inde dicatur: Diliges Dominum Deum tuum ex toto corde tuo; et diliges proximum tuum sicut teipsum : Christo Domino [d 1Kb] dicente cognoscimus, quod in his duobus mandatis tota lex pendet et prophete ; tantaque est sub huius gemine caritatis edicto utriusque copula Testamenti, ut sine istarum connexione uirtutum nec lex quemquam inueniatur iustificasse, nec gratia. Ille quoque partes legalium mandatorum ex quibus quedam precipiuntur ut fiant, quedam interdicuntur ut non fiant, antique auctoritatis retinent firmitatem. Nec ideo eis euangelica putanda est aduersa perfectio, quia et uirtutum  studia ad uoluntaria incitantur augmenta, et ultiones criminum penitentie remediis relaxantur. Dicit enim Dominus: Nisi abundauerit iustitia uestra plus quam Scribarum et Phariseorum, non intrabitis in regnum celorum . Quomodo [e 1Kb] uero abundabit iustitia, nisi superexallet misericordia [f 1Kb] iudicium ? Et quid tam equum 359 quidque tam dignum est quam ut creatura ad imaginem et similitudinem Dei condita suum imitetur auctorem, qui reparationem sanctificationemque credentium in peccatorum remissione constituit, ut remota seueritate uindicte, omnique cessante supplicio, reus innocentie redderetur, et finis criminum fieret origo uirtutum?



CAP. II.

Quod igitur, dilectissimi, ex ueteris  predicatione doctrine ad purificationem animarum corporumque nostrorum ieiunium septimi mensis assumimus, non legalibus nos oneribus subiicimus, sed utilitatem continentie [g 1Kb] que Christi Euangelio seruit, amplectimur. Quia et in hoc potest super Scribas et Phariseos Christiana abundare iustitia, non euacuando legem, sed intelligentiam refutando carnalem. Nec enim nostra talia debent esse ieiunia, qualia erant illorum quibus Isaias propheta Spiritu sancto in se loquente dicebat: Neomenias uestras et sabbata et diem magnum non sustineo, ieiunium et ferias et dies festos uestros odit anima mea . Unde et Dominus ieiunandi formam discipulis tradens, Cum [h 1Kb] ieiunatis, inquit, nolite fieri sicut hypocrite tristes. Exterminant enim facies suas, ut appareant  hominibus ieiunantes. Amen dico uobis, receperunt mercedem suam . Quam mercedem, nisi laudis humane? propter cuius cupiditatem, iustitie species plerumque pretenditur, et ubi nulla est cura conscientie, amatur falsitas fame; [i 1Kb] ut iniquitas, que occultatione arguitur, mendacii opinione letetur.



CAP. III.

Rationabile itaque sanctumque ieiunium [i 1Kb] nulla ostentationis iactantia polluatur, nec bonum suum quisquam fidelium de humanis uelit pendere iudiciis. DILIGENTI Deum sufficit ei placere quem diligit: quia nulla maior expetenda est remuneratio, quam ipsa dilectio: sic enim caritas ex Deo est, ut Deus ipse sit caritas. 360 [k 1Kb] Quo utique  pius et castus animus ita gaudet impleri, ut nulla re extra ipsum cupiat delectari. uerissimum namque est quod dicit Dominus: Ubi est thesaurus tuus, ibi erit et cor tuum . Quis autem est thesaurus hominis, nisi quedam fructuum eius congregatio laborumque collectio? Quod enim quis seminauerit, hoc et metet , et quale cuiusque opus, talis est et questus; et ubi oblectatio fruendi constituitur, ibi cura cordis [a 1Kb] obstringitur. Sed cum multa sint genera diuitiarum, [b 1Kb] dissimilesque materie gaudiorum, THESAURUS CUIQUE est sue cupiditatis [c 1Kb] affectus, qui si de appetitu est terrenorum, non beatos facit sui participatione, sed miseros. Hi uero qui ea que sursum sunt sapiunt, non que super terram , nec perituris intenti sunt, sed  eternis, in illo habent incorruptibiles reconditas facultates, de quo dicit propheta: Thesaurus et salus nostra aduenit, sapientia et disciplina et pietas a Domino: hi sunt thesauri iustitie : per quos, auxiliante Dei gratia, etiam terrena bona in celestia transferuntur, dum multi diuitiis, aut iuste sibi relictis aut aliter acquisitis, ad instrumentum [d 1Kb] pietatis utuntur. Cumque ad sustentationem pauperum, que possunt exuberare distribuunt, congregant sibi inamissibiles facultates: ut quod [e 1Kb] abdiderunt eleemosynis, nullis possit subiacere dispendiis; et digne ibi habeant cor, ubi habent thesaurum suum : quia tales diuitias suas [f 1Kb] beatissimum est exercere ut crescant, et non timere ne pereant.



CAP. Iu.


Operantes igitur, dilectissimi, quod bonum est ad omnes, maxime autem ad domesticos fidei , septimum mensem ab initio mysticum propter septiformem Spiritum, et ipso sui ordinis numero consecratum, continentie fructibus deputantes, [g 1Kb] quarta et sexta sabbati solemniter ieiunemus; sabbato autem apud beatum Petrum uigilias 361 celebremus: cuius nobis et orationes suffragabuntur et merita, [h 1Kb] ut quantum cuique fidelium tribuitur bonum uelle, tantum donetur et posse, ipso  adiuuante, qui uiuit et regnat cum Patre et Spiritu sancto in secula seculorum. Amen.



SERMO XCIII [Al. XCI]. De Ieiunio septimi mensis uIII.



SYNOPSIS

I. Finem legis esse amoris recti de prauo uictoriam. De uoluntate mala et bona.---II. Longe plus delectare iustitiam quam iniquitatem, cuius lex Dei lege superanda.---III. Quantum prosit ieiunium septimi mensis a lege et apostolis institutum.



CAP. I.

Omnis, dilectissimi, diuinorum eruditio preceptorum hoc maxime agit apud corda credentium, ut amor prauus recto amore superetur, et [i 1Kb] delectatione iustitie peccandi cupiditas destruatur, dicente Scriptura: Post concupiscentias tuas [i 1Kb] non eas, et a uoluntate tua auertere . Cum  autem sint in animis hominum multe bone concupiscentie et laudabiles uoluntates, quid est quod iubetur ut nostris non consentiamus affectibus, nisi quod ab illa concupiscentia prohibemur, et ab illa uoluntate reuocamur, cuius ortus ex nobis est, et ideo mala pronuntiatur, quia nostra esse conuincitur? Ad distinctionem igitur concupiscentiarum que sunt ex Deo bene homini dictum est: Post concupiscentias tuas non eas, ut quas cognouerit proprias sciat esse uitandas. Merito ergo Dominus, in oratione quam tradidit, noluit nos ad Deum dicere: Fiat uoluntas nostra, sed fiat uoluntas tua : hoc est, non illa quam caro incitat, sed quam Spiritus sanctus inspirat. Unde autem hoc desiderium conceptum sit, cui semper debeat repugnari,  non difficulter intelligunt qui se Ade filios esse nouerunt, et peccante humani generis patre non dubitant in propagine uitiatum esse quod est in radice corruptum. Quamuis autem 362 per gratiam Domini nostri Iesu Christi in nouam creaturam transierimus ex ueteri, [k 1Kb] et imagine nos terreni hominis homo celestis exuerit; donec tamen corpus mortale gestamus, necesse est ut contra carnis desideria dimicemus. Bonum est enim anime Deo subdite timere [l 1Kb] ne cadat, et habere quod uincat, quoniam uirtus in infirmitate perficitur; et quod nos exercet  ad continentiam, hoc perducit ad gloriam .



CAP. II.

Abstinendum est itaque, dilectissimi, ab his que nobis noxie blandiuntur, et lex peccati que est in membris nostris , Dei lege superanda est: ut licet per omnes sensus corporis multe insidientur illecebre, anima tamen, cui summum bonum et uerum gaudium Deus est, inter castas spiritalesque delicias in sapientie latitudine et in ueritatis luce uersetur. Si enim seipsum sibi rationalis homo comparet, omnesque suorum actuum qualitates uera inspectione diiudicet, numquid [a 1Kb] in intimis conscientie sue hoc delectationis inueniet de iniquitate commissa, quod de equitate seruata? aut tantum ei iucunditatis carnalis uoluptas, quantum  spiritalis pariet appetitus? Nihil prorsus [b 1Kb] de uirtutum bonis attigit, nichil de pietatis suauitate gustauit, qui magis uult in his sordescere que immunda sunt, quam in iis splendere que sancta sunt. Non sinit ratio ut cordibus non usquequaque captiuis ita placeat satiata ira, ut remissa uindicta; aut tantum generent gaudium [c 1Kb] male quesita de alieno, quantum bene expensa de proprio. Felicior semper est parca temperantia quam profusa luxuria; [d 1Kb] maior requies humilibus quam superbis; et sublimior mens que inter prohibita atque permissa certius habet sperare celestia, quam amare terrena. Ut autem in hoc prouectu animus religiosus excellat et ius sue dominationis obtineat, [e 1Kb] subigendo corpori castigatio est adhibenda ieiunii. Quod licet generali  nomine ad omnem continentiam pertinere uideatur, proprie tamen ad edendi diminutionem refertur: ut prosit nunc uoluntate non sumere, quod ab initio contra uetitum nocuit usurpasse: ut sicut illic concupiscentia [f 1Kb] fuit uulneri, ita hic abstinentia sit saluti.



CAP. III.

Cui medicine, dilectissimi, licet tempus 363 omne sit congruum, hoc tamen habemus aptissimum, quod et apostolicis et legalibus institutis uidemus electum, ut sicut in aliis anni diebus, ita in mense septimo spiritalibus nos purificationibus emundemus. Conuenientibus enim in unum propositum tribus studiis, oratione scilicet, et eleemosyna, atque ieiunio, prestabitur nobis a misericordi Deo et cohibitio cupiditatum, et exauditio precum,  et remissio peccatorum: per Dominum nostrum Iesum Christum, [g 1Kb] qui uiuit et regnat cum Patre et Spiritu sancto in secula seculorum. Amen.



SERMO XCIu [Al. XCII]. De Ieiunio septimi mensis IX.



SYNOPSIS.

I. Magis curandum esse ieiunium spiritale quam corporale.---II. In quo spiritale ieiunium sit positum, et quo auxilio implendum.---III. Cur quatuor temporum ieiunium fuerit institutum.---uI. Deum diligi, cum proximus diligitur et iuuatur.



CAP. I.

Scio quidem, dilectissimi, plurimos uestrum ita in iis que [h 1Kb] ad obseruantiam Christianam pertinent esse deuotos, ut nostris cohortationibus non indigeant admoneri. Quod enim dudum et traditio decreuit, et consuetudo firmauit, nec eruditio ignorat, nec pietas pretermittit. Sed quia sacerdotalis officii est erga omnes Ecclesie filios curam habere communem, in id quod et rudibus prosit  et doctis, quos simul diligimus, pariter incitamus: ut ieiunium quod nobis septimi mensis recursus indicit, fide alacri per castigationem animi et corporis celebremus. Quamuis enim diminutio cibi carnem proprie uideatur afficere, nichil tamen corporeis sensibus uel conceditur uel negatur, quod non sicut ad seruientem, ita pertineat ad iubentem. Cum itaque unusquisque homo duplicem in se legem habeat continentie, nichilque actionum nostrarum ad solum corpus, multa autem ad solum referenda sint animum, prudenter debemus aduertere quam indecens quamque iniustum sit, si quod a superiore indicitur ab inferiore negligatur. Ut autem mens rationalis salubriter 364 exteriora castiget, debet etiam propria exercere ieiunia: quia non solum  carnis desideriis, sed etiam animi cupiditatibus conuenit repugnare, dicente Scriptura: Post concupiscentias tuas non eas, et a uoluntate tua [i 1Kb] auertere . Ieiunans ergo ab iis que caro appetit, ieiunet et ab iis que male interior substantia concupiscit. PESSIMUS enim anime cibus est, uelle quod non licet; et noxia cordis delectatio est, que aut turpi lucro pascitur, aut superbia extollitur, aut [i 1Kb] ultione letatur. Quamuis enim his affectibus motus quoque corporis seruiant, ad originem tamen suam cuncta respiciunt, et ibi consetur qualitas actionis, ubi inuenitur initium uoluntatis, quam reuocare a prauis desideriis optimum maximumque ieiunium est, quia tunc est edendi abstinentia fructuosa quando exterior parcitas a temperantia interiore  procedit.



CAP. II.

Celebraturi igitur, dilectissimi, uerum et spiritale ieiunium, quod et corpus et animum sui  puritate sanctificet, cordis nostri secreta rimemur, et quibus rebus aut contristentur aut gaudeant, iusto discutiamus examine. Ac si quis amor uane glorie, si qua radix auaritie, si quod inest uirus inuidie, nichil talium anima sumat escarum, sed uirtutum intenta deliciis, celestes epulas terrene preferat uoluptati. Agnoscat homo sui generis dignitatem, factumque se ad imaginem et similitudinem sui Creatoris intelligat; nec ita de miseriis quas per peccatum illud maximum et commune incidit expauescat, ut non se ad misericordiam sui [a 1Kb] Reparatoris attollat. Ipse enim dicit: Sancti estote, quoniam ego sanctus sum : hoc est, me eligite, et ab iis que mihi displicent abstinete. Facite quod amo, amate quod facio. Et cum uidetur esse difficile  quod iubeo, ad iubentem accurrite; ut unde datur preceptum, prestetur auxilium; [b 1Kb] non negabo opem qui tribui uoluntatem. Ieiunate ab aduersis, abstinete a contrariis. Ego sum cibus uester et potus: nemo que mea sunt inefficaciter [c 1Kb] concupiscit; qui enim ad me tendit ex mei participatione me querit.



CAP. III.

His, dilectissimi, cohortationibus, quibus nos ad bona incommutabilia et ad gaudia inuitat eterna, plene sunt omnes diuinarum pagine litterarum; et [d 1Kb] hoc nobiscum agit Testamenti utriusque doctrina, ut inhereamus ueris et contineamus a uanis. Non enim apprehendi potest 365 quod promittitur nisi custoditum fuerit quod iubetur. Quid [e 1Kb] autem iustius quam ut homo, cuius fert imaginem, faciat  uoluntatem, et per abstinentiam cibi ieiunet a lege peccati? Ideo enim ipsa continentie obseruantia quatuor est assignata temporibus, ut in idipsum totius anni redeunte decursu, cognosceremus nos indesinenter purificationibus indigere, semperque esse nitendum, dum [f 1Kb] in huius uite uarietate iactamur,  ut peccatum, quod fragilitate carnis et cupiditatum pollutione contrahitur, ieiuniis atque eleemosynis deleatur.



CAP. Iu.

Esuriamus paululum, dilectissimi, et aliquantulum quod iuuandis possit prodesse pauperibus, nostre consuetudini subtrahamus. Delectetur conscientia benignorum fructibus largitatis; [g 1Kb] et cum gaudio tribuens, quo es letificandus, accipies. Dilectio proximi dilectio Dei est, qui plenitudinem legis et prophetarum in hac gemine caritatis unitate constituit ; ut nemo ambigeret Deo se offerre quod homini contulisset, dicente Domino Saluatore, cum de alendis iuuandisque pauperibus loqueretur: Quod uni eorum fecistis, mihi fecistis . Quarta igitur et [h 1Kb] sexta feria ieiunemus;  sabbato uero apud beatum Petrum apostolum uigilias celebremus, cuius nos meritis et orationibus credimus adiuuandos, ut misericordi Deo [i 1Kb] ieiunio nostro et deuotione placeamus, per Dominum nostrum Iesum Christum, qui cum Patre et Spiritu sancto uiuit et regnat Deus in secula seculorum. Amen.



366 SERMO XCu, Siue homilia de gradibus ascensionis ad beatitudinem. [i 2Kb] De eo quod scriptum est: uidens iehsu turbas, ascendit in montem; et cum sedisset, accesserunt ad eum discipuli eius, etc. .



SYNOPSIS.

I. Christum per exteriores medelas animos ad interiores preparasse, que per lenitatem gratie  fiunt.---II. Humilitatem, que omnium esse potest, primum esse gradum ad beatitudinem.---III. Ditissimam potentissimamque apostolorum, Petrique in primis fuisse paupertatem.---Iu. Quis luctus iter ad beatitudinem?---u. Quenam terra mitibus promissa?---uI.Sitim iustitie aliud nichil esse quam Dei amorem.---uII. Misericordia hominem Deo similem effici.---uIII. Cordis oculum mundandum  esse, ut Deus uideatur.---IX. Quenam sit uera pax que hominem Dei fitium efficit.



CAP. I.

Predicante, dilectissimi, Domino [a 1Kb] nostro Iesu Christo Euangelium regni, et diuersos per totam Galileam curante languores, in omnem se Syriam uirtutum eius fama diffuderat; et multe ex uniuersa Iudea turbe ad celestem medicum confluebant. Quia enim tarda est humane ignorantie fides ad credenda que non uidet, et speranda que nescit, oportebat diuina eruditione firmandos corporeis beneficiis et uisibilibus miraculis incitari: ut cuius tam benignam experiebantur potentiam, 367 non ambigerent salutarem esse doctrinam. Ut ergo exteriores medelas Dominus ad remedia interiora transferret, et post [b 1Kb] sanitates corporum curationes operaretur  animarum, segregatus a circumstantibus turbis, secessum uicini montis ascendit, aduocatis apostolis, quos sublimioribus institutis ab edito mystice, sedis imbueret, ex ipsa loci atque operis qualitate significans se esse qui Mosen quondam suo fuisset dignatus alloquio: illic quidem terribiliore iustitia, hic autem sacratiore clementia, ut impleretur quod fuerat, [c 1Kb] propheta Ieremia dicente, promissum: Ecce dies ueniunt, dicit Dominus, et consummabo super domum Isrel et super domum Iuda testamentum nouum. Post dies illos, dicit Dominus, dabo leges meas in sensu ipsorum, et in corde ipsorum scribam eas . Qui ergo locutus fuerat Mosi locutus est et apostolis, et in cordibus discipulorum uelox scribentis uerbi manus noui Testamenti decreta condebat;  nulla ut quondam circumfusa nubium crassitudine, neque per terribiles sonos atque fulgores populo ab accessu montis absterrito, sed patente ad aures circumstantium tranquillitate colloquii: ut per gratie lenitatem remoueretur legis asperitas, et spiritus adoptionis auferret formidinem seruitutis.



CAP. II.

Qualis igitur doctrina sit Christi sacre ipsius sententie protestantur: ut qui ad eternam beatitudinem peruenire desiderant, gradus felicissime ascensionis agnoscant. Beati, inquit, pauperes spiritu, quoniam ipsorum est regnum celorum . [d 1Kb] De quibus pauperibus ueritas loqueretur forte esset ambiguum, si dicens, Beati pauperes, nichil adderet de intelligenda pauperum qualitate; et sufficere uideretur ad promerendum regnum celorum  ea sola inopia quam multi sub graui et dura necessitate patiuntur. Sed cum dicit, Beati pauperes spiritu, ostendit eis regnum celorum tribuendum quos humilitas commendat animorum magis quam indigentia  facultatum. Dubitari autem non potest quod humilitatis istius bonum facilius pauperes quam diuites assequantur: dum et illis in tenuitate amica est mansuetudo, et istis in diuitiis familiaris elatio. uerumtamen et in plerisque diuitibus inuenitur hic animus qui abundantia sua 368 non ad tumorem superbie, sed ad opera benignitatis [e 1Kb] utatur, idque pro lucris maximis numeret quod [f 1Kb] ad releuandam miseriam alieni laboris impenderit. Omni generi atque ordini hominum datur in hac uirtute consortium, quia possunt esse proposito pares, et impares censu; nec interest quantum sint in facultate terrena dissimiles, qui in spiritalibus bonis inueniuntur equales. Beata igitur illa paupertas, que rerum temporalium amore non capitur, nec mundi opibus augeri appetit,  sed celestibus bonis ditescere concupiscit.



CAP. III.

Huius nobis magnanime paupertatis exemplum [g 1Kb] primi post Dominum apostoli prebuerunt, qui omnia sua sine differentia relinquentes, ad uocem celestis magistri, a captura piscium in piscatores hominum alacri conuersione mutati sunt , et multos sui similes fidei sue imitatione fecerunt, quando [h 1Kb] illis primitiuis Ecclesie filiis unum cor omnium et anima erat una credentium ; qui uniuersis suis rebus possessionibusque distractis, per deuotissimam paupertatem bonis ditabantur eternis, et ex apostolica predicatione gaudebant nichil habere de mundo, et omnia [i 1Kb] possidere cum Christo. Hinc beatus Petrus apostolus, cum ascendens in templum a claudo eleemosyna  posceretur, Argentum, inquit, et aurum non est [i 1Kb] mihi, quod autem habeo, hoc tibi do: In nomine Iesu Christi Nazareni surge et ambula . Quid hac humilitate sublimius? quid hac paupertate locupletius? Non habet presidia pecunie, sed habet dona nature. Quem debilem edidit mater ex utero, sanum fecit Petrus ex uerbo; et qui imaginem Cesaris in nummo non dedit, imaginem Christi in homine reformauit. Huius autem thesauri opibus non solum ille adiutus est cui gressus est redditus, sed etiam quinque millia uirorum, qui tunc ad exhortationem Apostoli ob eiusdem curationis miraculum crediderunt . Et ille pauper qui non habebat quod petenti daret, tantam dedit diuine gratie largitatem, ut quemadmodum unum hominem redintegrarat in  pedibus, sic tot millia credentium sanaret in cordibus, faceretque eos in Christo alacres, quos in Iudaica perfidia inuenerat claudicantes.



CAP. Iu.

Post predicationem huius felicissime  paupertatis, 369 addidit Dominus, dicens: [a 2Kb] Beati qui lugent, quoniam ipsi consolabuntur . Luctus hic, dilectissimi, cui consolatio eterna promittitur, non est cum mundi huius [b 1Kb] afflictione communis; nec beatum quemquam faciunt ista lamenta que totius humani generis deploratione funduntur. Alia ratio est sanctorum gemituum, alia beatarum causa lacrymarum. RELIGIOSA tristitia aut alienum peccatum luget aut proprium; nec de hoc dolet quod diuina iustitia agitur, sed de eo meret quod humana iniquitate committitur; ubi magis plangendus est faciens maligna quam patiens, quia iniustum malitia sua demergit ad penam, iustum autem tolerantia ducit ad gloriam.



CAP. u.

Deinde ait Dominus: Beati mites, quoniam  ipsi hereditate possidebunt terram . Mitibus atque mansuetis, humilibus ac modestis, et ad omnium iniuriarum tolerantiam preparatis possidenda terra promittitur. Nec parua estimanda est hec aut uilis hereditas, tamquam a celesti habitatione discreta sit, cum regnum celorum non alii intelligantur intrare. Terra ergo promissa mitibus, et in possessionem danda mansuetis, caro sanctorum est, que ob humilitatis meritum felici resurrectione mutabitur et immortalitatis gloria uestietur, in nullo iam spiritui futura contraria, et cum uoluntate animi perfecte unitatis habitura consensum. Tunc enim exterior homo interioris hominis erit quieta et intemerata possessio; tunc mens uidendo Deo intenta nullis [c 1Kb] corporee infirmitatis impedietur obstaculis,  nec iam dici necesse erit: Corpus quod corrumpitur aggrauat animam, et terrena inhabitatio deprimit sensum multa cogitantem : quoniam habitatori suo non reluctabitur terra, nec immoderatum aliquid contra imperium sui rectoris audebit. Possidebunt enim illam mites 370 pace perpetua, et nichil umquam de eorum iure minuetur, cum corruptibile hoc induerit incorruptionem, [d 1Kb] et mortale hoc induerit  immortalitatem : ut periculum uertatur in premium, et quod fuit oneri sit honori.



CAP. uI.

Post hec addit Dominus et dicit: Beati qui esuriunt et sitiunt iustitiam, quoniam ipsi saturabuntur . Nihil hec esuritio corporeum, nichil expetit sitis ista terrenum; sed iustitie bono desiderat saturari, et in omnium occultorum introducta secretum, ipso Domino optat impleri. Felix mens que hunc concupiscit cibum, et ad talem estuat potum; quem utique non expeteret, si nichil de eius suauitate gustasset. [e 1Kb] Audiens autem dicentem sibi propheticum spiritum: Gustate et uidete, quoniam suauis est Dominus , accepit quamdam superne dulcedinis [f 1Kb] portionem, et in amorem castissime uoluptatis exarsit, ut spretis omnibus  temporalibus, ad edendam bibendamque iustitiam toto accenderetur affectu, et illius primi mandati apprehenderet ueritatem dicentis: Diliges Dominum Deum tuum ex toto corde tuo, et ex tota mente tua, et ex tota uirtute tua : quoniam nichil aliud est diligere Deum quam amare iustitiam. Denique sicut [g 1Kb] illi dilectioni Dei, proximi cura subiungitur, ita et huic desiderio iustitie uirtus misericordie copulatur, et dicitur:



CAP. uII.

[h 1Kb] Beati misericordes, quoniam ipsorum miserebitur Deus . Agnosce, Christiane, tue sapientie dignitatem, et qualium disciplinarum artibus ad que premia uoceris intellige. Misericordem te misericordia, iustum uult te esse iustitia, ut  in creatura [i 1Kb] sua Creator appareat, et in speculo cordis humani per lineas imitationis expressa Dei imago resplendeat. Secura est operantium fides, aderunt tibi desideria tua, et iis que amas sine fine potieris. Et quoniam 371 tibi per eleemosynam omnia munda sunt, ad eam [i 1Kb] quoque beatitudinem, que consequenter est promissa, peruenies, dicente Domino:



CAP. uIII.


Beati mundo corde, quoniam ipsi Deum uidebunt . Magna felicitas, dilectissimi, cui tantum premium preparatur. Quid ergo est habere cor mundum, nisi eis que supra dicte sunt studere uirtutibus? uidere autem Deum quante sit beatitudinis, que mens concipere, que lingua ualeat explicare? Et tamen hoc consequetur, [a 1Kb] cum transformabitur humana natura, ut non iam per speculum, neque in enigmate, sed facie ad faciem , ipsam quam nullus hominum uidere potuit , sicuti est, uideat Deitatem: et quod oculus non uidit, nec auris audiuit, nec in cor hominis ascendit , per ineffabile gaudium eterne contemplationis obtineat. Merito hec beatitudo cordis promittitur puritati.  [b 1Kb] Splendorem enim ueri luminis sordens acies uidere non poterit; et quod erit iucunditas mentibus nitidis, hoc erit pena maculosis. Declinentur igitur terrenarum caligines uanitatum, et ab omni squalore iniquitatis oculi tergantur interiores, [c 1Kb] ut serenus intuitus tanta Dei uisione pascatur. Ad hoc enim promerendum illud intelligimus pertinere quod sequitur:



CAP. IX.

Beati pacifici, quoniam filii Dei uocabuntur . Beatitudo ista, dilectissimi, non cuiuslibet consensionis, [d 1Kb] nec qualiscumque concordie est, sed illius de qua dicit Apostolus: Pacem habete ad Deum : et de qua dicit propheta Dauid: Pax multa diligentibus legem tuam, et non est illis scandalum . Hanc pacem etiam arctissima amicitiarum uincula, et indiscrete similitudines animorum non ueraciter sibi uindicant, si non cum Dei uoluntate concordant. Extra dignitatem huius pacis sunt improbarum parilitates cupiditatum, federa scelerum et pacta uitiorum. Amor mundi cum Dei amore non congruit, nec ad societatem filiorum [e 1Kb] Dei peruenit, qui se a carnali generatione non diuidit. Qui autem semper cum Deo mente sunt solliciti seruare unitatem spiritus in uinculo pacis , 372 numquam ab eterna lege dissentiunt, fideli oratione dicentes: Fiat uoluntas tua sicut in celo et in terra . Hi sunt pacifici, hi bene unanimes,  sancteque concordes, uocandi eterno nomine filii Dei, coheredes autem Christi : quia  hoc merebitur dilectio Dei et [f 1Kb] dilectio proximi, ut nullas iam aduersitates sentiat, nulla scandala pertimescat; sed finito omnium tentationum certamine, in tranquillissima Dei pace requiescat, [g 1Kb] per Dominum nostrum, qui cum Patre et Spiritu sancto uiuit et regnat in secula seculorum. Amen.



SERMO XCuI [Al. XCIII], Siue [h 1Kb] tractatus contra heresim Eutychis; habitus Rome in basilica sancte Anastasie.



SYNOPSIS.

I. Monet ut symbolo apostolorum inherentes caueant ab Alexandrinis negotiatoribus unicam in Christo naturam Rome defendentibus.---II. Eutychem olim in aliis hereticis esse damnatum. Discernendum esse in Christo quid ex deitate sit, quid ex humanitate.---III. Cum damnatis hereticis non esse communicandum. Romane fidei laus.



CAP. I.


Sicut peritorum, dilectissimi, prudentiumque medicorum est, passiones infirmitatis humane remediis preuenire, et quemadmodum saluti contraria declinentur ostendere, ita pastoralis officii est, ne Dominico gregi heretica malignitas noceat, prouidere, et qualiter luporum et latronum improbitas sit cauenda demonstrare: quia numquam potuit heretica impietas sic latere ut non a sanctis patribus nostris et semper deprehensa sit et iure damnata. Sollicitudinem itaque nostram, quam dilectioni uestre impendimus, latere non potuit, quosdam Aegyptios, precipue negotiatores ad Urbem uenisse, eaque que Alexandrie sceleste ab hereticis 373 [i 1Kb] sunt admissa, defendere, asserentes solam deitatis in Christo fuisse naturam, nec carnis humane, quam  sumpsit ex beata Maria uirgine, habuisse penitus ueritatem: que impietas, et falsum hominem, et Deum dicit esse passibilem. Quod quo audeant animo quoue consilio dubitare non possumus: quia enim ipsi a ueritate Euangelii recesserunt et mendacia diaboli sunt secuti, alios quoque uolunt socios sue perditionis efficere; et ideo paterna uos et fraterna sollicitudine commonemus ut inimicos catholice fidei, hostes Ecclesie, incarnationis Dominice negatores, et instituto a sanctis apostolis Symbolo repugnantes, in nullum recipiatis consensionis affectum, dicente Apostolo: Hereticum hominem post unam et secundam correptionem deuita, sciens quia qui  huiusmodi est, subuersus est, et delinquit proprio iudicio condemnatus .



CAP. II.


Propria enim pertinacia perit, et sua a Christo discedit insania, qui eam impietatem per quam ante se multos scit periisse sectatur, et religiosum sibi atque catholicum putat id quod sanctorum Patrum iudicio [a 1Kb] et in Photini perfidia, et in Manichei dementia, et in Apollinaris insania, constat esse damnatum: ut adhuc quasi noue et necdum damnate in perniciem animarum suarum consentiant prauitati, qui incarnationis Dominice denegant sacramentum. Quasi aliud tota euangelica lectione doceamur quam hoc uno diuine misericordie sacramento humanum genus in iis qui credunt esse saluatum: quod unigenitus Dei Filius, equalis per omnia Patri, nostre assumptione substantie, manens quod erat, dignatus est esse quod non erat, uerus  scilicet homo, uerus Deus, qui absque cuiusquam sorde peccati, integram sibi nostram perfectamque naturam ueritate et carnis et anime uniuit, et intra uterum beate uirginis matris Spiritus sancti uirtute conceptus, nec editionem 374 partus, nec primordia fastidiuit infantie: ut uerbum Dei Patris humanam sibi inesse substantiam, et deitatis potentia, et carnis infirmitate loqueretur, de corpore habens corporeas actiones, et spiritales de deitate uirtutes. Humanum quippe est esurire, et sitire, et dormire; humanum est metuere, flere, tristari; humanum denique est crucifigi, mori, atque sepeliri: sed diuinum est super mare ambulare, aquas in uina conuertere, mortuos suscitare, mundum propria morte tremefacere,  et cum uiuificata super omnem celorum altitudinem carne conscendere: ut qui hoc credunt dubitare non possint quid humanitati ascribere, quid debeant assignare deitati: quoniam in utroque unus est Christus, qui et Deitatis sue potentiam non amisit, et ueritatem perfecti hominis nascendo suscepit.



CAP. III.

Hos ergo, dilectissimi, de quibus loquimur, tamquam uenenum mortiferum fugite, exsecramini, declinate, et ab eorum colloquiis, si increpati a uobis corrigi noluerint, abstinete: quoniam, sicut scriptum est, Sermo eorum serpit ut cancer . Iusto enim iudicio ab Ecclesie unitate reiectis nulla est tribuenda communio, quam non nostris odiis, sed suis sceleribus perdiderunt.  uos ergo, dilecti Deo et apostolico testimonio comprobati, quibus beatus apostolus Paulus doctor gentium dicit: Quoniam fides uestra annuntiatur in uniuerso mundo, custodite in uobis quod tantum predicatorem agnoscitis sensisse de uobis. Nemo uestrum efficiatur huius laudis alienus, ut quos per tot secula docente Spiritu sancto heresis nulla uiolauit, ne Eutychiane quidem impietatis possint maculare contagia. Confidimus autem quod protectio Dei corda uestra fidemque custodiat; ut cui hactenus fideliter obedistis, in eternum perseuerante catholice fidei obseruantia placeatis, per Christum Dominum nostrum. Amen.

 Quesnellus duas prefationes, alteram in episcopi consecratione, alteram in ordinatione presbyteri, et allocutionem archidiaconi ad episcopum, que in Romano Pontificali exhihentur, cum ex styli similitudine S. Leoni tribuendas, tum Sermonibus eius subiiciendas putauit. Nos uero, licet quoad Auctorem non omnino dissentiamus a Quesnelli sententia, hic tamen eas prefationes et allocutionem idcirco non appendimus, quia tomo secundo recusuri sumus antiquissimum Sacramentarium Romanum e ms. ueronensi a Iosepho Blanchinio ante aliquot annos editum, et nostro Auctori ab eodem tributum, in quo due ille prefationes continentur. Ibidem autem hac de re plura disserentur, et allocutionem etiam, que in eo Sacramentario mutilo desideratur, in fine eiusdem adiiciemus.




APPENDIX AD PRIMAM PARTEM OPERUM S. LEONIS MAGNI.



[SERMONES S. LEONI MAGNO ATTRIBUTI.]





PRAEFATIO.

1. In quibusdam editionibus ante Quesnellum solus sermo de Martyribus, qui antea ut Leoninus editus fuerat, ueluti appendix diuerso charactere auctori incerto tributus fuit. Quesnellus, hoc sermone de Martyribus omisso, quinque alios in appendiculam reiecit, tres Leoni in uulgatis ascriptos, nimirum unum de S. uincentio, alium de SS. apostolis Petro et Paulo, tertium aduersum heresim Eutychis, et duos alios quos ex mss. exscripsit, alterum in Natiuitate, alterum in Ascensione Domini. His autem quinque sermonibus monitum premisit quod hoc loco inserimus:

2. »In sequentem appendiculam coniecimus eos sermones, qui Leonis nomine insigniti leguntur in mss. codicibus, cum tamen genuinis eius Sermonibus accenseri eos prohibeant tum alie rationes, tum styli maxime disparitas.

 »Primo loco ponitur sermo in Natali S. uincentii martyris, quem ad Lugdunense Lectionarium ms. in bibliotheca Thuanea asseruatum, et ad Corbeiense, qui nunc est Asceterii S. Germani a Pratis, relegi. S. Augustino tribuitur in Corb. Nullius auctoris nomen habet Lugdun. Leonis esse plereque Operum eius editiones testantur. Sed nec Leoni nec Augustino esse tribuendum uel ipse stylus demonstrat. Certe nec Africanus nec Italus fuit auctor, qui potius Hispanum se prodit, tum in ipso sermonis initio, tum maxime his uerbis capitis 1: Hunc ergo amplius propria uenerentur, quem etiam peregrina mirantur; ex quibus manifestum est illic laudatum fuisse hoc sermone uincentium martyrem, ubi agonem sanguinis effusione compleuerat. Accedit huic argumento alterum ex Ecclesiarum Romaneque in primis consuetudine, que propriorum regionis sue martyrum memoriam annua solemnitate uenerari contente, extraneos simili festiuitate a suis honorandos relinquebant. Et reuera si Machabeos, qui extra ordinem sunt, excipias, nullum laudauit concione publica Leo noster, nisi quem sinu suo fouerat Romana Ecclesia; sed nec ipsum protomartyrem Stephanum, tot licet nominibus uniuerse Christi Ecclesie uenerandum. Alius igitur auctor sermonis. S. Leandrum Hispalensem episcopum non sine probabili ratione conieceris. Prime utriusque nominis syllabe similitudo Leonem pro Leandro supponendi occasionem fortasse prebuit, dum sola in ms. codice remansit, ceteris apicibus uetustate exesis.

»Huic sermoni alios duos subiecimus, alterum de Natiuitate Domini, alterum de Ascensione, utrumque ex codice Corbeiensi bibliothece S. Germani a Pratis. Leonis nomen in fronte habent; Leonis tamen esse persuadere mihi non potui. S. Fulgentii stylum magis mihi sapiunt quam Leonis; quem in primi sermonis exordio imitatus est auctor; in primo enim de Natiuitate sermone similia leguntur apud Leonem.

»Denique nec ab editione nostra reiecimus geminum centonem ex Leonis nostri scriptis consutum. Primus est sermo qui secundus antea erat in Natali apostolorum Petri et Pauli, de quo uide monitum sermoni primo in eodem festo subiectum. Alter est tractatus S. Leonis PP., ut fert titulus, aduersus errores Euthchetis et aliorum hereticorum; quem ex uetusto codice ms. bibliothece uaticane descriptum aiunt qui primi illum S. Leonis Operibus inseruere. Ex quo quisque pannus loco assumptus sit, facile lector cognoscet ex iis que ad marginem annotauimus.«

3. Hactenus Quesnellus: qui optime quidem de tribus primis sermonibus; de quinto etiam non omnino male. At de sermone in Natali S. Petri apostoli, qui incipit Exsultemus in Domino, assentiri non possumus: hunc enim genuinum Leonis fetum esse probauimus in admonitione premissa sermoni 83, ubi eum collocauimus. Potius inter apocrypha referre debebat sermonem in Cathedra S. Petri, quem ille uti sincerum dedit serm. 96, nos autem ueluti certo supposititium in hac appendice recudemus serm. 14, de quo ibidem plura. Alium quoque sermonem de Machabeis, qui in omnibus editionibus Leonis citra dubitationem habetur, Augustino, non autem Leoni adiudicandum inuictis argumentis detegemus. Hec quoad sermones in Leonis editionibus hactenus uulgatos.

4. Plures uero alios sermones nostro Auctori affictos in mss. Lectionariis et collectionibus deteximus. Tres ex his in ueterum PP. Latinorum opusculis tom. II, part. I, nouissime edidit u. C. P abbas Ioannes Chrysostomus Trombellius, ex quibus duos subdititios, unum genuinum putat. Eosdem nos quoque repereramus, et alios plures, de quibus mox dicemus; sed ne unum quidem uere Leoninum arbitramur. Qua in re ut interim omittamus indicia quedam peculiaria suis locis notanda, que nonnullos ex sermonibus mox recensendis a Leone abiudicant, aliisque nunc certis nunc incertis auctoribus tribuendos euincunt; ad distinguendos ceteros, qui nullam peculiarem eiusmodi notam preferunt, hi duo characteres sufficient. Primus aperta styli ac syntaxis dissimilitudo, que Leoninam scribendi rationem callentibus in oculos statim incurret. Secundus formule in appellandis auditoribus usurpate fratres, aut filii karissimi, et his similes, que a Leone alienissime sunt: hic enim solo adiectiuo, dilectissimi, constanter utitur, ut omnes sermones eius euoluentibus palam fiet. Alterutrum satis est: multo magis si utrumque in sermonibus iamiam memorandis inuenias.

5. Hac in appendice ii sermones omittendi non fuerunt qui in Quesnelli editione prodiere. Qui uero in hac editione nondum fuerunt inserti in duas classes distinguendi sunt. Alii enim inter aliorum Patrum Opera prodiere, alii uero prorsus inediti sunt. Quoad illos qui in aliis Patribus uulgati inueniuntur , satis erit eorum catalogum hic inserere, et editiones in quibus prostant indicare. Sunt autem sermones sequentes:


DE ADuENTU.

I. Sanctam et desiderabilem, gloriosam ac singularem solemnitatem, etc., uti serm. 116 append. Sermonum S. Augustini tom. u nouissime editionis. Leoni autem inscribitur in mss. S. Petri 106, ueneto S. Marci 153, Tridentino ac duobus ueronensibus. Sed S. Cesarium habere auctorem PP. Maurini in laudata appendice obseruarunt.


DE NATIuITATE.

II. Cupientes aliquid de huius diei solemnitate, etc. Certo Leonis sermoni subiicitur in ms. uallicellano 26, cum epigraphe Unde supra, que huius et anterioris sermonis eumdem auctorem esse in Lectionariis significat. Est sermo S. Fulgentii p. 525 editionis Parisiensis 1671.

 III. Dominus et Saluator noster, etc. Leonis nomine prenotatur in ms. Patauino Eremitanorum 112. Legitur autem in app. Augustini serm. 141, et S. Cesario tribuitur.

Iu. Iustissime, fratres, festiuitatis presentis diei, etc. Recensetur inter Leonis Sermones in ms. Casinensi collect. 1, sed est S. Maximi Taurinensis, et prostat inter eiusdem Opera hom. 2 de Natiuitate.

u. Natiuitatem Domini nostri Iesu Christi secundum carnem, etc., Leoni perperam ascriptus in ms. uallicell. 26. Legitur in append. Augustini serm. 125.

uI. Natiuitas Domini nostri Iesu Christi totum mundum, etc. In eodem uallicell. 26 Leonis nomen falso prefert. Editus est in app. Augustini serm. 125.


DE EPIPHANIA.

uII. In hac, dilectissimi, celebritate. Est hom. 1 S. Maximi de Epiphania; perperam autem tribuitur S. Leoni in ms. uat. 1267.

uIII. Plerique in hac sancta Epiphania, etc. S. Leoni ascribitur in ms. ueneto 153. Exstat tom. II Ambrosii nouissime editionis, in appendice serm. 10 de Epiphania 3.


DE QUADRAGESIMA.

IX. Conflictus iste mirabilis, etc., falso S. Leoni inscriptus in mss. uallicell. II, et Patauino S. Antonii 408, cum sit hom. 2 de Quadrag., sancti Maximi.

X. Rogo uos et admoneo, fratres karissimi, etc., Leonis nomine in cod. Bergomensi S. Alexandri in Columna. Est Cesarii, et legitur in app. Augustini Serm. 142.

XI. Ieiunii tempora, secundum Scripturas, etc., inter Sermones S. Leonis recensetur in mss. collectionibus 1 et 2, at in Lectionariis basilice S. Petri 105 et 107, sine ullo auctoris nomine. Excerptus fuit ex libro primo de ecclesiasticis officiis S. Isidori Hispalensis cap. 37, 38, 39 et 40.

XII. Hos sancte Quadragesime dies, etc., in app. Augustini serm. 145, Leonis nomine in ms. Patau. Eremit. 112.

XIII. Mirum non esse debet a Deo factum miraculum, etc. In Euangel. Ioannis u: Erat dies festus Iudeorum, quod legitur feria 6 quatuor temporum Quadragesime Leonis nomine profertur in cod. Basil. uat. S. Petri 106. Est autem tractatus 17 S. Augustini in Ioannem.


DE TRADITIONE SYMBOLI.

XIu. Cum apud Patres nostros, sicut liber Iudicum refert, etc., sermo S. Leonis in ms. uallicellano 2. Est autem S. Maximi homil. 1 de Diuersis.

Xu. In hodiernum conuiuium qui solemni frequentia, etc. Leoni tribuitur in ms. Patauino S. Antonii 408. Inuenitur autem inter Chrysostomi Opera tom. III editionis Niuelliane pag. 743, sed est incerti auctoris Latini.


DE CRUCE ET LATRONE.

XuI. Et quando de cruce nostra processit oratio, etc., in ms. Casinensi Sermonum S. Leonis collectionis 1. Incerti antiqui Latini auctoris est inter Chrysostomi Opera tom. III editionis Basileensis Heruagiane an. 1539, pag. 567.


DE PASCHA.

XuII. Retinet sanctitas uestra, etc., in mss. Basilice uat. 106 et Tridentino; legitur autem in app. Augustiniana sermone 162.


DE ASCENSIONE.

XuIII. Fratres karissimi, Ascensionis Dominice inclytum et regale mysterium, etc., Leonis nomine in uallicell. A, 7, et inter Leonis Sermones in Casin. collect. 1. Habetur in app. Augustini sermone 179.

XIX. Glorificatio Domini nostri Iesu Christi resurgendo et ascendendo completa est, etc., perperam nostro Auctori tribuitur in mss. uallicell. A, 9, et XXu, nec non in Chigiano 5, cum sit sermo 263 S. Augustini.

XX. Hodierna die Ascensionem in celum celebramus, etc. Nomine Leonis prenotatur in mss. Patauino S. Iustine et in uallicell. A, 7. Editus est a Maurinis ex uetustissimo codice Remigiano, atque tributus S. Augustino in fine Sermonum, serm. 395.

XXI. Omnia, karissimi, que Dominus iehsu Christus in hoc mundo, etc. In mss. uallicellanis A, 9 et XXu, atque in Chigiano 5, legitur prefixo Leonis nomine. Est autem in app. Augustini serm. 176.

XXII. Saluator noster, dilectissimi, ascendit in celum, etc. Leonis item nomine in iisdem tribus codd. in app. uero Augustini serm. 177.


DE PENTECOSTE.

XXIII. Discessurus e mundo isto, et ascensurus in celum Dominus, etc., est sermo in app. Aug. 184. Non solum in mss. Fossatensi et Germanensi apud Maurinos, sed etiam in cod. ueneto 154, S. Leoni falso tribuitur; legitur autem sine ullo auctoris nomine in Lectionariis ueronensi ac uallicell. A, 9.

XXIu. Post illam singularem insignemque uictoriam, etc., est sermo 182 app. Augustini. In uallicellanis XXu, et A, 9, nullo nomine prenotatur: sed in Chigiano, in Patauino S. Iustine et in ueneto 154, Leoni perperam ascribitur.

 XXu. Perpetui muneris refulsit hodie ornamentum, etc., Leonis nomine in mss. Patauino, Bergomensi S. Alexandri ac ueneto, absque auctoris nomine in uallicell. XXu. Legitur autem in append. Augustini serm. 186.

XXuI. Sanctitati uestre, karissimi, uotorum iam nota debet esse festiuitas, etc., est sermo 185 in app. Augustiniana, cuius lege obseruationem prefixam. In ueneto autem cod. 154 ac in uallicell. XXu Leonis nomen falso prefert; in uallicell. uero A, 9, absque ullo auctoris nomine.


DE IEIUNIO DECIMI MENSIS.

XXuII. Legimus S. Moysem populo Dei precepta dantem, etc., est serm 285 inter Augustino olim tributos; et reipsa in ms. Bas. uatic. 170, inter opuscula huius sancti recensetur hac inscriptione: Item de fide catholica S. Augustini. Leonis nomine habetur in ms. uallicell. II.


DE CATHEDRA S. PETRI.

XXuIII. Institutio solemnitatis hodierne a senioribus nostris, etc., ac

XXIX. Quamuis solemnitas festiuitatis hodierne, etc., sunt sermones 190 et 191 appendicis Augustiniane, ad quos lege ibidem doctas Benedictinorum obseruationes. Leoni ascribuntur in uallicell. XXuI ac in regio Taurinensi 218.


IN ANNUNTIATIONE B. uIRGINIS MARIAE.

XXX. uirginalis hodie solemnitas linguam nostram, fratres, ad preconium uocat. In Lectionario Padilironensi S. Leoni pape tribuitur. Est autem uetus interpretatio, sed corruptissima, celebris homilie S. Procli, tunc Cyziceni, postea uero Constantinopolitani episcopi, in laudem Deipare, que Grece et Latine prefigitur actis concilii Ephesini tom. III uenete editionis pag. 577, nec non inter orationes et homilias PP. Grecorum editas a Combefisio pag. 301, Latine autem in bibliotheca Concionatoria eiusdem tom. uI, pag. 355. Hec eadem antiqua uersio S. Proclo inscripta, ex cod. uat. 2836  edita fuit a P. uincentio Ricardio pag. 673 editionis Romane an. 1630 omnium Operum eiusdem S. Procli.


IN NATALI S. IOANNIS BAPTISTAE.

XXXI. Hodie, dilectissimi fratres, qui Domini precucurrit aduentum, etc. Leoni inscribitur in mss. uallicell. A, 9, et XXu. Reperitur in app. Augustini sermone 198.

XXXII. Post illum sacrosanctum Domini natalem diem, etc. Est serm. 196 app. Augustini, et falso tribuitur Leoni in ms. Regio Taurinensi 768.


IN NATALI SS. PETRI ET PAULI.

XXXIII. Apostolici natalis gaudio, fratres karissimi, etc., ac

XXXIu. Beatissimorum apostolorum passio, quorum hodie natalem solemniter celebramus, etc., nec non

XXXu. Beatissimorum apostolorum Petri et Pauli inseparabilem fidem, etc. Hi tres sermones inter illos S. Leonis reperiuntur in mss. collectionibus 1 et 2, et duo postremi nomine Leonis prenotantur in cod. uallicell. uII. Leguntur uero inter Opera S. Maximi Taurinensis hom. 2, 3 et 4, De natali SS. apostolorum Petri et Pauli.


DE SANCTO PAULO.

XXXuI. Filioli mei, audite nos, et liberate uos, etc. Leonis nomine in uetusto ms. Corbeiensi, ac in cod. Eremitarum Patauino 3 et in ueronensi S. Firmi Maioris. uide appendicem Aug., ubi legitur serm. 204.


DE SANCTO LAURENTIO.

XXXuII. Sanctum est, fratres, ac Deo placitum, etc., et

XXXuIII. Sicut patrum nostrorum, fratres karissimi, non incerta relatione didicimus, etc. Hi duo sermones perperam Leoni ascribuntur in mss. collect. 1 et 2, cum sint homil. 1 et 2 S. Maximi in Natali S. Laurentii.


DE S. STEPHANO.

XXXIX. Fratres karissimi, celebrauimus hesterno die natalem, quo rex martyrum, etc. Leonis nomen prefert in uat. 1267, stylo repugnante. Legitur in appendice Augustini serm. 215.


DE ABSALON, QUANDO PERSEQUEBATUR DAuID PATREM SUUM.

XL. Perdidit Absalon sceleratissimus mentem suam, perdidit sensum, amisit consilium, etc. Inter Leonis Sermones in mss. collect. 2 et in nonnullis collect. 3 et 4. Hunc sermonem ex his codicibus edidit Gerardus uossius, prepositus Tungrensis, inter Miscellanea sanctorum aliquot Patrum Grecorum et Latinorum, subiecta editioni Moguntine Operum S. Gregorii Thaumaturgi an. 1604, pag. 234. Sed incerto auctori Latino eumdem sermonem ascribendum censuit, notauitque eum reperiri in editionibus Latinis S. Io. Chrysostomi, uti in Niuelliana tom. I, pag. 556.


DE MARTYRIBUS.

XLI. Quotiescumque, fratres karissimi, sanctorum martyrum solemnitates celebramus, etc. Leonis nomine in  aliquot editionibus antiquis editus fuit, nec non in Homiliario Pauli Diaconi editionis Basileensis an 1496. Louanienses in editione Antuerpiensi an 1583 et Rainaudus Incerto auctori tribuerunt, et similiter uossius Tungrensis eumdem ex mss. emendatiorem recudens in Miscellaneis paulo ante laudatis, a Leone abiudicauit. Legitur autem Augustini nomine in Romano Breuiario, et in appendice eiusdem doctoris serm. 225, ubi editores illum S. Cesario ascribendum existimant.

6. Sermones descriptos in appendice collectionis secunde, de quibus in prefatione sermonibus premissa num. 19, etsi in partem maximam aliis scriptoribus tribuendi inter eorum opera editi fuerint, hic tamen non recensuimus, eo quod ex ms. basilice S. Petri 210 eiusdem collectionis separati a Leonis Sermonibus inueniantur, post interiecta quedam Cypriani Opuscula subiecti sine ullo auctoris nomine; unde Leoni attributi dici nequeunt. Eadem de causa in hac serie non collocauimus fragmentum sermonis de Abrahe filio e ms. bibliothece Bononiensis S. Saluatoris a P. abbate Trombellio editum tom. II Anedoct. part. I, pag. 252. Cum enim codex auctoris nomine caret, tum uero ipse editor ex simplici coniectatione uaga et incerta illud uel Leoni, uel Maximo Taurinensi, uel Petro Chrysologo tribui posse existimauit.

7. Reliqui sunt sermones Leoni in aliquot codicibus ascripti, qui nulla in editione Patrum prodierunt. Hos, cum editu digni uisi sunt, in subiecta appendice inuenies. Qui peculiari aliqua ratione a Leone abiudicandi fuerunt, admonitionem preferent in qua opportune obseruationes inserentur. Quoad ceteros uero, qui nichil peculiare habent, cum Leoni eos ascribi non posse duo characteres num. 3 propositi satis demonstrent, codicem ex quo eos Leonis nomine inscriptos eruimus, in ipsorum fronte indicare sufficiet.

8. Neque idcirco credimus omnes sermones qui Leoni in mss. tribuuntur a nobis inuentos fuisse. Immo cum in omnibus fere Lectionariis diuersarum Ecclesiarum libris quos contulimus aliquem nouum sermonem Leoninum nacti simus, nichil ambigimus quin aliis alios eiusmodi codices euoluentibus alios sermones eius nomini similiter ascriptos, id est supposititios, reperire continget.

9. Hac autem occasione duas suppositionum frequentiores origines, quas in expendendis multis Lectionariis deteximus, hic annotare non inutile nec ingratum lectoribus fuerit. Cum in iisdem codicibus describerentur sermones qui inter diuina officia pro festorum aut feriarum ratione legendi erant si plures ad eamdem solemnitatem pertinentes eumdem habebant auctorem, primo sermoni tantum auctoris nomen sepe prefigebatur; ceteris uero, qui continuata serie consequebantur, prenotata leguntur hec uerba, Cuius supra, uel Unde supra, quibus indicatur idem auctor sequentis sermonis ac precedentis. Posteriores autem librarii qui eiusmodi codices transcribebant, aliquos identidem sermones uel preteribant uel addebant ex aliis Lectionariis, ut cuique uidebatur. Hinc autem contingebat non raro ut alicuius auctoris sermonem inserentes ex Lectionario in quo erat inscriptio Cuius supra, uel Unde supra, hanc eamdem inscriptionem inconsiderate retinerent, licet alius auctoris sermoni uel Sermonibus subiiceretur; et ita lectores hunc pro sermone eiusdem scriptoris acciperent. Ita in ms. Lectionario Patauino Patrum Conuentualium S. Antonii, post duos sermones S. Maximi de Epiphania describitur sermo incipiens: Hodiernam festiuitatem, dilectissimi, apparitio Domini, etc., cum titulo Cuius supra; ex quo titulo S. Maximo tribuendus uidetur, cum tamen non S. Maximum, sed S. Leonem habeat auctorem, et sit sermo 5 de eadem solemnitate, in nostra autem editione sermo 35. Hac forte de causa duos sermones ipsius Leonis 38 et 43 Augustino fuerunt attributi, et in huius appendice leguntur serm. 133 et 148, nec absimiliter sermo eiusdem pontificis 40, qui sub Leonis quidem nomine legebatur a monachis Corbeiensibus, Diuionensibus, Sandionysianis et Compendiensibus, nomine S. Maximi inscribebatur apud Cluniacenses, teste Ulderico apud P. Martene de antiquis monachorum Ritibus lib. III, cap. 11, num. 2.

10. Alia etiam suppositionis origo, licet minus frequens, afferri potest. Nonnumquam librarii sine ulla auctoris mentione sermones alicuius nobis ignoti scriptoris in Lectionariis inseruere, qui postea habiti fuerunt eius auctoris cui precedentes sermones in iisdem codicibus inscribebantur. Ita duo sermones quorum alter e S. Isidori Hispalensis Operibus excerptus fuit, paulo ante memoratus num. 11, alter uero qui exorditur, Dilectissimi nobis, fides nostra nos admonet, et in hac appendice edetur num. 4, sine ullius auctoris nomine subiecti sermonibus S. Leonis de Quadragesima in Lectionariis basilice S. Petri 105 et 107, ueluti Leonini recensentur in mss. collect. 1 et 2, que ex iisdem uel similibus Lectionariis originem ducunt. Huius generis fuisse uidentur illi sermones qui in diuersis Lectionariis libris aliis atque aliis tribuuntur, ex gr. S. Augustino, S. Ioanni Chrysostomo, S. Leoni, etc., hecque ipsa auctorum quibus adiudicantur uarietas incerti et ignoti auctoris indicium est.

11. Quod si his causis aliam adiicias, quam PP. Maurini in Ambrosio proponunt, celebritatem scilicet auctoris, qua ignotorum uel inferioris quoque note scriptorum lucubrationes commendare placuit, cum Leonis nomen celeberrimum esset, hec quoque ascribendorum ipsi sermonum causa non defuit. Quo uero plures alicuius sancti sermones ob celebritatem eius Lectionariis fuerunt inserti, eo plures alieni sermones eidem attributi deprehendentur, ut in Augustino uidere est, cuius sermones in Lectionaria passim inducti, incredibilem ascititiorum copiam, que genuinorum numerum fere cequat, receperunt. Cum itaque S. Leonis sermones in Lectionariis frequentes occurrant, plures eidem suppositos nancisci non difficile fuit. Sed eia iam ipsos sermones in hac appendice edendos subiiciamus.





SERMONES S. LEONI MAGNO ATTRIBUTI. *





ADMONITIO IN TRACTATUM SEQUENTEM.

Hic tractatus e uaticano codice 2346 a Gerardo uossio preposito Tungrensi primum editus, et insertus inter Miscellanea sanctorum aliquot Patrum subiecta editioni S. Gregorii Thaumaturgi Mogunt. an. 1604, in aliis subinde S. Leonis editionibus locum habuit. Notauit autem uossius in eo ms. hunc titulum minus congruum preferri: Leo papa prime sedis episcopus ad Flauianum de erroribus Eutychetis; perinde ac si ipsa esset epistola ad Flauianum Constantinopolitanum episcopum directa. Nos eumdem tractatum reperimus in alio cod. uat. Regine Suecie 139, seculi circiter XIu, qui Leonis Opera continet. Hec autem eidem inscriptio est pag. 160: Fides Leonis pape, quam S. Gregorius in epistolis suis mirabiliter laudat, ita dicens: »Quisquis fidem S. Leonis pape auget uel minuit, uel usque ad minimum atomum pleniter non amplectitur, ullo modo non episcopus est dicendus, sed anathemate plectendus est.« Que tamen S. Gregorius non de hoc tractatu, sed de celebri ad Flauianum epistola scripsit. Similiter post eum tractatum hec annotatio ibidem ponitur: Canones precipiunt in prima synodo legendas epistolas B. Leonis pape, quas scripsit ad Flauianum de errore Eutychis. Eumdem etiam tractatum nacti sumus in ms. uat. 551, quem diuersum a codice uossii patebit ex nonnullis uariantibus, ac presertim ex notatione ultima. Est codex XII circiter seculi, et Hieronymi Epistolas continet, quibus hic tractatus premittitur cum hoc titulo: Leo papa prime sedis episcopus ad  Flauianum, ubi prime manus scriptura deleta fuerat. Subiicitur postea notatio: Hec est illa fides quam S. Gregorius, etc., ac dein: Canones precipiunt, etc., ut in uat. Regine.

Quesnellus hunc tractatum ueluti certo spurium in appendicem reiiciendum credidit eo nomine quod centonem ex Leonis scriptis consutum habuerit. Omnia enim hinc inde ex uariis S. pontificis textibus ad uerbum descriptis nunc ex Sermonibus nunc ex Epistolis sumpta sunt, que indicantur in margine. uossius post indicatos fontes unde hic tractatus compactus fuit, hec subiicit: Que uel ideo loca per nos collata hic adducere uisum est, ut constet hanc ueram S. Leonis esse doctrinam. An autem presens hic tractatus ita ab ipso S. Leone sit conscriptus, an ab aliis sit ex eius doctrina confectus, curiose hic indagandum haud uidetur. Unum sane hoc ex Epistolis S. Leonis exploratum habemus, quod eadem sepe in aliis atque aliis repetantur: At inscriptionis falsitas suspicionem primum ingerit; dein difficultatem faciunt nonnulli textus qui ueluti rationem antecedentium preferunt, cum antecedentibus autem non satis coherent, ut potissimum liquebit ex notatione 38. Igitur de centone, quem aliquis minus perite congessit, dubitari non posse credimus; ac proinde hunc tractatum in appendice, in quam fuerat a Quesnello coniectus, relinquendum putauimus. Primum autem locum huic centoni dedimus, eo quod opera huiusmodi medie cuiusdam conditionis inter sincera et supposititia sint; neque enim a Leone omnino alienum est, quod ex eiusdem uerbis constat atque sententiis; neque rursus omnino ipsius proprium, quod ab alio concinnatum fuit. uossius licet uno codice in hoc tractatu edendo usus sit, aliquas tamen uariantes annotauit in margine, quas ex lectione Sermonum, uel Epistolarum sumpsit, easque solas posteriores editiones exhibent. Nos ex duobus mss. paulo ante allegatis uat. et Regio alias subiiciemus, uel ubi opportunum fuerit, indicata ueteri lectione, transferemus in textum.



395 SERMO I. Seu Tractatus aduersus errores Eutychetis et aliorum hereticorum.



CAP. I.

[a 1Kb] Ad Ecclesie filios instruendos addendum est nostri Sermonis obsequium. Non enim timemus ne spiritales et eruditi nota fastidiant, ad quorum fructum pertinet aliis [b 1Kb] insinuare quod ipsi cum magna sui utilitate didicerunt. Fiat ergo per corda omnium, dispensatio munerum diuinorum, et [c 1Kb] seruitutem oris nostri docti indoctique non spernant. Adsit etiam nostre fidei ipsius largitas de cuius maiestate loqui [d 1Kb] tentamus, ut ad profectum totius Ecclesie sue et uos capaces et nos faciat abundantes. Cum igitur ad intelligendam dignitatem Spiritus sancti oculos mentis intendimus, nichil diuersum ab excellentia Patris et Filii cogitemus: quia in nullo ab unitate sua discrepat [e 1Kb] diuine Trinitatis essentia. Sempiternum est Patri, ceterni sibi Filii esse genitorem. Sempiternum est Filio, intemporaliter a Patre esse  progenitum. Sempiternum quoque est Spiritu sancto,  Spiritum esse Patris et Filii: ut numquam sine Filio Pater, numquam Filius sine Patre, numquam Pater et Filius sine Spiritu sancto fuerint; et omnibus existentie gradibus exclusis, nulla ibi persona sit [f 1Kb] anterior, nulla posterior. Huius enim beate Trinitatis [g 1Kb] incommutabilis Diuinitas una est in substantia, indiuisa in opere, consors in uoluntate, par in omnipotentia, equalis in gloria. De qua cum Scriptura sancta sic [h 1Kb] loquitur ut aut in factis aut in uerbis aliquid [i 1Kb] designet, quid singulis uideatur conuenire personis, non perturbatur fides catholica, sed docetur: ut per proprietatem aut uocis aut operis insinuetur nobis ueritas Trinitatis, et non diuidat intellectus quod distinguit auditus. Ob hoc enim quedam siue sub Patris, siue sub Filii, siue sub Spiritus sancti appellatione promuntur, ut confessio [i 1Kb] fidelium in Trinitate non erret. Que cum sit inseparabilis, numquam intelligeretur Trinitas esse, si semper [k 1Kb] inseparabiliter diceretur. Bene ergo ipsa difficultas loquendi cor nostrum 396 ad intelligentiam trahit,  et per infirmitatem nostram celestis doctrina nos  adiuuat: ut quia in deitate Patris, Filii et Spiritus sancti nec singularitas est nec diuersitas cogitanda, uera unitas et uera Trinitas possit quidem mente simul sentiri, sed non possit simul ore proferri. Fundata igitur, dilectissimi, in cordibus nostris hac fide, [a 1Kb] salubriter credimus quod tota simul Trinitas una uirtus est, una maiestas, una substantia, [b 1Kb] indiscreta operatio, inseparabilis dilectio, indifferens potestas, simul implens omnia, simul continens uniuersa. Quod enim est Pater, hoc est et Filius, hoc est et Spiritus sanctus; et uera Deitas [c 1Kb] in nullo esse aut minor aut maior potest. Que sic in tribus est confitenda personis, ut et solitudinem non recipiat Trinitas, et unitatem seruet equalitas.



CAP. II.

[d 1Kb] Numquam enim ab omnipotentia Patris, et Filii, Spiritus sancti est discreta maiestas. Et quidquid in dispositione omnium rerum agit diuina moderatio ex totius uenit prouidentia Trinitatis. Una est ibi benignitas misericordie, una censura iustitie; nec aliquid est in actione diuisum, ubi nichil  est in uoluntate diuersum. Que ergo illuminat Pater, illuminat Filius, illuminat Spiritus sanctus. Cumque alia sit persona missi, alia mittentis, alia promittentis, simul nobis et unitas manifestatur et Trinitas; ut essentia habens equalitatem, et non recipiens solitudinem, et eiusdem substantie et non eiusdem intelligatur esse persone. Quod ergo salua cooperatione inseparabilis Deitatis, quedam Pater, quedam Filius, quedam proprie Spiritus sanctus exsequitur, nostre redemptionis dispositio, nostre salutis est ratio. Si enim homo ad imaginem et similitudinem Dei factus , in sue nature honore mansisset, nec diabolica fraude deceptus, a lege sibi posita per concupiscentiam deuiasset, creator mundi creatura non fieret: neque aut sempiternus temporalitatem subiret, aut equalis Deo Patri Filius Deus formam serui, et similitudinem carnis peccati assumeret. Sed quia inuidia diaboli mors intrauit in orbem [e 1Kb] terre , et aliter solui captiuitas humana  non potuit, nisi causam nostram ille susciperet [f 1Kb] sine maiestatis sue damno, et 397 uerus homo fieret, et solus peccati contagium non haberet: diuisit sibi opus nostre reparationis misericordia Trinitatis, ut Pater propitiaretur, Filius propitiaret, Spiritus sanctus igniret. Si igitur duce gratia, dilectissimi, fideliter sapienterque noscamus, quid Patri, quid Filio, quid Spiritui sancto in reparatione nostra proprium, quidue commune sit; ea que pro nobis humiliter [g 1Kb] et corporaliter gesta sunt, ita proculdubio suscipiemus, ut nichil indignum de una atque eadem Trinitatis gloria sentiamus. Quamuis enim nulla mens ad cogitandum de Deo, nulla ad loquendum lingua sufficiat, tamen quantumcumque illud est quod humano intellectu de essentia paterne Deitatis attingitur, nisi unum atque idem est, [h 1Kb] cum uel de Unigenito eius, uel de Spiritu sancto cogitatur, non pie sapitur, sed nimis carnaliter caligatur, et ipsum quod de Patre congruenter sentiri uidebatur, amittitur: quia de tota Trinitate receditur, si in ea unitas non tenetur.  Nulla autem ratione uere est unum, quod aliqua est  inequalitate diuersum. Cum ergo ad confitendum Patrem, et Filium, et Spiritum sanctum aciem mentis intendimus, procul ab animo formas uisibilium rerum, et etates temporalium naturarum, procul corpora locorum, et loca corporum repellamus. Discedat a corde, quod spatio extenditur, quod fine concluditur, et quidquid nec semper ubique, nec totum est. Cogitatio de Deitate Trinitatis concepta, nichil per distantiam intelligat, nichil per gradus querat; [i 1Kb] aut si quid dignum Deo senserit, nulli hoc ibi audeat negare persone.



CAP. III.

[i 1Kb] Hanc autem fidem non terrena sapientia reperit, nec opinio humana persuasit; sed ipse unigenitus Filius docuit, ipse Spiritus sanctus instituit: de quo nichil est aliter, quam de Patre et de Filio sentiendum: quia licet non sit Pater, non sit Filius, non tamen est a Patre, Filioque diuisus. Et sicut propriam habet in Trinitate personam, ita unam habet in Patris, et Filii Deitate substantiam, omnia implentem, omnia continentem, et cum Patre, et Filio  uniuersa moderantem in secula. Quid enim tam aduersatur prophetis, tam repugnat Euangeliis, tam denique est apostolicis rebelle doctrinis, quam in Domino Iesu Christo ex Maria uirgine genito, et sempiterno Patri intemporaliter ceterno, unam ac singularem predicare naturam? Quia si hominis tantum intelligenda est, ubi est que saluat Deitas? si tantummodo 398 Dei, ubi est que saluatur humanitas? Fides autem catholica, que omnibus resistit erroribus, etiam istas simul impietates refutat, damnans Nestorium diuina ab homine diuidentem, detestans Eutychen in diuinis humana uacuantem: quoniam ueri Dei Filius, Deus uerus, unitatem et equalitatem habens cum Patre, et cum Spiritu sancto, idem uerus homo esse dignatus est, nec conceptu uirginis matris seiunctus a carne, nec partu: sic humanitatem sibi uniens, ut Deus incommutabiliter permaneret: sic Deitatem homini impertiens, ut eum glorificatione non consumeret, sed augeret. Qui enim  factus est in forma serui, in forma Dei esse non destitit; nec alter in altero, sed unus in utroque est. Nullis dispensationum uarietatibus fides nostra turbetur, sed siue in miraculis uirtutum, siue in contumeliis passionum et Deum qui homo est, et hominem credamus esse qui Deus est. uerus itaque Deus et uerus homo unus est Christus, diues in suis, pauper in nostris; dona accipiens, et dona diffundens; particeps mortalium, et uiuificatio mortuorum: ut in nomine Iesu Christi omne genu flectatur.



CAP. Iu.

[k 1Kb] Nesciens igitur Eutyches quid deberet de uerbi Dei incarnatione sentire, neque uolens in sanctarum Scripturarum latitudine laborare, illam saltem communem confessionem sollicito recepisset auditu, qua fidelium uniuersitas profitetur, credere se in Deum Patrem omnipotentem, et in Iesum Christum Filium eius unicum Dominum nostrum, qui conceptus est de Spiritu sancto [l 1Kb] et Maria uirgine. Quibus tribus sententiis, omnium fere hereticorum machine destruuntur. [m 1Kb] Cum enim Deus et omnipotens  Pater creditur, sempiternus eidem Filius demonstratur,  in nullo a Patre differens: quia de Deo Deus, de omnipotente omnipotens, de eterno natus est ceternus: non posterior tempore, non inferior potestate, non dissimilis gloria, non diuisus essentia. Idem uero sempiterni genitoris unigenitus sempiternus, natus est de Spiritu sancto, ex Maria uirgine. Que natiuitas temporalis, illi natiuitati diuine et sempiterne nichil minuit, nichil contulit; sed totam se reparando homini, qui erat deceptus, impendit, [a 1Kb] et ut mortem uinceret, et diabolum qui habebat mortis imperium, sua uirtute destrueret.



CAP. u.

[b 1Kb] In quo etiam conflictu pro nobis inito, magno et mirabili equitatis iure certatum est, dum omnipotens Deus cum seuissimo hoste non in sua maiestate, sed in 399 nostra humilitate congreditur, obiiciens [c 1Kb] ei eamdem formam eamdemque naturam, mortalitatis quidem nostre participem, sed peccati totius expertem. [d 1Kb] Non enim superare nos possemus peccati et mortis auctorem, nisi naturam nostram ille susciperet et suam faceret, quem nec  peccatum contaminare, nec mors potuit detinere. Conceptus quippe est de Spiritu sancto, intra uterum uirginis matris, que illum ita salua uirginitate edidit, quemadmodum salua uirginitate concepit. [e 1Kb] An forte ideo putauit hereticus ille Dominum nostrum Iesum Christum non nostre esse nature, quia missus angelus ad uirginem ait: Et uirtus Altissimi obumbrabit tibi; ideoque et quod nascetur ex te sanctum, uocabitur Filius Dei : ut quia conceptus uirginis diuini fuit operis, non de natura concipientis fuerit caro concepti? Sed non ita intelligenda est illa generatio singulariter mirabilis et mirabiliter singularis, ut per nouitatem creationis proprietas remota sit generis. Fecunditatem enim uirgini Spiritus sanctus dedit, ueritas autem corporis de corpore sumpta est, et edificante sibi sapientia domum , uerbum caro factum est, et habitauit in nobis , hoc est in ea carne quam sumpsit ex homine, et quam spiritus uite rationalis animauit. [f 1Kb] uerbum igitur  Dei Deus, Filius Dei, qui in principio erat apud Deum, per quem facta sunt omnia, sine quo factum est nichil, propter liberandum hominem ab eterna morte factus [g 1Kb] est homo, ita se ad susceptionem humilitatis nostre sine diminutione maiestatis sue inclinans, ut manens quod erat, assumensque quod non erat, ueram serui formam ei forme in qua Deo Patri est equalis uniret, et tanto federe naturam utramque consereret, ut nec inferiorem consumeret glorificatio, nec superiorem minueret assumptio.



CAP. uI.

[h 1Kb] Salua igitur proprietate utriusque nature, et in unam ceunte personam, suscepta est a maiestate humilitas, a uirtute infirmitas, ab eternitate mortalitas; et ad resoluendum conditionis nostre debitum natura inuiolabilis nature est unita passibili, ut quod nostris remediis congruebat, unus atque idem mediator Dei et hominum homo Christus iehsu, et mori posset ex uno, et mori non posset ex altero. [i 1Kb] Integra ergo perfectione ueri hominis, perfectaque natura, uerus natus Deus est, 400 totus  in suis et totus in nostris. Nostra autem dicimus,  que in nobis ad initio Creator condidit, et que reparanda suscepit. Nam illa que deceptor intulit et homo deceptus [i 1Kb] admisit nullum habuerunt in Saluatore uestigium. Nec quia communionem humanarum subiit infirmitatum, ideo nostrorum fuit particeps delictorum. Assumpsit formam serui sine sorde peccati, humana augens, diuina non minuens, quia exinanitio illa qua se inuis bilis uisibilem prebuit, et Creator ac Dominus [k 1Kb] omnium unus uoluit esse mortalium, inclinatio fuit miserationis, non defectio potestatis. Proinde qui manens in forma Dei fecit hominem, idem in forma serui factus est homo. Tenet enim sine defectu proprietatem suam utraque natura. [l 1Kb] Et sicut forma serui Dei formam non adimit, ita forma Dei formam serui non minuit. Nam quia gloriabatur diabolus hominem, sua fraude deceptum, diuinis caruisse muneribus, et immortalitatis dote nudatum, duram mortis subiisse sententiam, seque in malis suis quoddam de [m 1Kb] preuaricatoris consortio inuenisse solatium, Deum quoque, iustitie  exigente ratione, erga hominem, quem in tanto honore condiderat, propriam mutasse sententiam: opus fuit secreti dispensatione consilii, ut incommutabilis Deus  primam erga nos pietatis sue dispensationem sacramento occultiore compleret, et homo diabolice iniquitatis uersutia actus in culpam contra Dei propositum non periret.



CAP. uII.

[n 1Kb] Ingreditur [o 1Kb] ergo hec mundi infirma Filius Dei, de celesti sede descendens, et a paterna gloria non recedens, nouo ordine, noua natiuitate generatus. Nouo ordine, quia inuisibilis in suis, uisibilis est factus in nostris. Incomprehensibilis, uoluit comprehendi. Ante tempora manens, cepit esse ex tempore. Uniuersitatis Dominus seruilem formam obumbrata maiestatis sue immensitate, suscepit. Impassibilis Deus, non dedignatus est homo esse passibilis et immortalis, mortis legibus subiacere. Noua autem natiuitate generatus, quia inuiolata  uirginitas concupiscentiam nesciuit, carnis materiam ministrauit. [p 1Kb] Assumpta est de matre Domini, natura, non culpa; nec in Domino Iesu Christo, ex utero uirginis genito, quia natiuitas est mirabilis, ideo [q 1Kb] nostre nature 401 est dissimilis. Qui enim uerus est Deus, idem uerus est homo. Et nullum in hac unitate est mendacium, dum inuicem sunt et humilitas hominis et altitudo Deitatis. Sicut enim Deus non mutatur miseratione, ita homo non consumitur dignitate: agit enim utraque forma cum alterius communione quod proprium est, uerbo scilicet operante quod uerbi est, et carne exsequente quod carnis est. Unum horum coruscat miraculis, aliud succumbit iniuriis. Et sicut uerbum ab equalitate paterne glorie [r 1Kb] non recedit, ita caro naturam nostri generis non reliquit. Unus enim idemque est, quod sepe dicendum est, uere Dei Filius, et uere hominis Filius. Deus per id quod in principio erat uerbum, et uerbum erat apud Deum, et Deus erat uerbum; homo per id quod uerbum caro factum est, et habitauit  in nobis . [s 1Kb] Quem utique sicut hominem  diabolica tentat astutia, eidem, sicut Deo angelica famulantur obsequia. Esurire, sitire, lassescere, atque dormire, euidenter humanum est. [a 1Kb] Sed quinque panibus quinque millia hominum saturare. largiri Samaritane aquam uiuam, cuius haustus bibenti prestat ne ultra iam sitiat, et supra dorsum maris plantis non subsidentibus ambulare, et elationes fluctuum increpata tempestate consternere, sine ambiguitate diuinum est. Sicut ergo  non eiusdem nature est, flere miserationis affectu Lazarum amicum mortuum, et eumdem remoto quatriduane aggere sepulture, ad uocis imperium excitare rediuiuum, aut [b 1Kb] in cruce pendere et in noctem luce conuersa omnia elementa tremefacere, aut clauis transfixum esse, et paradisi [c 1Kb] portam fidei latronis aperire; ita non eiusdem nature est, dicere: Ego et Pater unum sumus ; et dicere: Pater maior me est . Quamuis enim in Domino Iesu Christo Dei, et hominis una persona sit, aliud tamen est unde in utroque communis est contumelia,  aliud unde communis est gloria. De nostro enim illi est minor Patre humanitas, de Patre illi est equalis cum Patre Diuinitas.



CAP. uIII.

[d 1Kb] Propter hanc ergo unitatem persone in utraque natura intelligendam, et Filius hominis legitur descendisse de celo, cum Filius Dei carnem de ea uirgine de qua est natus assumpserit. Et rursus Filius Dei crucifixus dicitur ac sepultus, cum hec non in Diuinitate ipsa, qua Unigenitus, consempiternus et consubstantialis est Patri, sed in nature humane sit infirmitate perpessus. Unde unigenitum Filium Dei, crucifixum, 402 et sepultum, omnes etiam in Symbolo confitemur, secundum illud Apostoli dictum: Si enim cognouissent, numquam Dominum maiestatis crucifixissent : quia Ecclesia catholica hac fide uiuit, hac proficit, ut in Domino Iesu Christo, nec sine uera Diuinitate humanitas, nec sine uera humanitate credatur Diuinitas. [e 1Kb] Cum autem in Concilio Eutyches profiteretur ex  duabus naturis fuisse Dominum nostrum ante adunationem, post adunationem uero unam naturam confiteretur; miror tam absurdam, tamque peruersam eius professionem nulla iudicantium increpatione reprehensam; et sermonem nimis insipientem, nimisque blasphemum, ita omissum, quasi nichil quod offenderet, esset auditum: cum tam impie duarum naturarum ante incarnationem Unigenitus Dei Filius fuisse dicatur, quam nefarie postquam uerbum caro factum est, natura in eo singularis asseritur. Quod [f 1Kb] non Eutyches ideo uel recte uel tolerabiliter estimet dictum, quia [g 1Kb] nulla est sententia confutatum. [h 1Kb] Tunc [i 1Kb] enim fructuosissime uera fides defenditur, cum etiam a sectatoribus suis opinio falsa damnatur.



CAP. IX.

[i 1Kb] Inter hec ergo quantum Nestorius a ueritate deuiauit, Deitatem uerbi ab assumpti hominis substantia separando, tantum a recto tramite etiam iste discessit, qui unigenitum Dei Filium sic  de utero beate uirginis predicat natum, ut humani quidem corporis speciem gesserit, sed humane carnis ueritas uerbo unita non fuerit. De quo prodigio falsitatis, quis non uideat que opinionum monstra nascantur? Negator enim mediatoris Dei et hominum,  hominis Iesu Christi, necesse est ut multis impietatibus impleatur, eumque aut Apollinaris sibi uindicet, aut ualentinus usurpet, aut Manicheus obtineat, quorum nullus in Christo Iesu humane carnis credidit ueritatem. Qua utique non recepta, non solum quod secundum carnem atque animam rationalem, qui erat in forma Dei, manens idem in forma serui, homo natus denegatur, sed etiam quod crucifixus est, et mortuus, ac sepultus, quodque die tertia a mortuis resurrexit, et quod ad dexteram Dei Patris sedens, ad iudicandos uiuos et mortuos in eo corpore sit uenturus, in quo est iudicatus, abnuitur: quia hec redemptionis nostre sacramenta uacuantur, si Christus ueram ueri hominis, totamque naturam suscepisse non creditur. An quia manifesta erant signa diuina, falsa dicentur documenta corporea? et testimonia utriusque nature ualebunt, ut creator 403 intelligatur, non ualebunt ut creatura saluetur? Quod Deitatis est caro non minuit, quod carnis est Deitas non peremit. Idem enim et  sempiternus ex Patre, et temporalis ex matre: in sua uirtute inuiolabilis, in nostra infirmitate passibilis; in Deitate Trinitatis cum Patre et cum Spiritu sancto unius eiusdemque nature; in susceptione autem hominis, non unius substantie, sed unius eiusdemque persone: ut idem esset diues in paupertate, omnipotens in abiectione, impassibilis in supplicio, immortalis in morte. Nec enim uerbum aut in carnem aut in animam aliqua sui parte conuersum est, cum simplex et incommutabilis natura Deitatis tota in sua sit semper essentia, nec damnum sui recipiens nec augmentum; et sic assumptam naturam beatificans, ut glorificata in glorificante permaneat. Cur autem inconueniens aut impossibile uideatur ut uerbum et caro atque anima unus iehsu Christus et unus Dei hominisque sit Filius, si caro et anima que dissimilium naturarum sunt, unam faciunt etiam sine uerbi incarnatione personam, cum multo facilius sit ut hanc unitatem sui atque  hominis Deitatis prestet potestas, quam ut eam in substantiis suis obtineat solius humanitatis infirmitas? Nec uerbum igitur in carnem, nec in uerbum caro mutata est, sed utrumque in uno manet, et unus in utroque est, non diuersitate diuisus, nec permixtione confusus. Nec alter ex Patre, alter ex matre, sed idem aliter ex Patre ante omne principium, aliter de matre in fine seculorum: ut esset mediator Dei et hominum homo Christus iehsu , in quo inhabitaret plenitudo Diuinitatis corporaliter : quia assumpti non assumentis prouectio est, quod Deus illum exaltauit, et donauit illi nomen quod est super omne nomen .



CAP. X.

[k 1Kb] Natiuitas enim Domini secundum carnem, quamuis habeat quedam propria quibus humane conditionis initia trascendat, siue quod solus ab inuiolata uirgine sine concupiscentia carnis est conceptus et natus, siue quod ita e uisceribus  matris est editus, ut fecunditas pareret et uirginitas permaneret, non alterius tamen nature erat eius caro, quam [l 1Kb] nostre, nec alio illi quam ceteris hominibus anima est inspirata principio, que excelleret, non diuersitate generis, sed sublimitate uirtutis.  Nihil enim carni sue habebat aduersum, nec discordia desideriorum gignebat compugnantiam [a 1Kb] uoluntatum. Sensus corporei uigebant sine lege peccati, et ueritas affectionum sub moderamine Deitatis et mentis, nec tentabatur illecebris, nec cedebat 404 iniuriis. uerus homo uero unitus est Deo; nec secundum existentem prius animam deductus est e celo, nec secundum carnem creatus ex nichilo, eamdem gerens in uerbi Deitate personam, et tenens communem nobiscum in corpore animaque naturam. Non enim esset Dei hominumque mediator, nisi idem Deus idemque homo [b 1Kb] in utroque et unus esset et uerus. [c 1Kb] Deinde non Deum tantum dicimus Christum, sicut heretici Manichei, nec hominem tantum sicut heretici Photiniani; nec ita hominem, ut aliquid ei desit quod ad humanam certum est pertinere naturam, siue animam, siue mentem rationabilem, siue carnem, que non de femina sumpta sit, sed facta de uerbo, in carnem conuerso atque mutato: que tria falsa et uana  Apollinaristarum hereticorum [d 1Kb] tres uarias protulerunt partes. Nec dicimus quod beata uirgo Maria hominem sine Deitate conceperit, qui creatus a Spiritu sancto, postea sit susceptus a uerbo, quod Nestorium predicantem merito iusteque damnauimus; sed dicimus Christum Dei Filium, Deum uerum, natum de Deo Patre, sine ullo initio temporis, eumdemque hominem uerum natum de matre homine, certa plenitudine temporis; nec eius humanitatem, [e 1Kb] qua maior est Pater, minuere aliquid [f 1Kb] ei nature qua equalis est Patri. Hoc autem utrumque unus est Christus, qui uerissime dixit et secundum Deum: Ego et Pater unum sumus ; et secundum hominem: Pater maior me est .



CAP. XI.

[g 1Kb] Quamuis ergo in uno Domino nostro Iesu Christo, uero Dei atque hominis Filio, uerbi et carnis una persona sit, et utraque essentia communes habeat actiones, intelligende tamen sunt  ipsorum operum qualitates, et sincere fidei contemplatione cernendum est ad que prouehatur humilitas infirmitatis, et ad que inclinetur altitudo uirtutis: quid sit quod caro sine uerbo non agit, et quid sit quod uerbum sine carne non efficit. Sine uerbi enim potentia non conciperet uirgo nec pareret, et sine ueritate carnis obuoluta pannis infantia non iaceret. Sine uerbi potentia non fieret redintegratio debilium et uiuificatio mortuorum, et sine ueritate carnis nec cibus ieiuno nec somnus esset necessarius fatigato. Postremo sine uerbi potentia non se Dominus Patri profiteretur equalem, et sine ueritate carnis non idem diceret Patrem [h 1Kb] esse maiorem, cum catholica fides utrumque suscipiat, utrumque defendat, que secundum proprietatem diuine humaneque substantie unum Dei Filium et hominem credit et uerbum. 405 Quamuis ergo ab illo initio, quo in utero uirginis uerbum caro factum est , nichil umquam inter diuinam humanamque substantiam diuisionis exstiterit, et per omnia  incrementa corporea unius persone fuerint totius temporis actiones, ea ipsa tamen que inseparabiliter facta sunt nulla permixtione confundimus, sed  quid cuiusque forme sit ex operum qualitate sentimus. Nec diuina enim humanis preiudicant, nec humana diuinis: cum ita in idipsum utraque concurrant, ut in eis nec proprietas absumatur, nec persona geminetur. [i 1Kb] Quamuis ergo unus sit Dominus iehsu Christus, et uere Deitatis uereque humanitatis in ipso una prorsus eademque persona sit, neque huius unitionis soliditas ulla possit diuisione seiungi; exaltationem tamen, qua illum exaltauit Deus, et donauit illi nomen, quod est super omne nomen, ad eam intelligimus pertinere formam, que ditanda erat tante glorificationis augmento. In forma quippe Dei, equalis erat Filius Patri, et inter genitorem atque unigenitum nulla erat in essentia discretio, nulla in maiestate diuersitas, nec per incarnationis mysterium aliquid decesserat uerbo, [i 1Kb] quod Dei Patris munere redderetur. Forma autem serui, per quam impassibilis Deitas, sacramentum magne pietatis impleuit, humana humilitas est, que [k 1Kb] gloria diuine potestatis euecta est in tantam unitatem,  ab ipso conceptu uirginis Deitate et humanitate connexa, ut nec sine homine diuina, nec sine Deo agerentur humana. Propter quod sicut Dominus maiestatis dicitur crucifixus, ita qui ex sempiternitate equalis est Deo, dicitur exaltatus. Nec interest ex qua Christus substantia nominetur; cum inseparabiliter manente unitate persone, idem sit et totus hominis filius propter carnem, et totus Dei Filius propter unam cum Patre Deitatem. Quidquid ergo in tempore accepit Christus, secundum hominem accepit, cui que non habuit, conferuntur. Nam secundum potentiam uerbi, indifferenter omnia que habet Pater, etiam Filius habet: et que in forma serui a Patre accepit, eadem in forma Patris etiam ipse donauit.



CAP. XII.

[l 1Kb] Eam fidem, cum plurimi hereticorum impugnarent, Nestorius, et Eutyches, diuersa quidem assertione, sed simili impietate conati sunt irrumpere. Anathematizetur ergo Nestorius, qui  beatam uirginem 406 hominis tantummodo credidit genitricem, ut aliam personam carnis, aliam faceret Deitatis: cum ita intra uirginea uiscera uerbum caro sit factum, ut per ineffabile sacramentum uno conceptu unoque partu secundum ueritatem atque unionem utriusque nature, eadem uirgo et ancilla Domini esset, et mater. [m 1Kb] Percellatur quoque Eutyches eodem anathemate, qui negata humane carnis atque anime ueritate, totum Dominum nostrum Iesum Christum unius asseruit esse nature, tamquam uerbi Deitas ipsa se in carnem animamque conuerterit. Que [n 1Kb] mendacia tam sacrilega, per totum mundum, sanctorum Patrum damnata sunt sententiis. Fides autem catholica singularis atque uera, iustificans impium, et creans iustum, ad humanitatis sue tracta participem, in illo acquirit salutem in quo solo homo [o 1Kb] inuenerit innocentem. [p 1Kb] Eam fidem secundum propheticam, euangelicam, apostolicam, et salutaris symboli doctrinam, Nicena Synodus instituit, examen Chalcedonense confirmauit, orbis terrarum  celebrat atque ueneratur. Eamdem, dilectissimi, pio et laudabili amore defendite, immo fideliter firmiterque retinete, [q 1Kb] ac constanter asserite. Quoniam,  sicut ait B. apostolus Paulus, magnum est pietatis sacramentum, quod manifestatum est in carne, iustificatum est in spiritu, apparuit angelis, predicatum est gentibus, creditum est in hoc mundo, assumptum est in gloria .



SERMO II. In Natiuitate Domini.


Editus in Quesnelli appendice ex codice S. Petri Corbeiensis, in quo S. Leoni tribuitur.



CAP. I.

Saluator noster, dilectissimi, hodie natus est, gaudeamus: neque enim locum oportet esse tristitie, ubi natalis est gaudiorum. Ad omnes itaque gaudium istud pertinet, quia Christus omnibus uenit. Nullus ergo se letitie diei huius arbitretur alienum. Si sanctus est quis gaudeat, quia accipiet remunerationem. Si peccator est gaudeat, quia inuitatur ad ueniam. Si gentilis est gaudeat, quia admittitur ad salutem. Carnem humani generis pro nobis Deus  assumpsit. 407 Si ipsi nos alienos a Christo non faciamus, iam in Christo sumus. Agnoscamus ergo redemptionem nostram, agnoscamus salutem nostram. Ipse se alienum a consortio Christi efficit, qui se esse in corpore Christi denegauerit. Sed illud, dilectissimi, quod secundum Scripturas, que lecte sunt, hodie Dominum natum esse cognoscimus, uideamus; quomodo in fine seculi natus sit, qui creator est seculorum: Ipse enim dixit, et facta sunt; ipse mandauit, et creata sunt .



CAP. II.

Christus ergo Saluator noster, dilectissimi, homo et Deus creditur: Deus ex Patre, homo de matre; Deus ex deitate, corporeus ex carne; et ideo Deus ante secula, homo post secula; Deus ante initia, homo inter extrema, qui in principio creauit per maiestatem, hodie uenit saluare per carnem. Creatio hominum, prima potentia fuit; saluatio, secunda pietas. Benignitatis motus affectu Dominus uoluit ut nobis redderet misericordia quidquid abstulerat  offensa. Descendit ergo ille ut nos ascenderemus, celestia submisit ut terrestria subleuaret; fecit se hominis participem ut hominem faceret Dei esse consortem; factus, sicut per Apostolum audistis, ex muliere, factus sub lege . Sed nemo cum mulierem audit matrem Domini, de nominis offensione moueatur. uirgo concepit ex Spiritu sancto, sed mulier nominatur ex sexu. Et ideo euangelista, qui lectus est, uirginem; apostolus autem mulierem nuncupauit: ut omnes in partu uirginis omnipotentiam agnoscerent Diuinitatis; in appellatione autem mulieris, nomen conditionis audirent.



CAP. III.

Natus est ergo Dominus noster ex carne quidem, sed non ex corruptione carnali; natus ut homo, sed non genitus ut homo. Ita suscepit carnem, ut seruaret maiestatis honorem. Et sic segregando puritatem natiuitatis sue a concretione colluuionis humane, peregit quidem in ortu suo plenam hominis dispensationem, sed Dei tamen non  descruit dignitatem. Ideoque in mundo isto talis qualis natiuitate, puritatem ortus sui etiam in uite sinceritate seruauit. Solus enim ille est in cuius ore, sicut scriptum est, dolus non fuit: utique ut qui colluuionem humanam in creatione nescierat, etiam in conuersatione nesciret. Cum enim, inquit Apostolus, in forma Dei esset, formam serui accepit, etc. Omnes homines, dilectissimi, serui peccatorum fuerunt,  et ideo bene ait Apostolus formam tamtummodo serui assumpsisse, quia homo quidem uerus, sed humanis uitiis non coinquinatus, formam tantum habuit serui, non conscientiam: quia licet habuerit speciem 408 hominis, non tamen habuerat conscientiam peccatoris: quia, sicut Apostolus dicit, Cum in forma Dei esset, formam serui accepit, et habitu inuentus est ut homo . Habitu homo, sed potentia Deus, quasi seruus in forma, sed Dominus in natura: foris ostendens matris infirmitatem, intus possidens Patris maiestatem; foris humilis corpore, intus pollens Diuinitate.



CAP. Iu.

Denique et ipsa eius inter homines conuersatio simul utrumque monstrauit, in passionibus hominem, in uirtutibus Deum. Esuriuit enim, sed esurientes multiplicatis per benedictionem panibus pauit. Quod esuriuit, caro fuit; quod pauit, Deus. Ex homine fuit quod lacrymauit; ex Diuinitate quod prestitit. Hominem indicauit, quod precem  fudit, orauit, exauditus est. Omnibus ergo rebus duplicem in se naturam monstrauit, et ideo substantie utriusque mediator est: quia dum submisit celestia, exaltauit humana: fecit summam ex diuersitate concordiam, ut in eo una utraque fieret, qui in se utrumque retinet Dominus noster iehsu Christus, qui uiuit et regnat cum Patre et sancto Spiritu in secula seculorum. Amen.



SERMO III. De Quadragesima I.


Nunc primum editus ex tribus codicibus, ueneto S. Marci 153. Patauino PP. Eremitanorum 113, et ueronensi 214, in quibus S. Leoni pape attribuitur; sed ex characteribus in prefatione propositis num. 4 alius ignotus antiquus auctor proditur. Aeneas Parisiensis, qui huius sermonis non exiguam partem recitat in libro aduersus Grecos tom. I Spicileg. Acher. ipsum S. Faustino episcopo adiudicat, cui alios quoque sermones in quibusdam mss. ascribi Patres  Benedictini in append. tom. u Operum S. Augustini notarunt. In cod. Patau. inscribitur, Dominica initium Quadragesime; et prima quidem Dominica Quadragesime hunc sermonem habitum ex initio cap. 1 et 3 manifestum est.



CAP. I.

Permotos esse uos credo, fratres dilectissimi, cur a superiore Dominica Quadragesimam [a 1Kb] percurremus, et cum hec dies sit eius exordium, cur festiuitatem eius ante unam hebdomadam celebrare ceperimus. Reprehendi non potest obseruatio ista: peroptime enim deuotionis indicium est prius legem exsequi quam legis statuta cognoscas, et ante obedire preceptis quam obedientiam precepta compellant. Illud enim amoris est, hoc timoris. Hoc imperatiue exigitur, illud religiose defertur. Hic debitum soluitur, ibi donum muneris exhibetur. Unde et nos religiosum munus exhibuimus Deo, dum amplius ieiunauimus. Reprehendi enim non potest festinata  festiuitas. Semper enim in 409 gaudiis solemnitatis uota preueniunt, et futuram letitiam deuotio, dum exoptat, anticipat. Non solum igitur non reprehensibiliter, sed et caute factum est. Semper enim in rebus ambiguis oportet addere aliquid amplius [b 1Kb] ad cautelam, quia quod est amplius recidi potest, quod minus est non potest prolongari, sicut in hac [c 1Kb] obseruatione factum est. Nam quod propter  Quadragesimam plus ieiunauimus, non minuimus Quadragesimam: integra enim nobis manet. Quod si minus ieiunassemus a numero, redintegrare [a 1Kb] non poteramus ad numerum.



CAP. II.

Sed fortasse [b 1Kb] illud in causa est, quod ieiunium quo ieiunauimus non proficiat nobis ad Quadragesimam. Proficit plane nobis, quia etsi non proficit ad Quadragesimam, proficit ad salutem. Si non proficit ad numerum, proficit ad meritum. Cui enim umquam non profuit orare, legere, ieiunare? Cui non profuit castitas, sobrietas, mansuetudo? Nisi quod illos magis reprehendendos puto, qui cum parati fuerint ieiunare, posteaquam [c 1Kb] audierunt solemnitates ambiguas, neglexerunt ieiunare. Demostrauerunt utique non se uolentes religiose uiuere, sed coactos. ueriti sunt, credo, ne [d 1Kb] quinque dierum ieiuniis prolongatis, caro eis corpusque deficeret, et exiles ac tenues Quadragesime abstinentiam tolerare non possent.



CAP. III.

Audiant igitur refecti pariter ac robusti,  tenues atque pallentes, quia hodie est Quadragesima. Audiant illi, inquam, ut ieiunare incipiant; et isti, ut abstinere non desinant, et communiter in [e 1Kb] arcam Christi intrare festinent. Immo festinent amplius, qui tardius abstinere ceperunt, ut castigatiores et puriores intreant. Quia [f 1Kb] arca Domini in periculis ieiunium sustentare preualet, temulentum sustinere non nouit. Admonemus ergo uos, sicut [g 1Kb] ante iam diximus, nostri temporis homines, ut in his mundi turbinibus ad domum Dei certatim unusquisque confugiat, sicut et sui temporis homines Ne iustus admonuit. Admonuit enim illos futurum diluuium, et predicare non destitit; et licet uox predicationis non sit audita, 410 tamen etsi tacebat lingua, opera loquebantur; etsi [h 1Kb] silebant uoces, fabrica personabat. Cum enim edificabat tam grande opus arce illius, causam cur fieret ipso opere testabatur. Testabatur enim ipso apparatu noua tabernacula nouis periculis profutura. Sapiens enim quisque  intelligere poterat naufragii nescio quid imminere, cum domus talis fieret, que non [i 1Kb] hereret terre, sed nataret in gurgite; cum hospitium huiusmodi pararetur, quod nec pauimentum solo defigeret, nec fluctibus unda submergeret. Quis, inquam, sapiens non intelligeret adesse diluuium, cum uideret tale domicilium fieri, quod susceptos intra se non tam clauderet quam portaret, quod non tam pluuiarum imbres repelleret quam naufragii procellas arceret? Quo, inquam, ex hospitio [i 1Kb] non aduertit periculum hominis: in quo hospitio non esset habitandum, sed potius exsulandum; in qualibet parte mundi futurum esset cum ipsis habitaculum peregrinum. [k 1Kb] Ipse ergo sanctus Ne opere populis predicabat, et dicebat  illud euangelicum Domini dictum: Si mihi non creditis, operibus credite [l 1Kb] .



SERMO Iu. De Quadragesima II.


Editus a P. abb. Ioanne Chrysostomo Trombellio inter ueterum Patrum Latinorum Opuscula tom. II, part. I, pag. 291, qui eum Leonis esse existimat, uti eidem sane ascriptum uidimus etiam in nostris codicibus collect. 1 et 2, nec non in Lectionariis ueneto 153 et uat. 6452. Sed in Lectionariis 105 et 107 basilice S. Petri, que sinceris Leonis Sermonibus huius nomen inscribunt, sine Leonis nomine post huius sermones de Quadragesima subiicitur una cum alio sermone incipiente, Ieiunii tempora, quem ex Isidoro Hispalensi sumptum in prefatione animaduertimus num. 11. Anonymus pariter legitur in Lectionario uat. 1268. Similitudo doctrine, que etiam in Augustino aliisque Patribus inuenietur, 411  nichil probat; idemque est de simili interpretatione textus ecclesiastici. Stylus certe pressior, et breuioribus sententiis restrictus, a Leonino maxime differt.



CAP. I.

Dilectissimi nobis, fides uestra nos admonet religionis promere documenta. Hortamur namque ieiunium, quod est recte uiuentibus deuotionis [m 1Kb] augmentum, murus fidei, expugnatio prauitatis. Suademus etiam non solum a cibis esse, sed ab omnibus semper uitiis abstinendum. Nolite esse in comessationibus prodigi, uel in ebrietatibus arrogantes: quoniam scriptum est in Salomone: Corpus quod corrumpitur, aggrauat animam ; nec non et Apostolus ait: Carnis curam ne feceritis in desideriis uestris . Abstinete uos ergo his diebus a secularibus curis desideriisque carnalibus. Castigetur corpus, ut anima [n 1Kb] sanetur. Roboratur enim spes, attenuata parcimoniis carne, et deliciarum [o 1Kb] uictu uita presens alitur, non futura: quoniam abundantiam rerum luxuria comitatur. Auferte  a uobis [p 1Kb] inuidie simultatem, maliloquia contemnentes et omnia semina peccatorum. Dissoluite uiolentarum laqueos actionum; et [q 1Kb] dolosa calumniarum argumenta cessent. Prebete egentibus et domesticis fidei mansionem. Chirographa iniqua disrumpite, ut non solum corpore, sed etiam spiritu placita Deo ieiunia celebretis.



CAP. II.

Oportet quoque eleemosynarum semine fructus nos proprii [r 1Kb] sperare ieiunii. Scriptum est enim; Sicut aqua exstinguit ignem, sic eleemosyna exstinguit peccatum . Agendum est etiam ut non auaritie studio, sed misericordie cura uincamur. Ab opulentis apparatibus abstinere debemus. Demus temporalia pauperibus, ut perpetua nobis eorum  orationibus munera prebeantur. Nam exigui panis erisque commercio peccatorum nobis confertur impunitas. Sciendum est etiam quia sicut [a 1Kb] diuites multos, ita pauperes Dominus fecit: quatenus sit Dominum rogandi necessitas, ut qui nichil horum passus est, timeas ne forte patiaris. Pasce ergo qui sanus es debilem tamquam in carne calamitatis exemplum. Pasce igitur pauperem, diues, cuius forsitan portionem a Domino Deo nostro, ut eum pasceres, accepisti. Pasce ieiunum, ut pars eius tibi sublata detur alii largienti. Pasce fame morientem: quisquis enim pascendo seruare hominem [b 1Kb] poteris, si non paueris, occidisti. Anticipentur etiam tacentium desideria mendicorum; quoniam legimus: Beatus qui intelligit super egenum et pauperem, in die mala liberabit eum Dominus . Demus itaque eleemosynam egentibus, antequam petant, ne pre nimia necessitate 412 clamando cunctantes nos exigere uideantur. Prebeamus eis collatorum nobis celestium munerum uel aliquam portionem, ne penales ob segnitiem  feneratori nostro reddamus usuras . Cogitemus illum diuitem qui propter micas panis [Supp. pauperi denegatas] guttam aque petiit, nec accepit. Recolamus uiduam illam que in gazophylacium duo era mittendo , totum quem habuit Domino obtulit uictum. Et nos fratribus uel quod nobis superat demus. Nec sane tristes, ut hypocrite, diuina debemus exercere mandata; sed agamus Deo gratias nostre largitatis auctori, [c 1Kb] et orantes assidue prebeamus egentibus substantiam uite temporalis, ut uitam consequamur eternam; prestante Domino nostro Iesu Christo, qui uiuit et regnat in secula seculorum. Amen.



SERMO u. De Passione Domini I.


Ex ms. Lectionario Bergomensi S. Alexandri in Columna, ubi S. Leoni tribuitur; sed auctor posterior est, qui initio sermonis nonnulla excerpsit ex Leonis  serm. 52, de Pass. 1, c. 1.



CAP. I.

Post illam humane preuaricationis primam et uniuersalem ruinam, ex qua per unum hominem peccatum intrauit in hunc mundum, et per peccatum mors ; nemo iam diaboli dominationem, nemo uincula dire captiuitatis euaderet; nec cuiquam reconciliatio ad ueniam, aut reditus pateret ad uitam; nisi ceternus et [d 1Kb] cequalis per omnia Deus Patris Filius, etiam hominis esse filius dignaretur, et pro omni humana redemptione et salute carnaliter in cruce penderetur [Leg. appenderetur, seu penderet]. Totius enim humani generis hoc fuit causa redemptionis et salutis, quod ipse Deus in homine uere passus, uereque mortuus est, uereque resurrexit a mortuis, ut uere hominibus credentibus sibi, et in uoluntate eius morientibus [Forte manentibus] regni celestis ianuas aperiret, atque nos ab eterna nocte et punitione redimeret. Multas enim atque diuersas pro nobis sustinuit iniurias,  non suis exigentibus culpis, qui nullum umquam peccatum fecit, sed nostra tantum necessitate, qui tam duris fuimus uinculis catenati, et in tam profundum mortis barathrum deuoluti, ut nisi per eius immensam clementiam, per eiusque humanam passionem et mortem non possemus absolui, nisi ipse morte sua eternam a nobis auferret, nisi ipse diaboli uires frangeret, atque ad celestia secum regna perduceret, et nobis omnibus iter suaue 413 ac leue, uolentibus in sua uoluntate permanere, ad celestia regna donaret.



CAP. II.

Quapropter, fratres karissimi, quid nobis pro tantis beneficiis Dei agendum est, nisi ut  moriamur mundo et concupiscentiis eius? Mortificantes in nobis carnalia desideria in uigiliis, in ieiuniis, in castitate, in tolerantia aduersitatis, in perseuerantia bonitatis, in orationibus nosmetipsos. Deo iugiter commendemus penitendo. deflendo atque confitendo peccata nostra, eleemosynisque nos ab eternis suppliciis redimentes, ut ita diuina ope suffulii, illic quo nos sua morte reduxit Dominus Deus noster, in eterna mereamur beatitudine permanere: prestante Domino nostro Iesu Christo, cui est honor et gloria in secula seculorum. Amen.



SERMO uI. De Passione Domini II.


Ex eodem Lectionario Bergomate Leoni inscriptus. Eiusdem auctoris esse uidetur ac precedens sermo; nonnulla enim similiter excerpta sunt ex Leonis serm. 56, de Pass. Domini 5, c. 1.



CAP. I.


Christiane spei, dilectissimi, uera ratio et principalis causa crux Christi est: que, licet Iudeis sit scandalum, gentibus autem stultitia , quod indignum eis uidebatur Dei Filium tantas pro salute mundi pati iniurias, nobis tamen Dei uirtus est, qua nos credimus liberatos, et Dei sapientia, qua nos credimus et intelligimus, immo cognoscimus a Deo manentes [Forte deest esse] in opere mandatorum eius. Unde summum hoc et potissimum diuine misericordie sacramentum semper quidem est in cordibus nostris cum omni dignitate retinendum, sed maxime cum recursus passionis Domini celebratur. Nobisque nichil, quod pro nobis humiliter atque sublimiter gestum est in Dei Filio, aut secundum hominem impossibile, aut secundum se uidebatur indignam. Totum hoc ueraciter credamus et ueneremur, nec cum impiis Iudeis pro scandalo, nec cum gentilibus incredulis pro stultitia condemnemus. Iustus enim et misericors Deus, qui nos condidit ac redemit, cum nos mortui eramus per  peccatum, uoluit ad redemptionem nostram, suam exercere Diuinitatis potentiam. Sed etiam humana hoc fieri passione uoluit cum potentia dignitatis, ut homo perditus per hominem liberaretur.



CAP. II.

Sic ergo medicina egris, reconciliatio reis, sic redemptio est impensa captiuis, ut condemnationis humane iusta sententia iusto liberationis opere solueretur. Nam si pro peccatoribus sola se opponeret Deitas, non tam ratione diabolum uinceret quam 414 potestate. Admisit ergo Filius Dei impias manus ad interficiendum se corpore, ut mortem eternam perimeret in omni humano genere, et ad eternam immortalitatem et beatitudinem atque angelorum consortium gloriose produceret ipsum genus humanum. In omnibus autem que illi Iudeorum insania contumeliose et procaciter interebat, nostra diluebantur peccata, nostre expiabantur offense: quia natura humana, que rea per peccatum fuerat atque captiua, in Christo innocens patiebatur, et libera ab omni culpa, ut peccata tolleret, et omnibus  in se credentibus ueniam delictorum per penitentiam tribueret et confessionem.



CAP. III.

Proinde, fratres, recordemur iugiter quam glorioso pretio redempti simus, et de quam dura damnatione diaboli liberati. Studeamus, quantum possumus, Domino largiente, tam gloriosam redemptionem nostram bonis operibus imitari, et que his diebus segnius ac tardius de nostra correctione uel emendatione fecimus, saltem his paucis diebus nostram studiosissime operemur salutem. Sini ieiunia nostra fructuosa, ut que corpori nostro subtrahitur, indigentis proximi caro reparetur. Accipiat indulgentiam delinquens in nobis, ut nos a  Deo mereamur indulgentiam peccatorum. Sit nostra pura confessio, sit penitentia dura, oratio lacrymosa, assidue uigilie cum operibus misericordie. Mortificetur carnis concupiscentia, ut anime nostre crescat eterna salus et gloria. Per Dominum nostrum Iesum Christum, cui est honor et gloria per omnia secula seculorum. Amen.



SERMO uII. In Dominica Palmarum.


Nunc primum editur ex quatuor Lectionariis uat. 1276 basilice S. Petri 106, Patauino Eremitanorum 112, et alio capituli ueronensis, in quibus, etsi Leoni tribuitur, stylus tamen Leonem non sapit.



CAP. I.

Scripturam quidem Hebraici exitus, et uerba mysterii, fratres karissimi, audistis, quomodo agnus immolatus est, et quomodo plebs saluata est, et quomodo Pharao per mysterium uerberatus est. Intelligite, dilectissimi, quemadmodum sit nouum ac uetus, temporale et eternum, corruptibile et incorruptibile,  mortale et immortale paschale mysterium. uetus quidem secundum legem, nouum autem secundum uerbum: temporale per exemplum, eternum per gratiam; corruptibile per uictimam pecudis, incorruptibile propter Domini uitam: mortale propter sepulturam, immortale propter resurrectionem. uetus quidem est lex, nouum autem est uerbum; temporale exemplar, sed sempiterna est gratia; corruptibilis ouis, 415 incorruptibilis Dominus: [a 1Kb] comminutus ut agnus, sed resuscitatus ut Deus. Etenim sicut ouis ad uictimam ductus est, sed non erat ouis; et sicut agnus sine uoce, sed non erat agnus: illa enim in figura fiebant, hec uerius reperiuntur. Pro agno et est Deus, factus est et pro pecude homo. Homo autem Christus, in quo capiuntur omnia. Isaias enim ait: Sicut ouis ad occisionem ductus est, et sicut agnus coram tondente se sine uoce, sic non aperuit os suam. In humilitate iudicium eius sublatum est: generationem  eius quis enarrabit ?



CAP. II.

Multa quidem et alia plura a prophetis predicta sunt in paschale mysterium Iesu Christi. Ipse enim adductus est ut agnus, occisus ut ouis, uelut ab Aegypto nos a mundi cultura redemit, et saluauit nos de manu diaboli quasi de manu Pharaonis; et consignauit animas nostras proprio spiritu, et membra corporis nostri suo sanguine pretioso. Hic est qui [b 1Kb] in confusionem mortem induxit, et diabolum in planctu constituit. Hic est qui iniquitatem percussit, et iniustitiam, sicut Moyses Aegyptum sterilitate damnauit. Hic est qui nos eripuit de seruitute ad libertatem, de tenebris ad lucem, de morte ad uitam, a tyrannide in regnum perpetuum. Hic est qui in multis multa sustinuit. Hic est qui in Abel occisus est, et in Isaac pedibus colligatus est, et in Iacob peregrinatus est, et in Ioseph uenumdatus est, et in Moyse obuolutus est, et in amnem a matre expositus, et in agno iugulatus, et in Dauide persecutus, et in prophetis exhonoratus. Hic est qui in terra  sepultus est, et resurgens a mortuis ad celorum excelsa conscendit. Hic est agnus sine uoce, hic est qui de grege assumptus est, ac uictimam uespere immolatus est, qui in nocte sepultus est. [c 1Kb] Hic est iehsu Christus Dominus noster, qui surrexit a mortuis, et de inferiori sepulcro hominem resuscitauit ad uitam.



CAP. III.

Hic itaque in medio Ierusalem interfectus est. A quibus? Ab Isrel. Quam ob causam? Quia claudos eorum curauit, et leprosos mundauit, cecos illuminauit, et mortuos resuscitauit. Quid fecisti, o Isrel, tam nouam iniustitiam? Ignobilitasti eum qui te nobilem fecerat. Ignominiasti eum qui te glorificauerat. Renuisti eum qui te predicauerat.  Occidisti eum qui te uiuificauerat. Nonne scriptum est, Non effundas sanguinem innocentem , ne pessime moriaris? Ego, inquit Isrel, hoc feci, quia pati eum oportuit. Erras, o Isrel, cum taliter sapis. Pati eum oportuit, sed non per te, oportuerat eum crucis suspendi patibulo, sed minime per tuam dexteram debuit fieri. Hac, o Isrel, uoce ad Dominum clamare debueras: O Domine, si uoluntas tua ita decreuit, ut Filius tuus patiatur, 416 sed minime per me patiatur. Plane ab alienigenis diiudicetur, ab incircumcisis, a quolibet tyranno clauis configatur. Absit ut per me hec impia perpetrentur. Hac, o Isrel, uoce proclamare minime uoluisti, nec inferre in Dominum tuam manus proprias pepercisti. Non es inter opera eius. Nullam tibi incussit uerecundiam, cum manus arida proprio corpori restituta esset incolumis? neque cum obturati oculi patefacti fuissent? neque cum dissoluta membra per eius consolidata sunt uocem? Sed neque recens  illud erubuisti miraculum, quo iam quadriduanus mortuus ad uocis eius imperium de sepulcro surrexit? O Isrel, tanta mirabilia Christi uidisti, et semper in infidelitate permansisti? Tu quidem uniuersa hec preteruolans ad necem Dominum preparasti. Parasti enim acutissimos clauos, testes mendaces, fel quoque, et gladium, ut homicide latroni. Intulisti etiam uerbera eius corpusculo, et in capite eius coronam spineam posuisti, et manus eius illas bonas, que te de humo plasmauerant, uinculi colligasti, et bonum illud os eius, per quod tu cibatus es uita, e contrario felle cibasti. In magna diei festiuitate tuum Dominum peremisti. Et tu quidem epulis fruebaris, ille autem famis patiebatur esuriem. Tu bibebas uinum, et panem edebas; ille autem acetum et fel. Tu eras splendidus corpore, et ille confectus meroribus. Tu exsultabas, et ille tribulabatur. Tu psallebas, et ille iudicabatur. Tu choros ducebas, et ille in tumulo condebatur. Tu quidem in mollitiei strato iacebas, ille autem in sepulcro et  loculo. O impiissime Isrel, qui hanc nouam iniustitiam perpetrasti, nouis tuum Dominum subiiciens passionibus, peremisti Dominatorem tuum et Factorem tuum, qui te honorauit, qui tibi Isrel nomen imposuit. Tu autem Isrel nequaquam inuentus es.



CAP. Iu.

Non uidisti Dominum, nec Deum intelligere uoluisti. Nesciebas, o Isrel, quoniam hic est Primogenitus Dei, qui ante luciferum genitus est ? Hic fuit qui te in Aegyptum perduxit, atque ibi te conseruans alimentum exhibuit. Hic est qui ad te transmissus est, qui parentes tuos curauit, qui mortuos suscitauit. Hic est in quem inique gessisti, quem trucidasti. Hic est quem uendidisti. Idcirco, o Isrel, quia supra Dominum non contremuisti, impugnatus ab hostibus contremuisti; super Dominum non formidasti, super Dominum non eiulasti, super mortuos filios eiulasti. Quia dereliquisti Dominum, nec inuenieris ab eo. Allisisti Dominum, et tu quoque ad terram allideris. Et tu quidem iaces in terra; ille autem surgens a mortuis  transuectus est ad altitudinem celi. Nunc ergo uenite, uniuerse familie hominum, qui 417 estis commixti delictis, et remissionem accipite peccatorum. Ego enim sum uestra remissio, ego Pascha salutis, ego Agnus qui pro uobis sum iugulatus, ego uestra redemptio, ego uita, ego uestra sum salus, ego uestra sum resurrectio, ego uester sum Rex. Ego uos resuscitabo per dexteram meam. 418 Hic est Dominus noster, qui fecit celum et terram, qui in ligno suspensus est, qui in terra sepultus, qui surrexit a mortuis, ascendit ad excelsa celorum; qui uiuit et regnat cum Patre et Spiritu sancto in secula seculorum. Amen.





ADMONITIO IN SEQUENTEM SERMONEM.


In editionibus Latinis S. Ioannis Chrysostomi hom. 7 de Resurrectione editus est, et nunc quoque in Breuiario monachorum congregationis Casinensis Chrysostomi nomine inscriptus legitur. Cum uero non Greci, sed Latini antiqui auctoris manifeste sit, sicut et alii earumdem editionum sermones Chrysostomo perperam attributi, hinc in Grecis huius doctoris editionibus desideratur. Porro in manuscriptis collect. 1 et 2 ac in duobus recentioribus Lectionariis uat. 6451 et 6452 Leoni inscriptum reperimus; eumque P. Ioannes Chrysostomus Trombellius, qui editiones Latinas Chrysostomi non consuluit, ex ms. Bononiensi collect. 2 ueluti ineditum Leonis nomine impressit inter ueterum Patrum Opuscula tom. II. part. I, pag. 231, ubi tamen eumdem Leoni suppositum censuit Stylus a Leonino non multum discrepat: intercalaris uero formula Dilectissimi, quarter repetita, Leonem nostrum preferre posse uidetur. Auctor certe Latinus est, et alicuius quidem Occidentalis Ecclesie episcopus, in qua ritus uigebat legendi capitulum Euangelii S. Ioannis, In principio erat uerbum, ipso Paschatis die, seu in uigiliis Pasche, ut illa indicant: Euangelista qui lectus est, Et lux, inquit, que in tenebris lucet, etc., nec non que ante finem subiiciuntur: Audistis euangelistam dicentem hodie quia quicumque in Deum credunt, hi filii Dei sunt. Dedit enim potestatem filios Dei fieri his qui credunt in nomine eius, qui non ex sanguinibus, neque ex uoluntate carnis, neque ex uoluntate uiri, sed ex Deo nati sunt. Que uerba dicta neophytis in paschali nocte baptizatis, rationem eius capituli legendi probe insinuant, ut scilicet illi ex ea lectione intelligerent diuinum donum, quo Dei Filius natus filius hominis, ipsos homines per baptisma regeneratos ad dignitatem euexit filiorum Dei. Cum uero nulla Romane Ecclesie documenta a Cassandro, Hitorpio, Mabillonio, Frontone, cardinali Thomasio atque Martene edita hunc ritum preferant, licet Leonis euo posteriora sint, impediunt tamen ne quis Leonem huius sermonis auctorem affirmet.

Hic autem ritus erat in Africa celebris, uti discimus ex Augustini serm. 119 et 120, in quibus idem Euangelii capitalum explicatur: quos quidem sermones PP. Maurini not. 1 in Sermonem 119, non in die Pasche, sed in nocte sabbati sancti habitos putant. Hinc alicui Africano hic sermo adiudicandus uidetur. Ut uero nichil dubitationis supersit, duo Lectionaria uaticana 1270 et uetustissimum 3835 eum Augustino inscribunt; cui pariter eumdem conuenire confirmat interpretatio antiqua uersiculorum psal. 117 et 125, quam apud Augustinum iisdem uerbis expressam reperimus. Hunc unum sermonem, licet in Chrysostomo olim editum, appendici inseruimus, quia omnium maxime Leone dignus, ex nostris codicibus emendari aliquot in locis potuit.



419 SERMO uIII. De Resurrectione Domini I.



CAP. I.

Licet omnes solemnitates, dilectissimi, que in Ecclesiis pro Dei honore celebrantur, sancte sint atque uenerabiles, tamen hodierna Dominice resurrectionis dies peculiarem festiuitatem habet. Ideo utique quia omnes alii dies uiuentium in se tantum continent gaudium, hec etiam letitiam defunctorum. Communis est ergo [a 1Kb] infernis simul et supernis ista festiuitas: quia resurgens a mortuis Dominus et illic festiuitatem dedit ubi mortem uicit, et isthic ubi uictor [b 1Kb] a morte remeauit; et ideo [c 1Kb] Psalmista bene de hac peculiariter die dicit: Hec est dies quam fecit Dominus, exsultemus et letemur in ea . [d 1Kb] Annuntians enim Dominicam resurrectionem, non supernis tantum, sed etiam infernis diem salutifere exsultationis [e 1Kb] indixit: quia descendente in tenebrosam inferorum caliginem Domino, etiam tunc illic absque dubio dies splendidissimus fuit, ubi Saluator  illuxit. Unde pulchre euangelista qui [f 1Kb] lectus est, Et lux, inquit, in tenebris lucet, et tenebre eam non comprehenderunt : quia licet in tenebras Dominus descenderit, tenebrarum tamen obscura non sensit. Tenuit in illo noctis horrore inuiolabilem maiestatis sue splendorem [g 1Kb] lux sempiterne nature; ac sic non lux a nocte, sed nox a luce superata est.



CAP. II.


Letemur ergo, dilectissimi, et exsultemus in Domino. Hodie enim nobis a Domino data est lux salutis, secundum illud quod [h 1Kb] idem psalmista in consequentibus ait: Deus Dominus et illuxit nobis . [i 1Kb] Et quod adhuc additur: Constituite diem solemnem in confrequentationibus usque ad cornu 420 altaris; [i 1Kb] completum etiam hodie in Ecclesia Dei uideo. Nam cum usque ad cornu altaris religiosis conuentibus [k 1Kb] plena sit, ipsam Scripturam sancte Ecclesie plenitudo compleuit. Dies ergo [l 1Kb] hic, dilectissimi, dies est resurrectionis et uite. [m 1Kb] Reddit eum per Quadragesimam gratiorem delectabilior fidei gratulatio: quia ad tristitiam reorum [n 1Kb] iuncti sunt dies remissionum, ut patientiam utique statim remuneratio consequatur, secundum illud: Qui seminant in lacrymis, in gaudio metent . Quicumque ergo seminastis in lacrymis, capite premia exsultationis. [o 1Kb] Sciat se unusquisque, quo maiora seminauit semina fletuum, maiores fructus capere gaudiorum. Species ergo futurarum beatitudinum iam  [p 1Kb] in presentibus continetur. [q 1Kb] Sicut enim nunc est relaxatio post districtionem, sic in futuro erit requies post laborem.



CAP. III.

Unde obsecro, dilectissimi, cum uniuersa Ecclesia precipue uos qui in nouam salutem regenerati candida indumenta sumpsistis, ut munus quod accepistis purum immaculatumque teneatis,  ut [a 1Kb] nitorem uestri habitus etiam in conuersatione seruetis, et tam candida sint corda uestra quam uestimenta uestra. Audistis euangelistam dicentem hodie quia quicumque in Deum credunt hi filii Dei sunt. [b 1Kb] Dedit enim potestatem filios Dei fieri his qui credunt in nomine eius, qui non ex sanguinibus, neque ex uoluntate carnis, neque exuoluntate uiri, sed ex Deo nati sunt . Ergo et uos non estis nunc ex carnis conceptu editi, sed ex Deo Patre generati. Superest ut conseruetis [c 1Kb] per sanctam uitam et conuersationem sancte originis dignitatem. Et uere iuxta id quod Apostolus ait: Sicut modo geniti infantes rationales sine dolo lac concupiscite, ut in eo crescatis in salutem . Et pax Dei, que exsuperat 421 omnem sensum, custodiat corda [d 1Kb] uestra. Per Dominum nostrum Iesum Christum, [e 1Kb] cui est honor et gloria per omnia secula seculorum. Amen.



SERMO IX. De Resurrectione Domini II.



Nunc editus ex Lectionario Patauino S. Antonii, ubi perperam Leonis pape nomen prefert.



CAP. I.

In ista die sancta, fratres karissimi, in ista die inclyta atque egregia, in ista die, de qua sacratissimus personat psalmus: Hec dies quam fecit Dominus : in hac die ablata est tristitia de corde discipulorum, et data est confusio in oculis Iudeorum. In ista die resurrectionis Domini Iesu Christi impleti tristitia discipuli, ibant quisque ubi poterant: non erat qui eos congregaret, quia iam impletum erat quod scriptum est: Percutiam pastorem, et dispergentur oues gregis . Sepulcrum tamen signatum erat signo Iudeorum, custodia militum confirmatum: intus lumen erat, quod omnino ligari non poterat. Quidquid enim signamus, totum ligare possumus, lumen ligare non possumus; ideoque eterna lux, qui in principio mundum illuminauit, et qui etiam et fuit et est eritque  semper cum Patre in unitate Spiritus sancti, unus in Trinitate, et Trinitas in unitate; ipse quidem Deus et homo per mirabilem suam resurrectionem dignatus est claue ueritatis sue corda fidelium tangere; ut quod erat obscurum illuminaret, et quod erat clausum aperiret. Ille qui famulante angelo iungebatur uerbo, ipse famulante angelo hodie resuscitabatur de sepulcro. Quasi posset aliquid obesse signatura illi, cui nulla fuit impostura, dantur custodes, qui custodirent hominem. Quem iam scierant miracula facere, demones eiicere, leprosos mundare. mortuos suscitare, se ipsum non poterat de tumulo exhibere?



CAP. II.

Sed iam corde ceca Iudeorum turba, qui legem habebant, et non intelligebant, psalmum tertium cantabant, sed Trinitatem Domini non agnoscebant. Psalmus enim tertius habet: Ego dormiui, et somnum cepi, et resurrexi, quoniam Dominus suscepit me : dum scilicet intenti et parati ad confusionem discipulorum, meruerunt inuenire  confusionem animarum suarum. Dicunt enim Pilato, quia seductor ille dixit, quod tertia die resurget, ponantur, inquiunt, milites, ne ueniant eius discipuli, et furentur eum . Si clausus erat tumulus discipulis, numquid claudi potuit sanctis angelis? An forte non poterat de 422 signato sepulcro resurgere, qui potuit de uirgine signata procedere? Signata fuit uirgo uera, et signata est sepultura uera. Generauit sine uiro uirgo uera, et ianua facta  est in sepulcro signatura uera. Dum enim adsunt isti custodes, non iam custodes, sed testes, illi poterant custodire, sed Deus disposuerat Filium suum resuscitare: angelus enim Domini descenderat de celo: uidentes custodes expauescunt. Non potuerunt uidere illum sublimem angelum, qui pleni erant falsitate Iudeorum. Permittuntur mulieres uidere angelum, quia uenerant flentes ad monumentum. Quibus dixit gaudium magnum: Scio quod Iesum queritis crucifixum: non est hic, sed surrexit, sicut dixit: uenite et uidete locum ubi positus erat Dominus . O gaudium non solum illis multeribus, sed omnium fidelium atque credentium renatorum! Surrexit, inquit.



CAP. III.

Sed ut breuiter dicam quod olim fuerat prefatum; Dauid ille rex plenus Spiritu sancto ueraciter cecinit in psalmo: Resurrexit Dominus tamquam dormiens . Quid plurima dicam per longum? Sufficiat iam fidei, quod explicare non preualet sermo. Quis noctis preterite grauem laborem,  quis diei huius comprehendere potest splendorem? Dies iste omnibus Christianis immensa gaudia propinauit, dum eum nobis Christus ceteris diebus meliorem fecit. Exsultemus ergo, karissimi, et letemur in eo, quia hec est dies quam fecit Dominus. Puto enim, fratres, quod iste dies solus magnus dicendus est, et dies in quo uerus nobis resuscitatus est dies. Iste enim dies lucet in tenebris, et tenebre eum non comprehenderunt. Tenebras dico Iudeos, qui dum diem Christum negauerunt, lumen quod acceperant perdiderunt: dum enim clamant, Crucifige, crucifige, facte sunt tenebre medio die. Ergo quia Iudei Christum per noctem comprehendere uoluerunt, inde in tenebris remanserunt. Gentes autem, et incole nationes, que a tenebris idolorum discesserunt, dies perfici meruerunt, dicente Apostolo: Qui eruit nos de potestate tenebrarum, et transtulit in regnum maiestatis sue : unde et alio dicit in loco: Filii lucis, inquit, sumus, et filii diei ,  non sumus noctis nec tenebrarum: sicut in die honeste ambulemus . Exsultemus ergo, karissimi, omnes cum omnibus, quia hec est dies quam fecit Dominus.



CAP. Iu.

Quid tibi profuit, inquam, serpens, iniquitas tua, aut quid ualuit de crudelitate persecutio tua? Ecce surrexit de sepulcro quem uos Iudei fixistis in ligno. Hodie uisus est uiuus qui putabatur occisus. Muni diligenter, Iudee, crudelitatis sepulcrum, adiice custodias militum, manda uigilias nocturnorum secretorum, ut probes mortuum quem noluisti cognoscere uiuum. 423 Dedisti Iude discipulo argenti pretium, ut occisum Christum poneres in sepulcrum: da tantumdem custodibus argentum, ut falsum audias a discipulis furatum. Erogate, erogate argentum in facinus uestrum. In uanum dumtaxat uigilatis ad sepulcrum nocturnum. Iam surrexit, iam celos ascendit, iam glorificatus est propter nos, qui se humiliauit propter nos. Quid enim estis acturi, facti ex amicis acerrimi inimici?  Quem tanto zelo fixistis in ligno, ipse sedet ad dexteram Patris in celo, ipse est qui uenit in nomine Domini, Deus Dominus, et illuxit nobis. Nobis illuxit, et uos subiecit sub pedibus nostris. Pater enim nobis compleuit quod suo Filio promisit. Quid enim nobis compleuit, et quid Filio promisit? Psalmus dicit. Dixit, inquit, Dominus Domino meo: Sede a dextris meis, donec ponam inimicos tuos scabellum pedum tuorum . Ecce enim  Christus ad dexteram Patris sedet in celo, et uos Iudeos nostris pedibus subiecit in terris. Cum Iudea ferox quem occideres comparasti, seruares tibi quod emeras, non perderes quod habebas. Ecce argentum perdidisti, et quem comparasti non possedisti.



SERMO X. De Resurrectione Domini III.


Ex eodem codice Patauino S. Antonii, in quo Leoni pariter tribuitur.



CAP. I.

Euangelium Christi maxime declaratur, quoniam eius resurrectio predicatur. Habet enim Scriptura euangelico, a Domino iam multa facta esse miracula atque signa. Nullum tamen maius fecit quam cum corpore surrexit, et terram leuauit in celum. In hac autem resurrectione Christi et miraculum est, et exemplum: miraculum est ut credamus, exemplum ut speremus. Quod enim ipse fecit in isto initio, nobis promisit in fine. Impii, qui infideles et  pagani appellantur, et Iudei carnales occisum esse Christum credunt. Hoc est ergo magnum credere, quia mortuus est Christus: hoc enim et infideles nobiscum commune habent. Credunt ipsi mortuum esse Christum. Nos autem propter resurrectionem credimus mortem: quia si mors non precessisset, resurrectio non fuisset. Qui Christum mortuum negat, et resurrectionem negat. Qui Christum mortuum profitetur, adhuc agendum est cum illo, ut et resurrexisse credat: et bene ita nobis erit cum Domino Deo.



CAP. II.

Nunc toleremus presentia, amemus futura: blandimentis seculi non delectemur, terroribus seculi non frangamur. Deus cum nobis blanditur, uitam eternam pollicetur; et cum nos terret, de gehenna minatur. Quantumuis blanditur mundus, habe delectationem illam de qua psalmus ait: Delectationes 424 in dextera tua usque in finem . Ibi iam Christus sedens, in dextera sua protegit. Inde se ostendit caput esse nostrum. uidet  laborantia membra sua, uidet in magnis tentationibus uexari corpus suum; et putatis quod caput suum curam non gerat de corpore suo? Si possunt oculi tui, ne offendas, non curare; aut aures tue recusare audire remedia unde saneris; aut lingua tua loqui nolit pro uulnere tuo, aut manus tue possunt labores recusare, ne succurrant alicui laboranti membro tuo; potest et Dominus noster iehsu Christus non curare quid agamus, uel quomodo laboremus. Quid opus est nobis dicere? Ipsum clamantem audite: Saule, Saule, quid me persequeris ? Cui pro membris suis ita dicebat, membrum suum facere uolebat. Dignetur Dominus iehsu Christus et de nobis facere membra utilia, cui est gloria in secula seculorum. Amen.



SERMO XI. In Ascensione Domini.


Editus a Quesnello ex codice S. Petri Corbeiensis, in quo S. Leoni tribuitur.



CAP. I.


Hodie, fratres, uictoria Christi completa est, hodie triumphalia uexilla eius eriguntur. De spoliatione sua dolet cum principe suo tartarus; de restauratione damni sui gaudet celestis exercitus. Hodie caro illa, que de terris subleuata est, ad dexteram Patris collocata est, quia omnes ei nature prostrate sunt, et omnis principatus et potestas ante eam incuruata est. Hodie uia noua, de qua dicit Apostolus , nobis initiata est: quia per carnem Christi aditus celi, per quem nulla prius caro transierat, reseratus est: quam adhuc uiuentem idem Apostolus dicit, quia hec membris Christi suo tempore per eamdem intraturis preparata est. Hodie apertio libri perfecta est, quem nemo potuit aperire, nisi agnus qui occisus est: quoniam sacramenta eius reuelata sunt, cum ea que in lege et prophetis inueniuntur, consummata dispensatione humanitatis eius hodie completa sunt. Descendit primo Christus,  ut nostre particeps fieret nature: postremo ascendit, ut sue nos participes faceret glorie. Descendens temporali conuersatione uisibilibus miraculis quasi lactauit infantos; ascendens dedit dona hominibus, quibus cruditi [Al. enutriti] et quasi in uirile rubur educati iam temporalem eius uisionem non appeterent, sed quo eos precesserat, toto iam desiderio sequi studerent.



CAP. II.

Quia ergo temporali eius presentia uiduati sumus, ad eternam eius ui ionem tota intentione festinemus. Dicamus ei ex uoce Psalmiste: Tibi dixit cor meum: Quesiui uultum tuum, uultum tuum, Domine. 425 requiram: ne auertas faciem tuam a me . Tota enim dispensatio humanitatis Christi nichil aliud intendit, nichil aliud fecit, nisi ut intentionem nostram ad superna dirigeret, et expleto tempore nostre mortalitatis, ad manifestam uisionem sui perduceret, perductos eterna uultus sui gloria satiaret. Quia, testante Apostolo, uidebimus eum sicuti est . Unde Psalmista: Satiabor,  cum manifestabitur gloria tua . Hec sunt bona, Ierusalem, que oculus non uidit, nec auris audiuit, nec in cor hominis ascendit: que preparauit Deus diligentibus se . Hec bona quantum poterat in enigmate contuebatur Psalmista cum diceret: Quid enim mihi est in celo, et a te quid uolui super terram ? Admirando dicebat: Quid mihi est in celo, etc.? quia celestis glorie magnitudinem, nec dicendo explicare, nec cogitando sufficiebat comprehendere.



CAP. III.

Hec ergo esuriamus, hec sitiamus, quoniam ad hoc Pontifex summus pro nobis precursor in uera sancta sanctorum, ad dexteram scilicet Patris, ascendit, ut spem membrorum suorum confirmaret, eo secuturam gregis humilitatem, quo suum credit precessisse pastorem. Sic enim ipse Dominus promittit discipulis: Ubi fuerit corpus, ibi congregabuntur et aquile . Aquilas uocat sanctos qui cupiunt dissolui et esse cum Christo . Fertur enim natura esse aquilarum ultra mare odoratu suo cadauera sentire, et eo celeri uolatu suo ad saturandam esurtem suam festinare. Hec ergo esuries aquilarum desiderium sanctarum significat animarum, que caput suum extra mundi turbines in summa quiete locatum fidei naribus sitientes [An. sentientes], spei uolatu presentie Conditoris uellent assistere, et satietate uultus eius sine fine gaudere. Hec quippe huius solemnitatis est ratio, ut Christum ad dexteram Patris iam regnare credamus, et interim eum quasi geminis uirtutum alis, caritatis scilicet et spei, subsequamur; ut cum tradiderit regnum Deo et Patri , cum eo sine fine regnemus.



CAP. Iu.

Igitur secundum quod hortatur Psalmista, quia Dominus regnauit, exsultet terra , id est Ecclesia; exsultet in fide, quoniam tu Dominus altissimus super omnem terram, nimis exaltatus es super omnes deos . Exsultet in spe, quoniam replebimur in bonis domus tue. Exclamemus  ex medullis cordis cum Apostolo: Quis nos separabit a caritate Christi? tribulatio, an angustia? an fames. an nuditas, an gladius ? Cum enim de spe perduxerit nos ad speciem, erit Deus omnia in omnibus . Ipse cibus et potus, ipse uestitus, et omnia que honeste cogitari et desiderari possunt ab omnibus. Hoc donatiuum Christi milites concupiscant, et militiam suam non deserant, donec hereditatem immarcescibilem ab imperatore suo completo agone percipiant.



426 SERMO XII. De sanctissima Trinitate.


Nunc primum in lucem emissus ex Lectionario capituli ueronensis, in quo inscribitur: Homilia S. Leonis pape super cap. Xu Euangelii S. Ioannis, uers. 26.

Ex multis S. Euangelii locis inuenimus quia discipuli  ante aduentum Spiritus sancti minus capaces erant ad intelligenda arcana diuine sublimitatis, minus fortes ad toleranda aduersa humane prauitatis. Sed eis adueniente Spiritu sancto cum augmento diuine agnitionis data est constantia incendi aduersi mundi huius. Unde nunc illis Dominica promissione dicitur: Cum uenerit Paracletus, quem ego mittam uobis a Patre, Spiritum ueritatis qui a Patre procedit, ille testimonium perhibebit de me, et uos testimonium perhibebitis, quia ab ini io mecum estis . Notandum autem in primis quod Dominus Spiritum ueritatis et a se mittendum esse testatur, et eumdem mox a Patre procedere subiungit; non quod idem Spiritus aliter a Patre procedit quam a Filio mittitur, sed ideo eum Filius et a se micti et a Patre dicit procedere, ut aliam Patris, aliam esse suam personam designet, ac in eadem distinctione personarum unam esse operationem ac uoluntatem suam cum uoluntate Patris et operatione denuntiet. Cum enim eiusdem Spiritus gratia datur hominibus, mittitur profecto  Spiritus a Patre, mittitur a Filio; procedit a Patre, procedit et a Filio, quia eius missio ipsa processio est qua ex Patre procedit et Filio. ue it ex sua spontanea uoluntate, qui sicut cequalis est Patri et Filio, ita eamdem habet uoluntatem cum Patre et Filio, Spiritus enim ubi uult spirat ; et sicut Apostolus enumeratis donis celestibus ait: Hec omnia operatur unus atque idem Spiritus, diuidens singulis prout uult . Adueniens autem Spiritus sanctus testimonium de Domino perhibuit: quia discipulorum cordibus aspirans omnis que de illo erant sentienda mortalibus clara illis luce reuelauit, quod uidelicet equalis et consubstantialis Patri erat ante secula, quod consubstantialis tactus est nobis in fine seculorum, quod de uirgine natus sine peccato uixit in mundo.


Finis deesse uidetur.



427 SERMO XIII. In Natali S. uincentii martyris.



Leoni ascriptum inuenimus in ms. uallicellano Xu, unde in aliquibus editionibus post Leonis Sermones subiectus est. A Quesnello primum in appendicem reiectus, et cum duobus mss, ab eodem recognitus hic exhibetur, qui et Hispanum esse auctorem in monito nostre prefationi inserto non improbabiliter coniecit. Hoc Quesnelli iudicium approbant PP. Maurini, qui hunc sermonem in plerisque codicibus Augustino tributum recuderunt in append. Augustini tom. u, serm. 188.



CAP. I.

Cunctorum licet, dilectissimi, gloriosas martyrum passiones, [a 1Kb] quos distincta regionibus loca meruerunt, una fides faciat omnibus indiscreto honore uenerabiles, propriam tamen sibi in hoc uenerationis obsequio illi uindicant dignitatem, qui Ecclesiam Dei et documentis pre ceteris erexerunt, et patrociniis adiuuerunt. Inter quos iuste beatum leuitam uincentium, cuius confessione et morte Christum  incredulis predicatum incunctanter agnoscimus, catholicis studiis [b 1Kb] celebramus. Qui ut fidelium deuotionem Deo studiosius commendaret, altiori caritatis [c 1Kb] flammescens affectu, morti sese tandem fideliter obtulit, quo uidelicet robur fidei in solidissima petra Christo fundatum sequacibus imitandum daretur; necnon et semen apostolice predicationis  per cum pluribus disseminatum, ope sue intercessionis tutum, ac perfecte consummationis fruge refertum in celestibus demum horreis conderetur. Hunc ergo amelius propria uenerentur, quem etiam peregrina mirantur: quatenus eis se largiorem exhibeat in beneficiis, quibus se amabiliorem cognoscit in gaudiis, fiatque in eius solemnitate uberior letitie ambitus, de quo fidei creuit effectus.



CAP. II.

[d 1Kb] Huius denique spiritus tanto uirtutum munere claruit, ut sacri mini terii fultus officio, qui Filium Dei Dominum nostrum secuturus esset in passione, eiusdem Christi calicem credentibus prius ministraret in salutem. Cuius haustu feliciter mente ebriatus, rabidi hostis atque in Christum seuientis insaniam interritus adiit, modestus sustinuit, securus irrisit, sciens paratus esse 428 ut resisteret, nesciens elatus esse [e 1Kb] quo uinceret: quia cuius amore spiritalibus armis premunitus resistebat. eius adiutorio quidquid penarum in illum furentis ira excogitabat, insuperabilis fortiter patiendo uincebat. Ideo  hunc non lamine ignite sartaginis, non equulei, non ungule ferreeque manus, non uires pauende cedentium. nec dolor scissorum membrorum, non foci fragor et strepentis in patentibus uisceribus salis iniectio, Daciani quiuerunt aliquatenus subdere iussioni. Sed dum in tantum eius uecordie tumor excresceret, ut tantis passionum subactum doloribus aut uicisse aut interemisse se letabundus extolleret, suscepta spe frustratus, unde uictor uisus est apparere, inde uictus compulsus est erubescere: quoniam quo Dei martyr duriori urgebatur pena, eo ampliori confessionis exsultabat constantia. [f 1Kb] Unde ipsius passionis uel ultima peruidere, seu memorari, fratres, euidentius placet; quatenus animaduertat sanctitas uestra quo diabolus [g 1Kb] suum perduxerit dolis ministrum, uel quomodo Christus suum in finem usque seruauerit famulum.



CAP. III.

Ex quo illud sane erat mirabile, quia quantum iste extrinsecus multiplici penarum genere  contritus arctabatur, tantum intrinsecus exsultante interiori homine dilatabatur; quantumque ille exterius iactantia temporalis potentie [h 1Kb] inflabatur, tantum interius despici se perpendens, interiori uexatus homine prefocabatur. Contemni se uidens seuiebat, nec in quem iam uindictam inferret inueniebat. uidebat namque deseuientium manus carnificum plus in eo in uenire uulneris quam corporis, solumque uigentem [i 1Kb] spiritum eo stultitiam exprobrare suam, quo prouocabat ueritatis norma. Quapropter credens quod causam confusionis auerteret, si personam que se spreuerat abstentaret, minusque Dacianus erubesceret si uincentium populus non uideret, iussit eum a publico remoueri. Sed ne sic quidem careret supplicio, [i 1Kb] contusa qua iacebat testa substernitur: ut uis acuminis concisam molem superiecti corporis plus discinderet, atque reddita tormentis membra que se carent obuia susciperent [k 1Kb] fragmenta.



CAP. Iu.

Fallitur tamen uincendi opinione ceca crudelitas. Nam diuina bonitas dilectum suum amplius  in confessione comitata infert nouam tenebris lucem, et tabernaculum 429 splendidum obscurum reddit ergastulum. Fouebat laceros arius medica Dei manus, et uenustiori pristine sanitatis augmento fossi lateris damna supplebat. Inselita igitur huius luminis claritate perculsi, obstepuere custodes, quin et uocem, angelis hymnum Deo concinentibus, mens pallidi  ianitoris expauit. [a 1Kb] Currit exanimis minister ad presidem, quem grauius relatio nuntii quam ictus erat percussura gladii: et cum non posset ex magnitudine rei tacere quod uiderat, tremor iudicem occupat, dolor lacerat, furor inflammat; et ne in penis uincens uincentius gloriam obtineret martyrii, Citius, inquit Dacianus, pro lucatur e carcere, ne dum insistimus rebellem punire, uideamur eum potius uictoria coronare. Profertur itaque ex illo tetri carceris barathro, celesti quidem gratia pulchrior, et si adhuc esset passurus, robustior. Sed ubi desiderium ad regni uocationem tendentis nullo penarum uel mortis genere frangendum intelligit, iubet inuida mens lenioris strati fulcra substitui, ac blandiori eum requie confoueri: scilicet, ut si amoto paululum carnifice, animam quietus exhalaret, diceretur non esse occisus, sed mortuus: quasi non eum pena peremerit, cum quo et pena simul perierit.



CAP. u.

Interea beatum uincentium celestis aula suscipit, ac beate felicitatis munere donat. Ad  cuius ingressum angelici letantur spiritus, omnesque simul conciues gratulantur sancti. Nosque tibi gratias agimus, Domine Iesu, quod anima tuo digna consortio, que pertinax tulit supplicium, mendax fugit obsequium; et que fuit contenta persecutor quod fureret, sit dedignata quod parceret. Cognito igitur sancto eius abscessu iudex insanus, et quia Christus uicisset in uincentio [b 1Kb] nesciens Dacianus, illius sibi promittit cadaueris expositione uindictam, cuius gemit ex uirtute uictoriam. Feris namque et canibus decepta furoris superbia absumendum proiici mandat lictoribus: ut tali pastu eorum impleret uentrem quorum ipse gerebat mentem. Sed ut diuinis excrescentibus beneficiis maioris uictorie uincentio gratia [c 1Kb] conferretur, mittitur coruus, auis amica cadaueribus, expositas corporis dapes seruatura ieiuna.



CAP. uI.

Hinc, fratres dilectissimi, hinc aduertite distincta meritorum obsequia. Etias quondam  impias Achab uel Iezabelis manus caute declinans , in deserto coruis ministrantibus 430 pascitur; assertor autem ueritatis uincentius Daciani rabie peremptus, feris exponitur consumendus;  sed coruo famulante seruatur illesus. Obtinuit ergo Elias diuino nutu, coruis prestantibus, quo aleretur: prestitum est uincentio, obsequente quoque coruo, ne comederetur. Qui ut celitus se custodem designatum ostenderet, aduentantes reliquas aues eminus non segni impetu perturbabat: inter quas immanem quoque lupum propius accedentem, ueluti qui commissum thesaurum sacrilega audacia attaminare presumeret, pennis et alis diuerberans procul abegit. Sed ille quod non tam ad inferendam uenisset iniuriam, quam ad augendam miraculi pompam, quadam sui habitudine stupidus indicabat. O impudens furor et stulta uesania! Coruus obsequitur, lupus ueneratur, Dacianus persequitur, nec erubescit uelle se adhuc lerox perdere, quem mansuefacta bestialis feritas satagebat protegere.



CAP. uII.

Unde ad occulendam martyris laudem, non iam secretum, sed profundum elegit: credens sibi ad delitescendam eius gloriam non claustra  fidem seruatura, sed maria: quasi non idem elementi dominus esset, per quem dudum ei carceris abdita celesti fulgare radiata micuissent. Datur nantis mergendum corpus in fluctibus, ut ad auxilium saltem equora proficerent, cui ad uincendum Christi militem terra defecisset. Enauigatis itaque magna ex parte freti gurgitibus, proiectum inter sorbentes undas prepotens est Dei dextera consecuta, et que spiritum intulerat in celum, corpus mox retulit ad sepulcrum. Sic predicator ueritatis, karissimi, nec tormentorum uincitur penis, nec tenebrosi carceris superatur angustiis. [d 1Kb] Non a bestiis dilaniatur, non profundo celatur, sed littori redditur, preconio diffamatur, ut qui uere confessus fuerat nomen Deitatis, ueritate sibi adesse experiretur diuine suffragia bonitatis. Cuius gloriosam uirtute uitam ita pretiose mortis gratia decorauit, ut quod uiuendo docuit, moriendo constanter [e 1Kb] astrueret: eratque consequens quatenus ad eius uisionem per mortem attingeret, quem probabilis uite conuersatione semper attestatus  fuisset; sciens quod de contemptu presentis uite gloria surgit beatitudinis eterne: prestante Domino nostro Iesu Christo, qui uiuit et regnat [f 1Kb] in secula seculorum. Amen.





ADMONITIO IN SEQUENTEM SERMONEM.


Sequentem sermonem Leoni inscriptum Quesnellus e Parisiensi codice mutilum seu fine expertem edidit. Nos integrum e mss. uat. 1271 et 6454 proferimus, aliquot scilicet capitibus additis, que cum antecedentibus et stylo et rebus ipsis coherent, ac sermonem perficiunt.

Idem Quesnelius huic sermoni monitum premisit, quo S. Leoni eumdem asserere uisus est: »Subsequentem, inquit, de S. Petri Cathedra sermonem, quem publico damus, suppeditauit nobis uetus codex ms. bibliothece Regie numero 341 notatus, ex quo a nobis descriptus est. Leonis nomen prefixum habet in codice hoc modo: In Cathedra S. Petri apostoli sermo S. Leonis pape; nec dubium quin nostri, quantum ex stylo deprehendi potest, qui Leonino concinere mihi omnino uidetur; nec quidquam occurrit unde ille pontifici nostro abiudicari debeat. Hoc sane extra dubium dictum esse Rome et a Romano aliquo pontifice istum sermonem, ut ex pluribus locis argui potest, et plures phrases uocesque Leoni familiares hic inueniri. Petrus, inquit iste, populo Dei prelatus est; que uox, in eo significatu rara, legitur in epist. 12 , c. 11: Qui ergo scit se quibusdam esse prepositum, non moleste ferat aliquem sibi esse prelatum. Ignitos celestium spirituum cetus hic laudat: Paulum ignitum, cor igniri, Spiritum sanctum ignire, scribit Leo locis in dissert. 2 notatis: Gratie diuine largitas, sinister hedorum numerus, cauta prouisio, incauta districtio, frementium bestiarum insidie, ex ore ueritatis, et plures alii loquendi modi Leonem representant in certis scriptis similiter loquentem. Que in isto sermone de cantu ecclesiatico deque ornatu templorum habentur, nemo, opinor, recentioris etatis indicium esse suggeret: de cantu enim sepe meminit S. Leo, ornatum uero templorum in festiuis diebus usurpatum uel solus 40  sermo S. Leonis, qui est de Quadragesima tertius, statim ab initio probat a Leonis etate non esse alienum. Festiuitatis Cathedre antiquitas asseritur, tum ex laterculo perantiquo apud Aegidium Bucherium, in quo ita habetur: uIII kal. Februarii Natale Petri de Cathedra; tum, et certius quidem, ex canone 22 concilii Turonensis II. Si enim tunc temporis, hoc est anno Christi 566, agebatur in Gathis, iampridem dubio procul in Ecclesia Romana celebrari debuerat. Immo etiam in Gallicana antiquam iam tum fuisse probat idem canon. Superstitiones enim propter quas resecandas sancitus est, non nisi post longa ab illius festi institutione temporum spatia irrepere cepisse probabile est. Adde quod hec primis Ecclesie temporibus uiguit consuetudo, ut eorum episcoporum,  qui celebriores fuerant, consecrationis dies quotannis celebraretur, quemadmodum ex SS. Gregorii Magni, Ambrosii, Basilii et aliorum exemplo manifestum est. Quam potiori uero iure pontificatus principis apostolorum Ecclesieque primatis, annua debuit festiuitate recoli, saltem in Ecclesia Romana, ubi sedem fixerat. Cum porro duplex modo constituta sit Cathedre S. Petri commemoratio ex Pauli Iu Romani pontificis decreto anni 1557, una XuIII kal. Februarii pro Romana, altera uIII kal. Martii pro Antiochena, constat unicam olim fuisse in Ecclesia solemnitatem uIII kal. Martias, qua utriusque memoria, uel potius generaliter assumptio S. Petri ad episcopatum honore debito celebrabatur. Perseuerauitque in Romana Ecclesia usque ad Pauli Iu decretum, quod a Gallicanis Ecclesiis sero admodum usu receptum est, ut ex Breuiariis et missalibus patet; sed nec hodie ab aliquibus recipitur. Ceterum, cum sermo de Cathedra S. Petri, qui sub S Augustini nomine circumfertur, iampridem a uiris eruditis, tamquam spurius fetus in appendices relegatus sit. nullum est illius festiuitatis monimentum quod ad huius antiquitatem accedat. Ex quo etiam laterculus Syluii a Ioanne Bollando iam ex parte editus, uel suppositionis arguitur, uel saltem deprauationis eo loci ubi pro festo Cathedre uIII kal. Martii, depositionem utriusque apostoli notatam habet. Plura de hoc festo uidere est apud emin. card. Baronium, tum in Annal. tom. I, tum in Notis ad Martyrologium: necnon et apud doctissimum nostrum Carolum Le Cointe Annalium Ecclesiasticorum Francie conditorem, tom. II, ad an. Chr. 566, n. 18 et seqq.« Hec cum ille suo loco in prima editione statuisset, re maturius expensa in prefatione generali, quam postremo impressit, sermonem Leoni tribuisse penituit. At in prefatione secunde editionis. num. 3: Re iterum examinata, inquit, styloque perpenso, ad primam mentem redimus, hunc sermonem Leoni abiudicare non ausi.

Mirum uero maxime accidit, homini in Leonis lectione uersato uideri potuisse sequentis sermonis stylum cum Leonino concinere. Primo enim formula c. 1: Dilectissimi fratres, et illa c. 3 bis repetita: Fratres karissimi, a Leonis Sermonibus omnino aliene sunt. Dein adiectiuum barbarum discordabile c. 2 et  illa, quibus cap. 3 S. Petrum consulentem nobis celestis curie consulem uocat, a Leonis Latinitate atque ratione nimium abhorrent; adeo ut nichil conferant uoces ignitos, gratie largitor. alieque eiusmodi, que non tam in Leone quam in aliis scriptoribus similiter reperientur, uti legimus in uita S. Honorati ab Hilario scripta num. 3, largitorem gratie Deum, num. 32, ignito sermoni suo, etc. Eiusdem generis sunt capita que adiecimus. Nam, ut omittamus allegoricas uoces, senatores mundi, in celesti curia, regna siderea, ea presertim cap. 5, ut ad uos, fratres mei, qui in Christo uiuitis, lingue nostre passibus redeamus, a Leonis nostri stylo alienissima sunt. Preterea quod de multitudine simoniacorum in luxuria uiuentium eodem capite traditur, sequiori seculo conuenit. Hinc pluribus mss. conspirantibus in solius Leonis nomine preferendo, forte alicuius Leonis Romani pontificis hic fetus est, qui posteriori et corruptiori euo floruerit. Quod porro Quesnellus animaduertit de notata depositione apostolorum Petri et Pauli uIII kal. Martii in Calendario Syluii, conferendum est cum iis que de huius Calendario statuemus in obseruationibus ad sermonem 82, num. 4.



433 SERMO XIu [Al. inter Leoninos XCuI]. In Cathedra S. Petri.



Ex cod. ms. Bibliothece Regie a Quesnello editus, et ex uaticanis suppletus.



CAP. I.

Adest, dilectissimi fratres, beati apostolorum principis gloriosa solemnitas, quam tota debemus animi alacritate suscipere, tota mentis deuotione celebrare. Cum enim dies martyrii eius merito habeatur in toto orbe clarissima, hec non impari est totius Ecclesie sancte gaudio celebranda. In illa siquidem alternantibus hymnidicis angelorum choris est ineffabiliter coronatus; in ista uero exsultantibus undique fidelium turmis pontificali cathedra cum magna gloria est sublimatus. In illa ad suam beatitudinem celi conscendit thronum; in hac uero ad nostram salutem sancte Ecclesie adeptus est principatum. In illa ignitis beatorum spirituum cetibus 434 est aggregatus, ut premia eterna ipse susciperet; in ista uero populo Dei prelatus est, ut nos  omnes ad premia eterna uocaret. Illa ergo festiuitas precipue est angelorum; ista autem specialiter est fidelium populorum. Sed per gratiam illius qui interfecit inimicitias in semetipso in uno nouo homine faciens pacem , que poterat esse propria singulorum, [a 1Kb] communis facta est omnium, hominum scilicet et angelorum.



CAP. II.

Hanc itaque solemnitatem nostram, ut ita dixerim, dilectissimi, duplici, ut dignum est, iucunditate colamus; et non modo exterius, sed etiam interius pleno animi desiderio celebremus. Hinc ergo suauiter modulantium symphonie resonent; illinc concordes animorum motus [b 1Kb] alternent. Adornetur luminaribus ecclesia; resplendeat uirtutibus conscientia. Mundetur sordibus basilice pauimentum, purgetur uitiis interioris hominis templum, dicente Paulo: Templum Dei sanctum est, quod estis uos, et 435 Spiritus Dei habitat in uobis . Nihil dissonum [c 1Kb] deprehendatur in uocibus, nichil  discordabile reperiatur in moribus. Habet enim sancta dies dignitatem suam; habet et mens nostra solemnitatem suam. Illa uidelicet, ut a laboriosis huius mundi negotiis uacetur, ista uero, ut ab estu terrene concupiscentie, et ab omnium uitiorum illecebris abstineatur. Illa ut ornamentis uisibilibus splendeat, ista ut uirtutibus enitescat. Sed [d 1Kb] qui tam egregium pastorem hodierna die ex diuine gratie largitate suscepimus, qua temeritate ad loquendum uobis ex nostra parte os aperire tentamus? Intueamur ergo oculis fidei beatissimum pontificem nostrum episcopali subsellio sublimatum, sacerdotalibus infulis redimitum, populo suo per semetipsum loquentem, et in conuentu sancte Ecclesie more solito concionantem. Ipse, ipse per semetipsum dicat quod et uobis et nobis agendum esse decernat. Ecce, o beatissime pastor noster, nos tue oues simul adsumus, et ut nobis doctrine tue alimenta tribuas, humiliter obsecramus. Sed nec etiam oues ex nobis esse possumus, nisi ipse nos instruas qualiter uellus innocentie induere  debeamus. Ais enim: Quasi modo geniti infantes rationabile sine dolo lac concupiscite, ut in eo crescatis in salutem .



CAP. III.

Iam [e 1Kb] uero quia qualiter oues fieri debeamus audiuimus, restat ut nobis insinuet qualiter etiam sinistrum lasciuientium hedorum numerum effugere ualeamus. Obsecro, inquit, uos tamquam aduenas et peregrinos, abstinere uos a carnalibus desideriis, que militant aduersus animam ; et ut hanc mortificationem carnis, quam docet uerbo, precipuo confirmet exemplo, Christus, inquit, passus est pro nobis, uobis relinquens exemplum, ut sequamini uestigia eius . Solent autem custodes pecudum a noxiis herbis gregem suum studiose compescere, et in longinquos saltus sincera pascua indagando migrare; et cum ab aliis, interitum cauendo, prohibent, alia uitam refouendo prebent. Alibi enim noxia subtrahunt, alibi profutura permittunt: ne dum a uenenatis pabulis cauta prouisione ieiunant, a  salutiferis quoque uacue, incauta districtione deficiant. Quia igitur pastor noster a mortiferis carnalium desideriorum pascuis nos prohibendo cercet, ad salutaria iam uireti spei nostre ora [a 1Kb] relaxat. Ait enim: Per resurrectionem Iesu Christi ex mortuis, qua uocauit nos in spem uiuam, in hereditatem incontaminatam et immarcescibilem conseruatam in celis . uoces ergo custodis nostri beati Petri apostoli, fratres karissimi, erectis cord um auribus intendamus, et rectam uestigiorum 436 eius tineam tenentes, a pascuis ad que uocat nusquam exorbitemus. Si enim consilium eius libenter admittimus, frementium bestiorum insidias non timebimus. Numquid enim custos noster super gregem suum studiose non uigilat, et ferarum incursus ut caueri debeat sollicitis uocibus non clamat? Diabolus enim, inquit, tamquam leo rugiens, circuit querens quem deuoret: cui resistite fortes in fide . Expedit ergo, fratres [b 1Kb] karissimi, ut consulentem nobis celestis curie consulem intentis cordibus audiamus, et certissimum  salutis nostre consilium paruipendere formidemus. Hic est enim qui ex ore ueritatis audiuit: Tu es Petrus, et super hanc petram edificabo Ecclesiam meam, et porte inferi non preualebunt aduersus eam; et tibi dabo claues regni celorum. Hic est qui audiuit: Quodcumque ligaueris super terram, erit ligatum et in celis, et quodcumque solueris super terram, erit solutum et in celis .



CAP. Iu.

Non ergo debet ab homine in sua predicatione contemni, qui a Creatore et Redemptore hominum tante dignitatis priuilegio meruit honorari. Terribile est eius consilium negligenter despici, cuius et celum et terra subiecta sunt potestati. Qui celum claudit et aperit, terrena pro suo arbitrio ligat et soluit. Sic namque ecclesiastici primatus cathedra diuinitus sibi est tradita, ut perpetua sit soliditate fundata. Ab exordio quippe mundi multas cathedras non solum bonas, sed etiam malas fuisse cognoscimus in populo Dei [c 1Kb] . De bonis namque dicitur: Exaltent eum in ecclesia plebis; et in cathedra seniorum laudent [d 1Kb] Dominum , qui precepta doctorum sancte Ecclesie operibus seruant. Cathedram Isrelitico populo Moyses tenuit, de qua per se ueritas [e 1Kb] dixit: Super cathedram Moysi sederunt Scribe et Pharisei . At contra [f 1Kb] de reprobatorum cathedra per Psalmistam dicitur: Beatus uir qui non abiit in consilio impiorum, et in uia peccatorum non stetit, et in cathedra pestilentie non sedit . In cathedra enim pestilentie residet qui errorum pestes populum docet.



CAP. u.

Huiusmodi cathedras Dominus mystice subruit, cum uendentes de templo pariter et ementes eiecit. Scriptum quippe est: Nummulariorum effundit es, et cathedras uendentium columbas euertit . Hanc pestilentie cathedram Simon ille magus acquirere uoluit, cum Spiritus sancti gratiam emere concupiuit. Sed hanc manus apostolice lingue,  antequam edificaretur, euertit, 437 et nascentem pestiferam heresim in ipsa radice succidit, dicens: In felle enim amaritudinis et obligatione peccati uideo te esse. Non est tibi pars, neque sors in sermone isto . Hoc apostolice sententie gladio effossi sunt omnes qui ecclesiasticos honores uel emere inhiant, uel uendere non formidant. Quorum miserabilis multitudo hodieque in sancta Ecclesia cernitur, qui donum Dei contra Dominum possidere ad suam libidinem non uerentur; qui nempe etsi exterius uideantur uiui, iam fetent in perpetua damnationis morte sepulti. Qui lucrum animarum querere pro nichilo ducunt, et miserrimam carnem in deliciis et  in fetore luxurie nutriunt. Contra quos melius puto tacere quam pauca dicere. Non enim ad dilacerandum et corripiendum eorum mortale periculum pauca uerba sufficiunt contra quos celum et terra et omnia elementa damnationis testimonium proferunt. Nunc ergo contra ossa arida loqui desistimus, ut aduos, fratres mei, qui in Christo uiuitis, lingue nostre passibus redeamus.



CAP. uI.

Fundemus itaque, dilectissimi, in beati Petri apostoli fide nostre mentis habitaculum, ut ab omni aduersitatis impetu manere possit illesum. Exemplo scilicet uiri prudentis, de quo Dominus in Euangelio dicit: Qui edificauit domum suam supra petram: uenerunt flumina, flauerunt uenti, et impegerunt in domum illam, et non cecidit, [g 1Kb] fundata enim erat supra petram . Reducamus ad mentem quod per Paulum dicitur: Non possumus hic gaudere cum seculo, et illic regnare cum Domino: et iterum: Per multas tribulationes oportet nos intrare in regnum Dei . Ecce hic beatus apostolus  Petrus, cuius hodie festiuitatem colimus, qui Domino nostro Iesu Christo tam charus et familiaris exstitit, qui tantam potestatem non solum in terra, sed etiam in celo, ipso tribuente, suscepit, per crucis tamen martyrium regna siderea penetrauit.



CAP. uII.

Carnem ergo nostram, dilectissimi, cum uitiis et concupiscentiis assidue mortificantes, apostolica precepta studiosissime obseruemus: quia ipsis iudicibus de nostris actibus reddituri rationem sumus. Ipsis enim dictum est: Amen dico uobis quod uos qui secuti estis me, in regeneratione, cum sederit Filius hominis in sede maiesta is sue, sedebitis et uos super sedes duodecim iudicantes duodecim tribus Isrel . Ipsi sunt senatores mundi, de quibus scriptum est: Nobilis in portis uir eius, cum sederit cum senatoribus terre . In eorum ergo fide fundati, eorum doctrinis instituti, sic studeamus cum diuino adiutorio hanc mortatem uitam temporaliter ducere, ut cum eis in 438 celesti curia  sine finegaudere mereamur: predicante [Forte prestante] Domino nostro Iesu Christo, cui est honor et gloria in secula seculorum. Amen.



SERMO Xu. In Annuntiatione beatissime Dei Genitricis et uirginis Marie.


Hic sermo perperam Leoni pape inscribitur in duobus Lectionariis S. Benedicti Padilironensibus; et subiicitur in uno ms alii sermoni eiusdem festiuitatis Leoni pariter attributo, cuius mentionem fecimus in prefatione huius appendicis num. 30. Sicut autem ibidem probauimus eum esse antiquam uersionem sermonis S. Procli episcopi Constantinopolitani, ita et hunc ex simili sententiarum ac scribendi ratione ineditam interpretationem esse alterius sermonis eiusdem auctoris non improbabiliter credimus, cum presertim plures ipsius orationes desiderari compertum sit.



CAP. I.


Aduentum Domini et Saluatoris nostri, quo hominum genus indutus, dignatus est nos uisitare, per totum hocce seculum uniuersalis frequentat Ecclesia, et aniuersario reditu efficitur ualde iucunda. Quod enim semel pro redemptione salutis proprie factum credens, mundus accepit, colendum in eternas progenies posteris consecrauit; fecitque tunc ut ex ueteri uita in nouitate mentis letitia nasceretur. Nunc ergo transacti temporis miraculum ante oculos presentatur, dum ea que dudum gesta sunt diuine lectiones preferunt solemniter, et annuis uicibus deuotissime celebrantur. Ecce audiuimus, cum sanctum Euangelium legeretur, missum a Domino  de regalibus thronis Gabrielem archangelum promittentem Marie uirgini filium . Ingressus namque ad eam, que hominibus uerecunda secreto latebat in abscondito, sermonis auspicio taliter salutauit: Aue, Maria. inquit, [a 1Kb] aue, gratia plena, Dominus tecum. O annuntiatio mirifica! O salutatio peregrina, plenitudinis copiam portans, et uirgineum pectus illustrans! Descendit igitur angelus flammigeto uolatu micans, et Marie domicilium simul et mentem sue claritatis fulgore collustrans. Preueniens iudicem preco, tam preclarus et mitis, tam festinus et properans, ut in pretorio uirginitatis, que secreta manebat in terris, suscipi potuisset Dominus maiestatis. Aue, inquit, Maria; aue, gratia plena, Dominus tecum . Qui te creauit iam te preelegit: 439 quem paritura es, iam te repleuit.



CAP. II.

Turbata itaque illa in introitu eius, erat cogitans quis sic benedixerit ei; que modestum apud se retinens propositi sancti silentium, et incognitum habens uirile alloquium, turbatur angelo salutante,  stupetque sibi taliter benedicentem: non tamen ausa est preuenire loquentem. Mirans enim apud se diutius [b 1Kb] cum timore animo conferebat quid sic benediceretur. Que cum prolixius cogitans hesitaret, et angeli presentiam fortius notaret , aspexit in eam Gabriel illustris archangelus, Trinitatis sacrosancte legatus, celestiumque conscius secretorum, et ait: Ne timeas, Maria: inuenisti enim gratiam apud Deum. Ecce concipies in utero, et paries filium, et uocabis nomen eius Iesum; hic erit magnus, et Filius Altissimi uocabitur; et dabit illi Dominus Deus sedem Dauid patris [c 1Kb] eius, et regnabit in domo Iacob in eternum, et regni eius non erit finis . Tunc Maria hec angelica uerba ponderata examinatione auscultans, et mentis statera prudentissima uirgo perpendens ait: Quomodo fiet istud quod dicis, quoniam uirum non cognosco ? Habebo filium, que nescio uirum? Portabo  fetum, que maternum non habeo succum? Mamillis aridis unde prebebo labiis infantis sugere postulantis; quando [d 1Kb] torum mei cubiculi nec ingenitus amor possederit iuuenilis, nec amplexus aliquando concesserit maritalis? Et angelus: Non ita, inquit, Maria, non ita. Noli expauescere: noli [e 1Kb] de tue sanctitatis integritate sollicitudinem gerere. Intacta manebis, et de prole gaudebis, de filio. Sine coniunctione mortalis uiri efficieris nurus Altissimi, quia Filium generatura es Dei. Ioseph uero ille uir castus et iustitie nomine decoratus, non maritus, sed custos tuus, non accedet ad te; sed Spiritus sanctus superueniet in te; nec ardebis [f 1Kb] carnali libidine, nec sponsus adherebit, sed uirtus Altissimi obumbrabit tibi: propterea quod nascetur ex te sanctum, uocabitur Filius Dei . O domicilium Deo dignum! Priusquam angelus luculentissima testificatione sibimet approbaret, quod de palatii aula paterni delatum, et quale illud est, propriis auribus susciperet; nullum uerbum protulit ore pudico, [g 1Kb] nullum responsionis  assensum. At ubi Maria illesam uirginitatem audiuit ueridica astipulatione firmatam, respondit continuo, in sanctissimo pectore perornate componens affuturum cubiculare secretum: Ecce, inquit, ancilla Domini; contingat mihi secundum uerbum tuum . Tamquam diceret: 440 Paratum cor meum, quia intactus permanet uterus meus. Contingat mihi, Gabriel archangele, secundum uerbum tuum. ueniat ad habitaculum suum, qui in sole posuit tabernaculum suum. Oriatur mihi uirgini permanenti Sol iustitie,  in cuius pennis eterna permanet sanitas; qui perpetua castitate florescens, [h 1Kb] in ea perdurare decreuit integritas. Egrediatur sicut splendor iustus, et saluator quasi facula accendatur. Solis facula totum illustrat, et que forsitan obstare uidentur radiis suis [i 1Kb] peculiaria interius penetrat, et nichil penitus dissipat. Procedat iam ad oculos hominum speclosus forma pre filiis hominum; procedat sponsus de thalamo suo, quia secura facta sum de proposito meo.



CAP. III.

Quis istam generationem, fratres mei, poterit sermone narrare? Quis linqua uel facundia ualeat explicare? Intemeritas seruatur uirginitatis . . . . nature, et infans intrinsecus coalescit in uirgine. Dum uero impletum est tempus ut pareret, expositus est partus sacer, [i 1Kb] cuius conceptionis modum homo non nouerat pater. Hec est ineffabilis coniunctio nuptialis uerbi et carnis, Dei et hominis. Ita namque factus est inter Deum et hominem mediator Dei et hominum homo Christus iehsu ; et ideo pretiosissimus coniugii thalamus electus est uirginis  uterus, ut quia ex peccatis sordentibus squalidus effectus fuerat mundus, ueniens Creator mundi sine opere mundi, ex mundis uisceribus effusus [k 1Kb] in mundum, et nouo miraculo, natus in mundo, mundum redderet mundum. uenit namque filius hominis, sicut ait ipse Filius Dei et hominis, non ut iudicet mundum, sed ut saluum faciat mundum . Dic mihi iam, queso, sancta sanctorum mater, que matutini floris odorem et niueum lilium conuallium sine sulco humane propaginis et sine imbre carnalis seminis in sinu Ecclesie germinasti: dic, queso, mihi, unica mater, quibus manibus uel quo Diuinitatis articulo in utero tuo formauit filium cuius Deus solus est pater. Dic, obsecro te per Deum, qui talem fecit te, ut ipse fieret in te; dic, inquam, mihi, quid boni gessisti; quantum premium obtulisti; per quas potestates ambisti; quos etiam patronos habuisti; que suffragia promisisti; quo sensu uel qua cogitatione ad hec, ut acciperes, peruenisti, ut uirtus et sapientia Patris,  que attingit usque ad finem fortiter, et disponit omnia suauiter , totus ubique manens, et sine ulla sui mutabilitate in utero tuo ueniens, ita catum castellum tui uentris incoleret, ut ingrediens non lederet, 441 et exiens incolumen custodiret? Dic ergo mihi quomodo ad hec peruenisti? Et illa: Queris a me quid obtulerim muneris ut mei matere ficerer Saluatoris? Oblatio mea uirginitas est; promissio mea, non a me mihi data, sed ab ipso mihi auctore omnis boni concessa. Omne enim datum optimum, et omne donum perfectum desursum est, discendens a Patre luminum . Ambitio mea est humilitas mea; et ideo magnificat anima mea Dominum, et exsultauit spiritus meus in Deo salutari meo, quia respexit, non auro clauatam tunicam, non pompas radiantes occulto auro ad ornamentum ceruicis mee, aut pretiosarum lapides margaritarum dependentium aspexit in auribus meis, aut genarum ruborem attendit fuco mendacii coloratum; sed respexit humilitatem  ancille sue . uenit enim ad humilem mansuetus, sicut fuerat uaticinio prophete ante promissum, et ait: Noli timere, filia Sion: ecce Rex tuus uenit tibi mansuetus et mitis, sedens super nebulam : super Mariam scilicet uirginem, quam sibi ipse exhibuit sine compari sidere genitricem.



CAP. Iu.

uenit itaque mansuetus requiescens super maternum spiritum humilem et quietum et trementem uerba sua. uenit igitur mansuetus, implens celos, transiens per humiles ad superbos,  et celos non dereliquit. Inflatos tumore superbie, apposito humilitatis emplastro, ut mitis medicus, ipse curauit. O profunda humilitas! O excellentior altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie ipsius ! Angelorum panis lactatur uberibus matris. Fons aque salientis in uitam eternam ; Samaritane, preformans Ecclesiam, bibere postulat . Conuiuare cum peccatoribus non recusat, cui familie celestium dignita tum cum tremore ministrant. Reguli filium Rex regum reddidit sanum , non adhibens diuersis pigmentis epithimam, sed lingua baiulans medicinam. Exstinctum febribus curat seruum Centurionis, cuius laudabilis inuenta est fides : quia ita Centurio de Dominica uirtute fieri credidit quantum ipse suis militibus sibi subditis imperans. Ita [a 1Kb] presumpsit passiones paralytici . ut Dominus mise  ricorditer uisitando sanauit mulieris longi temporis plagam , in qua humor morbi sentina, tabida fecerat membra. Ipse Saluator tacitam sentiens fidem, exeuntem de seruitute siccauit importuni sanguinis fontem. Et quando [Forte quomodo] cuncta percurram? Narrando deficit tempus, quam magnifica potestate et profunda bonitate cuncta perfecit, qui, magnus ad paruos, humilis ad superbos, plenus pietate descendit. Noua fecit a seculo, qui nouus uenit ad seculum. In cuius mirabilem formam suas euangeliste demonstrant figuras; homo, leo, uitulus, aquila. Homo de uirgine matre sine homine, ut leo fortis procubuit in mortem; 442 et potestate propria est exaltatus in cruce, tamquam nouellus uitulus pro peccatis populi uoluntarie mactatus in passione; et sicut aquila uehemens, recepto corpore de tumulo surgens [b 1Kb] stricto secans erem, omnium lapsus calcauit, et super Cherubin ascendit et uolauit; qui ambulat super pennas uentorum, ascendit in celum: cui est honor et gloria in secula seculorum.  Amen.



SERMO XuI. In Natali SS. apostolorum Petri et Pauli.


Licet hic sermo spectet ad appendicem collect. 2, cuius sermones ascititios ostendimus in prefatione Sermonibus premissa num. 19, unde etiam in ms. Casanatensi eiusdem collectionis omissi fuere, cum tamen ex ms., ut uidetur, basilice S. Petri, ueluti Leonis allegetur ex testimonio Petri Mallii, quod in eadem prefatione eodemque numero recitauimus, hinc ne quis forte de sermone genuino suspicaretur, qui a nobis inuentus non fuerit, eum appendici inserendum putauimus. Auctor aliquis Romanus pontifex uidetur.



CAP. I.

Duorum sanctorum apostolorum Petri et Pauli, fratres karissimi, hodie celebramus natalem; quorum sonus et predicatio peruenit in omnem orbem terrarum. Ita eorum passio celebratur ab Oriente usque ad Occidentem, quoniam pro Rege  passi sunt celi et terre. Meruit ciuitas Romanorum, ubi sunt constitute memorie apostolorum. Oportuit enim ibi esse predicatores regni celorum, ubi constitutum est regnum Romanorum, ut diuerse gentes uenientes honorificent memoriam piscatorum. Euntibus enim ad beatum Petrum apostolum, qui nouerunt, ibi est constituta memoria Adriani imperatoris, mire magnitudinis et pulchritudinis templum constructum; numquid potest ab aliquo dici: Intremus ad memoriam imperatoris? Ergo preteritur memoria imperatoris, et festinatur ad memoriam piscatoris. Boni piscatores facti, qui erant piscatores nati. Piscatores piscium facti sunt piscatores hominum, Domino Christo dicente: uenite post me: faciam  uos fieri piscatores hominum . Artem uobis non muto: genus piscium muto. Extrahebatis de mari uiuos ad mortem; nunc extrahetis de seculo mortuos ad salutem.



CAP. II.

Unus erat piscator et alius persecutor. Quantum metuerunt persecutores et piscatores, ut fierent pred catores? Primus in ordine apostolorum electus est Petrus; nouissimus in ordine apostolorum est 443 Paulus, sicut ipse de se testatur dicens: Ego enim sum minimus omnium apostolurum . Qui elegit primum, ipse elegit et nouissimum, ut simul pateretur primus et nouissimus. Bona passio, que nunc coheret laudi. Bonum certamen, quod perfecit martyrium. Sciebant apostoli ad quam pretendebant coronam, quam acceperunt Petrus et Paulus in urbe Roma. Dixerat enim Dominus in Euangelio: Qui reliquerit patrem aut matrem, uxorem uel filios, et omnia que possidet, centuplum accipiet, et uitam eternam possidebit ; aut qui perdiderit animam suam propter me in hoc mundo,  in uitam eternam custodiet eam .



CAP. III.

Oportet ergo, fratres, ut propter uitam non diligamus uitam: propter uitam eternam temporalis est contemnenda. Boni discipuli, qui ueram doctrinam tenuerunt magistri, cursum consummauerunt, fidem conseruauerunt, promissa dilexerunt, temporalia contempserunt, et uitam eternam possederunt. Unus ex rustico insertus; alius ex lupo factus est agnus. De Paulo apostolo dictum est: Lupus rapax, mane rapiet, et ad uesperas diuidet escas . Fuit persecutor Saulus; sed mutatus est, ut fieret predicator Paulus: fuit antea persecutor, postea uero factus est magnificus predicator. Christum quem aliquando blasphemabat postea publice predicabat; ipse enim de se testatur dicens: Qui prius fui blasphemus, et persecutor; sed ideo misericordiam merui, quia ignorans feci in incredulitate, ut in me reuelaret Deus Filium suum . Hoc prestitit mihi persecutori. Quid autem  prestitit piscatori, nisi claues regni celorum? Claues enim regni celorum fides meruit Petri: quia prior agnouit Filium Dei. O gloriosum meritum apostolorum! Non uno die electi ad gloriam, sed uno die meruerunt palmam. Non uno die electi ad apostolatum; sed uno die meruerunt accipere martyrium consecratum. Transcenderunt celum; et coronauerunt [Leg. cucurrerunt] ad Dominum Deum.



SERMO XuII. [c 1Kb] In Natali B. Pauli apostoli.


Ex cod. collect. 2 nuper editus est ab abb. Trombellio. Preter mss. coll. 2 eum inuenimus in cod. Casin. coll. 1, nec non in duobus Lectionariis uallicell. uII, et A, 6, ubique Leonis pape nomen preferentem. In duobus autem uat. 1272 et 3835, sine certo ullius auctoris nomine hec inscriptio legitur: Item eiusdem in Natali B. Pauli apostoli; que eumdem huius  444 et precedentis sermonis auctorem significare solet: precedit autem in utroque cod. sermo S. Ioanni Chrysostomo inscriptus. Cum uero huius sermonis auctor sit certe Romanus, hic manifesta detegitur alicuius librarii oscitantia eius generis, cuius in prefatione meminimus num. 9, ut scilicet hunc sermonem descripserit cum eadem epigraphe ex antiquiori Lectionario, tametsi precedentem sermonem, cui ueri auctoris nomen in eodem erat prefixum, nequaquam excerpserit. Auctor autem Romanus magno Gregorio posterior est: siquidem huius temporibus, Micrologo teste de Ecclesiast. Obseruat. cap. 42, S. Pauli festiuitas altera die post festum SS. Petri et Pauli celebrari cepit. In Sacramentariis quidem Gregoriano antiquioribus, nimirum Leonino,  uti uocant, et Gelasiano, utriusque apostoli natale eadem die designatur, nec sequenti die describitur alia missa S. Pauli propria, ut in Gregoriano primum deprehenditur. Hunc sermonem in plerisque mss. exemplaribus mutilum, in solo antiquissimo uat. 3835 integrum inuenire potuimus.



CAP. I.

Gemina hodierne festiuitatis, fratres karissimi, renouantur gaudia, dum annua doctoris mundi percolimus natalitia. Unde exsultantes in Domino, et immensas eius ineffabili maiestati referentes laudes, ingenti letitia gratulemur. Et nimirum affluentissima iucunditate letari oportet: quia quoties sanctorum memoria celebratur, [a 1Kb] nimio fidelium mentes gaudio replentur, et spiritualibus admodum profectibus illustrantur in id quod eorum presentia adesse non ambigitur. Conuenientibus ergo nobis, karissimi, huic [b 1Kb] sanctissime aule, eumdem in medio nostrum egregium predicatorem assistere, et spirituali atque inuisibili quodam modo pariter nobiscum  in hac eius celeberrima solemnitate credimus gratulari. Et ideo nulla debet, dilectissimi, quemquam Christianorum ad occurrendum huic uenerande Ecclesie, ubi sanctum eius quiescit corpus, desidia irretire [c 1Kb] corporis. Precipue autem cunctos Romane urbis et finitimis commorantes regionibus, quantocius accelerare pre omnibus congruit. Quoniam si uniuersi de extremis mundi partibus neque austeritatem acerrimi itineris, neque prolixitatis terre spatia metuentes, eo quo ualent tempore apostolorum deuote se presentari inhiant ad limina, quid Romani ciues excusationis [d 1Kb] proferre possunt in eo quod presentialiter assistentes dissimulant saltem eorum occurrere festiuitati, dum se eorumdem apostolorum precibus, defensione tueri noscuntur et ope?



445 CAP. II.

Hesterno quippe [e 1Kb] die quo ipsi apostolorum principes martyrio sunt [f 1Kb] coronati, deuotissimo affectu in ecclesiam B. apostoli Petri properantes,  eius celebrauimus solemnitatem. Etenim oportebat ut eius qui principatum meruit adipisci apostolatus, prius celebraretur festiuitas. Hodie uero doctoris gentium et mundi totius illuminatoris natalitia colimus. Nam licet pariter ambo martyrii brauium sumpserint, propter confluentis tamen populi frequentiam in alium diem [g 1Kb] B. apostoli Pauli inerat ratio solemnitatis transferende, ut sicut in B. Petri aula uniuersa conuenit multitudo, ita in eius [h 1Kb] coapostoli ecclesia eadem pariter annexa conflueret populi congregatio, equalisque omnibus inesset letandi deuotio. Sed ecce plures aut [i 1Kb] desidiis aut secularibus dediti curis, ad hanc distulerunt prestantissimi B. Pauli apostoli aduenire aulam. Quapropter, fratres karissimi, abiicienda est omnis mundane cogitationis [i 1Kb] cura, et temporalis lucri desideria respuenda, eoque omnes quo ualemus annisu ad celebrandam sanctorum memoriam, maxime beatorum Petri et Pauli apostolorum principum natalitia concurrentes, in amborum ecclesias deuote  pariter congregati conueniamus, ut sicut pares eos [k 1Kb] honorum infulis diuina illustrauit dignatio, ita [l 1Kb] similes humana habeat in solemnitatinus deuotio.



CAP. III.

Hic enim beatissimus prius quidem Saulus, et postmodum Paulus, prius, inquam, persecutor,  postmodum predicator, Iudaice credulitatis infectus seuitia, nimia ferocitatis aduersus Christianos exardescebat insania. Nam, sicut in Actibus apostolorum continetur , accepta a principibus sacerdotum potestate ut si quos eorumdem Christiane religionis inuenire potuisset, uinctos in Ierusalem deduceret, ibat tremens magna arreptus furia, et subito celestis radii splendore illustratus ac perterritus audiuit uocem de celo dicentem sibi: Saule, Saule, quid me persequeris? Durum est tibi contra stimulum calcitrare . Et protinus cadens in terram, oculorum lumen amisit. O magna pietatis omnipotentis Dei nostri benignitas! O inestimabilis longanimitatis misericordia! Modicum [m 1Kb] eum perterruit, ut multipliciter consolaretur. [n 1Kb] Paulum enim percussit, ut superflue mederetur. Illico enim Ananie Dominus precepit regenerationis gratiam baptismi tribui, et amissum lumen oculorum impertiri. Preceptum est enim oui ut lupum ad caulas 446 deduceret, et similem sibi ouem efficeret. Anania enim  Ouis interpretatur. Timet ouis lupo se propinquari, sed precepto Domini fultus fiducialiter ad lupum accessit, eumque diuina conspiciens correptione in mansuetudinem conuersum, extemplo collato ei baptismatis munere, Christique adhibito uexillo, eum Dominico collocauit ouili. O admirande operationis uirtus! Ouis lupum ouem fecit, quia boni pastoris fortitudinem accepit, et quem prius habuit seuissimum expugnatorem, postmodum suscepit mitissimum concertatorem. Hunc Dominus predestinatum habens ante omnia secula, uas electionis affirmat, suumque nomen in gentibus deportaturum pronuntiat.



CAP. Iu.

O beate Paule, predicator egregie, quam gloriosus et laudabilis inter apostolos omnesque refulges martyres! quia licet nouissimus in consortio apostolorum aduenisse uideris, plus tamen omnibus in Euangelio Christi elaborasse demonstraris. En tua lucidissima in toto enitet mundo doctrina. Quibus te laudibus digne glorificari, elegantissime  apostolorum princeps et ueritatis opinatissime predicator, humana poterit lingua, quem misericorditer Redemptor ex ethere uocans, dignum sibi cultorem, et uas elegantissimum athletamque strenuissimum constituit? Unde legitime bonum certamen certans, cursumque ministerii consummans , tertium usque ob hoc raptus celum, arcana meruisti audire uerba; de reliquo repositam tibi coronam iustitie, atque laborum tuorum dignam a iusto iudice Domino nostro suscipiens remunerationem, merito cum angelis in celestibus perenniter triumphas regnis. Pro quo uenerantes hanc sacratissimam solemnitatem tuam, gloriose apostolorum princeps et doctor gentium, assiduis nos apud Creatorem nostrum, pro cuius uera nominis confessione martyrii adeptus es palmam, commendare non desistas intercessionibus. Quatenus tuis circumfulti precipuis interuentionum suffragiis, continuaque protectione muniti, ab uniuersis istius fluentis mundi erui mereamur aduersitatibus, et mentis sinceritate, secura deuotissime  tue festiuitatis exsequentes gaudia, ad eterna pertingere ualeamus regna, per Iesum Christum Dominum nostrum, cui est honor, et gloria per omnia secula seculorum. Amen.



447 SERMO XuIII. De sancto Petro. Quomodo de carcere eductus est.



Nunc primum editus ex ms. Casinensi.



CAP. I.

Quemadmodum sanctus Petrus in carcere sit ligatus duabus catenis et traditus quatuor quaternionibus milatum, quemadmodum etiam inde liberatus sit per angelum Domini , audiuit per ordinem dilectio uestra. Missus ergo in carcerem est sanctus Petrus, causa nominis Christi, sed penam carceris horrere non poterat, quia ipse in carcere templum Dei erat. Ligatus erat duabus catenis, sed catenas criminum in ipso carcere a credentibus extrahebat. Custodiebatur a quatuor quaternionibus militum, sed sub ipsa custodia quatuor Euangelia ad fidem uenientibus insinuabat. Nec mirum sane, si ille humanam custodiam timere non poterat, qui diuina custodia seruabatur. Cum ergo diligenter Petrus  custodiretur in carcere a quatuor quaternionibus militum, ligatus a duabus catenis, uenit angelus Domini ad eum, ut audiuit dilectio uestra, et aperuit ianuas carceris, et dixit ei: Surge, et tolle uestimentum tuum et operi te, et calcea te calceamentum tuum, et ueni, sequere me . At ille surgens sequebatur eum, et cum uenisset ad portam ferream cum angelo, statim a se eadem porta aperta est eis. Nec mirum sane si sancto Petro porta ferrea sponte aperta est, qui portas inferorum iam in potestatem acceperat, dicente Domino ad eum: Tu es Petrus, et super hanc petram edificabo Ecclesiam meam; et porte inferi non preualebunt aduersus eam. Et quecumque ligaueris super terram, 448 erunt ligata et in celo . Ille ergo sancto Petro portam ferream aperuit,  qui portas inferni patefecit. Ille de morte Petrum eripuit, qui mortem ipsam destruxit.



CAP. II.

Sed quod tunc sancto Petro secundum litteram gestum est, circa nos quoque mystice geri agnoscimus, si fidem Petri sequamur. Sumus enim et nos in hoc mundo uelut in carcere constituti. Si ergo a Domino uisitari mereamur, mittitur ad nos angelus Dei, et dicit ad unumquemque nostrum: Precinge te, et calcea te calceamenta tua, et operi te uestimentum tuum, et sequere me. Precingimus nos, si lumbos corporis nostri pudicitie circulo [Forte cingulo] circumdemus, dicente [a 1Kb] Apostolo: Sint lumbi uestri precincti  in castitate. Calceamus et pedes nostros, si gressus uite nostre preceptis euangelice fidei muniamus, ut securi spinas peccati et iniquitatis tribulos conculcemus. Operimus nos et uestimento, si uestem illam nuptialem, id est baptismi gratiam, conseruemus in nobis. Hec itaque fideliter impleamus: statim cadent catene de manibus nostris,  id est catene peccatorum, quibus constricti et colligati secundum animam tenebamur. Sed nec aliter de carcere, id est de mundi huius errore, euadere possumus, nisi a Domino per angelum uisitemur. Aperitur nobis et porta ferrea, id est et porta mortis, et pena, quam Filius Dei passionis sue uirtute comminuit; et tunc ueniemus ad domum Marie, id est ad Ecclesiam Christi, ubi Maria mater Domini habitat, et illic occurret nobis puella nomine Rhode. Conueniens autem huiusmodi nomen Rhode salutis nostre mysterium est. Rhode enim secundum litteram grecam rosa nuncupatur. uenientibus ergo nobis ad domum Marie, puella nomine Rhode occurrit, id est congregatio sanctorum, que sanguine martyrii glorioso uelut rosa refulget.





ADMONITIO IN SERMONEM SEQUENTEM.


Prolixum Quesnelli monitum ex instituto nostro, quo omnia illius huic editioni insertum iri polliciti sumus, proferre cogimur. »Sermo iste, inquit, utrum habitus sit in festo septem fratrum martyrum Machabeorum, an uero in festo septem fratrum filiorum S. Felicitatis martyris, id est Ianuarii, Felicis, Philippi, Syluani, Alexandri, uitalis, et Martialis, qui tempore Antonini imperatoris martyrio coronati sunt, erit fortasse qui dubitet, si oculos a titulo paulisper auerterit, cuius fidem, ut et aliorum huiusmodi, in suspicionem adducere nefas non est apud eruditos. Etsi uero horum celebris Rome memoria ex antiquo fuerit, quoniam ipsam Urbem suo agone nobilitauerant, priorum tamen, id est Machabeorum, triumpho consecratum fuisse hunc sermonem existimamus, tum quia ex sacris Scripturis recitatam commemorat martyrii illorum historiam: Causam, inquit, solemnitatis hodierne, dilectissimi, plenissime sacre historie lectione didicistis; tum quia non imperatoris uel prefecti Romani crudelitati tribuit tale martyrium, sed seuissimi regis impietali, nempe Antiochi.

Porro huic martyrum solemnitati aliud festum subiunctum fuisse indicat S. Leo, Natalem scilicet, ut ait, seu dedicationem ecclesie, cuius consecratione antiquam festiuitatem geminatam esse inferius asserit. Sed cuius ecclesie natalis, et cuius consecrationis solemnitas ista esset, nec ipse aperit, nec quisquam post ipsum inquirere sategit: quod uidelicet, ut opinor, pro certo habuerint omnes de dedicatione basilice S. Petri ad uincula istud esse intelligendum, cum etiamnum hodie una sit dedicationis istius et martyrii Machabeorum festiuitas kalendis Augustis affixa.

Huic autem sententie accedere nequaquam possumus. Nam basilica S. Petri ad uincula ab Eudoxia ualentiniani Augusti uxore edificata est in monte Exquilino, unde et titulus Eudoxie dictus est, quod minime concinit his que de loco isto a Leone dicuntur. Siquidem manifestum est non a femina, sed ab homine exstructam esse basilicam, cuius consecrationis memoria tunc agebatur. Magnificus, inquit, structor parietum, etc. Deinde in cum qui basilicam de qua inquirimus erexit, ea omnia conuenire debent, que Leo edisserit, ut scilicet, 1o ipse suis sumptibus et munificentia edem edificari iusserit: Magnificus structor parietum, etc., habitando quod condidit. 2o Et eam ipse consecrauerit seu dedicauerit ecclesiam: Qui hoc die antiquam festiuitatem huius loci consecratione geminauit. 3o Ut animarum idem curam habuerit: Sed magnificentior edificator animarum; immo et docendi munere in urbe Roma, ac proinde episcopi, perfunctus fuerit; faciendo quod docuit. 4o Ut is fuerit, cuius memoriam iusto honore uenerari possent Romani, et martyrum solemnitati subiungere. Non solum, inquit, martyres ac martyrum matrem, sed etiam illius memoriam iusto honore ueneramini, qui hoc die antiquam festiuitatem huius loci consecratione geminauit. 5o Denique, ut Leoni ceuus fuerit, et in oculis eorum quos alloquebatur pietatis opera ediderit, ex quorum memoria, non minus quam ex templi quod cernebant conspectu, ad uirtutis profectum accendi possent; sensus est enim horum uerborum: Omnia ergo, dilectissimi, que oculis cernitis, et mente meministis, ad profectum uestre edificationis assumite etc. Hec autem omnia in Eudoxiam cadere non possunt: necesse est porro in aliquem ex pontificibus Romanis, ad quos unice pertinebat ecclesias in Urbe dedicare, animarumque in ea doctores atque edificatores agere. Facile quidem de Celestino papa ista dici queunt, qui nimirum sanctitate conspicuus fuit, et basilicam Iulii fecisse legitur. uerum pronior sum ut illa ad Sixtum III Leonis nostri ultimum decessorem referam. Primum enim manifestum est ecclesiam cuius dedicationis festus tunc dies agebatur,  unam aliquam fuisse e precipuis Romane urbis basilicis; cuius encenia ab uniuersa plebe Romana tanta celebritate, tanta festiuitatis magnificentia, tam conspiranti studio et deuoto animo, tanto populi concursu recolebantur: talis erat procul dubio basilica S. Marie Maioris, que et S. Marie ad Niues, et ad Presepe, et Liberii basilica dicitur. Hanc autem a Sixto papa III denuo exstructam fuisse et consecratam, testatur liber de Romanis pontificibus, et Adrianus papa in epistola ad Carolum Magnum. Hic fecit basilicam S. Marie matris Domini, que ab antiquis Liberii cognominabatur, inquit liber ille in Sixto III. De quo ita Adrianus: Sixtus papa, Celestini successor, fecit basilicam sancte Dei genitricis Marie, cognomento Maiorem, que et apud Presepe dicitur. De qua basilica mira sunt que referuntur a Petro Cluniacensi, Beda, et iis auctoribus qui de septem Urbis ecclesiis scripserunt. Deinde facile credi potest Leo in Sixti laudes erupisse ex occasione solemnitatis quoniam ab illo fuerat educatus, ei semper adheserat ut eius diaconus, eidem proxime successerat, ut cui in administrandis rebus ecclesiasticis egregiam nauarat operam, cuius etiam recentior omnium erat memoria. Denique et ipse tamquam sanctitatis laude preclarus inter uindicatos celites ecclesiasticis tabulis inscriptus reperitur 28 die Martii, ut merito iltius memoriam iusto honore uenerandam dixerit sanctus pontifex.

Unum est quod obiici possit, nempe dedicationis S. Marie solemnitatem alio die peragi, nempe nonis Augusti, nullamque e contra kalendis Augusti ascriptam esse solemnitatem dedicationis in hodierno Martyrologio Romano, nisi S. Petri ad uincula. Sed quid mirum, si per tot annorum decursum multa immutata esse reperiantur in ecclesiasticis huiusmodi tabulis, quarum etiam fides non usquequaque certa est et indubitata? Ceterum cum antiquissima illa basilica sepius propter uetustatem de nouo suscitari, ac denuo consecrari indiguerit, sicut consuetudo poscebat ut ultime eius consecrationis dies inter festa haberetur, ita par erat ut prime constructionis et consecrationis illius memoria non periret, que plurimis uidelicet insignibusque miraculis toto orbe celebris euaserat. Ob eam, ut opinor, rationem illius dedicationis solemnitas, que a Sixto peracta fuerat, a primo die Augusti ad quintum translata est, ut gemina solemnitas in unam coalesceret, nec festorum dierum numerus cum publice rei incommodo excresceret. Presertumque id decuit fieri ob aliam S. Petri ad uincula dedicationem, cuius solemnitas eadem prima die Augusti celebranda occurrit.«

Hec in hypothesi qua sermo de Machabeis Leonis esse credebatur, necessaria fuerunt. Superuacanea uero et inutilia in rem presentem cognoscentur, si eumdem sermonem Leonis non esse demonstrauimus. In uetustissimo enim Lectionario ms. uaticano 3836, quod procul dubio Romanum fuit ad usum basilice SS. Philippi et Iacobi, ubi alii genuini Leonis sermones eius nomine inscribuntur, hic pagina 1, non Leoni, sed Augustino tribuitur hoc titulo: Incipit sermo S. Augustini de SS. Machabeorum kal. Aug.: Quis Leoni Romano pontifici asserere audeat sermonem quem ipsa Romana Ecclesia hoc antiquissimo testimonio ab eodem abiudicat? Posteriorum itaque temporum errore factum est ut in collectionibus 2, 3 et 4, que sequioris etatis sunt, Leoni ascriberetur. Hoc unum documentum nobis euidentissimum est.

Adde quod hic sermo solemnitatem Machabeorum in ea urbe in qua habitus fuit celebrem indicat. In Africa quidem celebris fuisse cognoscitur tum ex Carthaginensi, ueteri Kalendario, quod Mabillonius in Analectis uulgauit, tum ex Augustini serm. 300 et 301, de eodem festo editis, qui huius quoque sermonis eum auctorem confirmare queunt. At Rome Leonis etate nullum de Machabeis festum celebratum fuisse, ex eo colligitur, quod nulla eius festi Missa notetur kal. Augusti non solum in antiquissimo Sacramentario Leoni attributo, quod secundo tomo recudetur, uerum etiam in priori Sacramentario Gregoriano, quod ex duobus mss. Ludouicus Muratorius typis impressit Liturgie Rom. ueter. tomo II. Quod si in uulgato Gelasiano istud festum astruitur, hoc non esse purum Sacramentarium Gelasianum, et nonnulla posteriora additamenta recepisse certum est, inter que recensendam esse Missam de Machabeis, ex ipso Misse huius defectu in posteriori Sacramentario Gregoriano quisque intelliget. Additio autem hec induci potuit ex aliqua Ecclesia ubi Machabeorum festum peragebatur, uti Leonis quoque tempore peragebatur in Gallia; unde eorum festum signatur in Kalendario Polemii Siluii, quem Gallum scriptorem fuisse et scripsisse in Gallia probabimus in obseruationibus ad serm. 83, num 4.

Acredit inscriptio a pluribus edita et nouissime recusa a P. abb. Monsacrato in opere de Catenis S. Petri pag. 48, in qua de templo S. Petri in uinculis hec inter cetera leguntur:

Hoc Domini templum Petro fuit ante dicatum,
Tertius antistes Systus sacrauerat olim,
Ciuili bello destructum post fuit ipsum.
Eudoxia quidem totum renouauit ibidem:
Pelagius rursus sacrauit papa beatus,
Corpora sanctorum condens ibi Machabeorum.
Si hec inscriptio esset antiqua, genuinamque referret historiam, ita ut ante Gregorium Machabeorum celebritas sub Pelagio Rome cepisset, adhuc sermo Leoni tribui non posset. Tandem formula karissimi, que initio capitis 3 inseritur. Augustino quidem familiaris, a Leonis autem consuetudine alienissima est; hocque indicium sermonem Leoni suppositum fuisse uehementius confirmat.



453 SERMO XIX [Al. inter Leoninos serm. LXXXII]. In Natali sanctorum septem fratrum martyrum Machabeorum [a 1Kb] .



In appendice nunc primum collocatus, quia non Leonis, sed Augustini est.
[* 1Kb]


CAP. I.

Gratias, dilectissimi, [b 1Kb] Domino Deo nostro, quod quanta sit huius diei solemnitas, etiam si ego  taceam, conuentus uester ostendit. Tam conspiranti enim studio et deuoto animo conuenistis, ut [c 1Kb] festiuitatis magnificentiam, etsi sermo non indicet, congregatio tamen ipsa testetur. Et recte: duplex enim causa letitie est: in qua et [d 1Kb] natalem ecclesie colimus, et martyrum passione gaudemus; nec immerito digne Ecclesia horum exsultat martyrio, quorum ornatur exemplo. Causam ergo solemnitatis hodierne, dilectissimi, 454 plenissime sacre historie  lectione didicistis, nec latere uos potuit quem in tanto rerum gestarum ordine exceperitis auditum, cum gloriosam septem martyrum matrem exsultanti et non tacito honoraretis affectu, in singulis quidem filiis passam, sed in omnibus coronatam. Subsecuta est enim felici exitu, [a 1Kb] quos inuicto premisit hortatu. Beata genitrix, beata progenies, memorabilis precedentium fortitudo. Nam cum in illo ordine [b 1Kb] mortium, et in illa dispositione penarum, id seuissimi regis excogitasset impietas, ut uictoriam sibi et de primis promitteret, quos sine tolerantie cruciaret exemplo, et de postremis, quos in supplicio torqueret alieno, multiplicate sunt martyrum palme, et dum singuli in omnibus uincunt, preter coronas proprias, omnes acquisiuere septenas.



CAP. II.

Sed hec [c 1Kb] ad fructuosam recolenda sunt aurium uoluptatem. Inflat scientia , nisi edificet obedientia. grauant audita, nisi suscipiantur imitanda. Nec enim quia cessauit persecutor  et tortor, quia [d 1Kb] omnes iam Deo militant potestates, desunt Christianis, 455 quas superent, passiones. Fili, inquit, accedens ad seruitutem Dei, sta in iustitia et timore, et prepara animam tuam ad tentationem ; et Apostolus dicit: Quicumque in Christo pie uolunt uiuere, persecutionem patiuntur propter iustitiam . Qui ergo putas quieuisse persecutionem, et nullum tibi cum hostibus esse conflictum, intimum cordis tui scrutare secretum, et omnes [e 1Kb] recessus anime tue diligens explorator ingredere; et uide si nulla te impugnat aduersitas, si nullus tyrannus uult in mentis tue arce dominari. Noli cum auaritia pacem firmare, et iniquorum questuum incrementa contemne. Superbie concordiam nega, et magis time in gloriam suscipi quam in humilitate calcari. [f 1Kb] Dissociare ab ira, nec dolorem inflammet inuidie cupido uindicte. Renuntia uoluptati, auertere ab immunditia, pelle luxuriam, fuge in quitatem, [g 1Kb] obnitere falsitati; et cum uideris te multiplicem habere pugnam, tu quoque, imitator  martyrum numerosam, quere uictoriam. Toties enim peccatis morimur, quoties in nobis peccata moriuntur; et pretiosa in conspectu Domini etiam ista mors sanctorum eius , ubi homo occiditur mundo, [h 1Kb] non interitu sensuum, sed fine uitiorum.



CAP. III.

Si ergo, karissimi, non ducitis cum infidelibus iugum , si peccatores esse desistitis, et nullis carnalium cupiditatum tentationibus [i 1Kb] ceditis, solemnem hanc diem legitime celebratis; et non solum martyres ac martyrum matrem, sed etiam [i 1Kb] illius memoriam iusto honore ueneramini, qui hoc die antiquam festiuitatem huius loci consecratione geminauit: magnificus quidem structor parietum, sed magnificentior edificator animarum,  ultra eui sui terminos opera pietatis extendens, ut [k 1Kb] utilitatibus institutionum eius etiam in ipso frueretur deuota posteritas, et habitando quod condidit, et faciendo quod docuit.



CAP. Iu.

Omnia ergo, dilectissimi, que oculis cernitis, mente meministis, [l 1Kb] ad profectum uestre edificationis assumite, et ita unusquisque uestrum preparato a maioribus 456 utatur habitaculo, ut in seipso meminerit templum Dei esse fundatum. Nihil structure sue prauum, nichil [m 1Kb] supponat infirmum; sed uiuis et electis lapidibus congruendo, per indissolubilem connexionem crescat in Dominici corporis unitatem: auxiliante y [n 1Kb] ipso angulari lapide Deo et Domino nostro Iesu Christo, qui cum Patre et Spiritu sancto uiuit et regnat in secula seculorum. Amen.



SERMO XX. De Transfiguratione Domini.


Nunc primum editus ex ms. Patauino S. Antonii,  Leoni perperam tributus.



CAP. I.

Hodie, fratres karissimi, solemniter colimus, diem illius scilicet qui cum Patre omnia gubernans, condidit omnem diem; uerbum, inquam, quod in principio dixit: Fiat lux, et facta est lux . Ipsius caro hodie in monte clarificata est, utpote textus narrat euangelicus. In monte ante duos uates tresque discipulos transfiguratus est Dominus; scilicet ut nobis spem sue Diuinitatis donaret, suam pre niue faciem candidam eis uoluit demonstrare. Si quis uero hos noscere uoluerit uates, currat ad euangelistarum sublimissimas uoces. uerum si cuilibet Lucas a duobus superioribus dissentire uidetur, propter quod non post dies sex, sed post dies octo hanc Domini claritatem ostensam fuisse perhibet , grammaticorum currat ad tropum. Est nempe apud eos tropus, qui syllepsis dicitur, ubi pro uno multi, et pro multis unus comprehenditur, atque totum pro parte, et pars pro toto  accipitur; sciatque Lucam nichilominus tropice descripsisse diem quando promissum est; atque illum quando completum est, in suo Euangelio comprehendisse. 457 uidelicet quando Dominus hoc promiserat, uespere erat; et cum transfiguratus est, mane nichilominus apparebat. Mattheus uero et Marcus pretermittentes dies promissionis et transfigurationis, solummodo integros sex medios maluerunt tradere recordationi perpetue.



CAP. II.

uerumtamen si aliquis dicat cur ante duos uates et tres discipulos uoluit transfigurari, reminiscatur ipsius luculenti primi sermonis Domini; ipse inquit Iudeis: In lege uestra scriptum est quia duorum hominum sit uerum testimonium . Ut autem seipsum ostenderet esse qui dixit  Moysi: Ego sum qui sum, et hec dices filiis Isrel: Qui est misit me ad uos : quique eumdem Moysem ob liberationem filiorum Isrel ad Pharaonem miserat, et ei in monte Sina legem dederat, atque prophetam Eliam igneo curru in ereum celum deuexerat, hos testes ad sue claritatis transfigurationem diuina potestate cum discipulis contemplandam perduxerat; nimirum unum eorum reuocans a limine mortis, alterum a translatione paradisi. Nullus enim scire poterat sepulcrum Moysi, nisi qui iussit et ad se cum perduxit; et nemo quo esset Elias translatus cognouerat, nisi qui eum ad se uocauerat. Hic est enim Unigenitus Patris, qui propter humani generis redemptionem effici uoluit primogenitus matris. In hac namque hodierna transfiguratione coadunare uoluit utriusque pagine concordationem. Ut enim ostenderet se esse legis Dominum et prophetam, hos uoluit perducere ad testimonium euangelistarum. In hac siquidem transfiguratione  placuit ei, dispensatori Patris ostendere Filii dispensatorem, scilicet Petrum Moysi, et castum ueterem casto nouo demonstrare uoluit, Eliam Ioanni. Duos soles in monte cernebant hodie discipuli, unum, qui ab eis omnibus contemplabatur in firmamento, et alterum, qui splendidius eo fulgens a uatibus et discipulis cernebatur, facies Iesu. Hic uero Sol, qui in monte rutilabat, illum qui in firmamento est sua potentia illustrabat. Iste namque Sol iustitie ardens et lucens; ardendo enim in se accendit fideles, lucendo illuminat omnes. De isto namque Sole ait Ioannes: Erat lux uera que illuminat omnem hominem uenientem in hunc mundum .



CAP. III.

uerum ut claritas illius nobis certo certius insinuaretur, postquam in aliam speciem uultus eius transfiguratus est, et a nube lucida cum apostolis obumbratus, a Patre ueraciter est clarificatus: Hic est, inquit, Filius meus carissimus, ipsum audite . Discipuli uero tantam uocem non ferentes, ceciderunt in faciem, recedentibusque  Moyse et Elia, remansit sola soboles diuina, que erigens eos inquit: Nolite timere, quod est dicere: Timeant illi, qui non credunt, timeant quos phantasmata illudunt. uos, qui Patris Filio obeditis, eiusque arcanis secretis interestis, quam ob rem timidi estis? Attamen sancti discipuli 458 respicientes, neminem uiderunt, nisi solum Iesum; ut liquido demonstraretur quia uox que missa fuerat, non Moysi, non Elie, sed unigenito Filio solummodo congruerat. De hac quippe uisione quidam facundissimus peta admiratur atque collaudat meritum horum trium apostolorum dicens :

O meritum sublime trium, quibus illa uidere
Contigit in mundo que non sunt credita mundo!
Quid? quod et Eliam, et clarum uirtute Moysem
Ignotos oculis uiderunt lumine cordis.
Ut maior sit nostra fides, hunc esse per orbem
Principium ac finem, hunc Alpha uidelicet et
Quem medium tales circumfulsere prophete. 
Alter adhuc uiuens, alter stans lumine uite:
Sidereoque sono, Meus hic est Filius, aiens,
Ostendit uerbo genitum uox Patria Christum.
Hinc namque Moysi deprecanti atque dicenti, Ostende  mihi gloriam tuam, ait Dominus: Non poteris uidere faciem meam; non enim uidebit me homo, et uiuet. Ecce, inquit, est locus apud me, et stabis supra petram; cumque transibit gloria mea, ponam te in foramine petre, et protegam te dextera mea, donec pertranseam, tollamque manum meam, et uidebis posteriora mea, faciem autem meam uidere non poteris . Quidnam, dilectissimi, est hoc? quidnam est hoc? Numquidnam Dominum nemo uidit umquam? Numquidnam mentitus est unus horum, qui dixit: Deum nemo uidit umquam, nisi Unigenitus, qui est in sinu Patris, ipse enarrauit ? Numquidnam omnipotens Pater incapibilis et immensus, atque inuisibilis corporeus esse creditur, aut membra illi ascribuntur corporalia, ut referatur eum habere posteriora? Magnum est hoc, profundum est hoc; et tantillis tam profundum rimari non est facile. Sed illi soli est aperiendum, qui cum uult, brutis animalibus aperit os ad loquendum. O sancte Spiritus nobis resera hoc summum Patris eloquium.  Attendite diligentius, attendite, dilectissimi, cautius, et una mecum hic uestrum parate animum.



CAP. Iu.

Cum pertransiero, inquit Dominus, uidebis posteriora mea, faciem meam uidere non poteris . Facies namque Domini incomprehensibilis Deitas; posteriora uero eius Filii credenda est assumpta humanitas. Profecto per faciem, que prima pars est corporis, Diuinitas insinuatur ante omnia secula; posteriora uero Christi humanitas est, que in ultima ad nos per inuiolatam uenit Mariam tempora. In hac siquidem die, quod suo famulo promisit Moysi, fideliter per Filium Pater compleuit. De hac quidem solemnitate huius diei Dauid ait: Confessionem 459 et decorem induisti, amictus lumine sicut uestimento . Confessionem et decorem indutus est Christus, cum gloria paterne uocis glorificatus est: amictus est lumine sicut uestimento, cum solis splendore suum discipulis coruscantem ostendit uultum. De hac quoque solemnitate Habacuc  propheta mirabatur, cum ab ipso decantabatur: Domine, audiui auditum tuum et timui, consideraui opera tua et expaui. . Numquid fabricam mundi iste miratus expauit? Non. Sed quid miratus expauit? Audi quid sequitur: In medio, inquit, duorum animalium cognosceris. O karissimi, quid est in medio duorum animalium cognosceris? Nisi aut in medio duorum testamentorum, aut in medio Moysis et Elie cum eo hodie in monte sermocinantium. Hic namque est lapis angularis, in quo 460 uterque paries meruit copulari, scilicet uetus Testamentum, et nouum. uetus significatum est per Moysem et Eliam, per quos lex et prophete designantur. Nouum uero per Petrum et Iacobum et Ioannem, per quos sanctum et uenerandum designatur Euangelium. Siue per Moysem et Eliam prior ille Iudaicus populus, per Petrum, Iacobum et Ioannem populus designatus est gentilis. Hic uero est populus ambulans in tenebris, qui uidit lucem magnam; ad quam lucem nos Unigenitus Patris perducat contemplandam in illa  patria, in qua iusti fulgebunt sicut sol, et ipse Deus erit omnia in omnibus, qui cum Deo Patre et Spiritu sancto uiuit et regnat, et glorificatur Deus per numquam finienda secula seculorum. Amen.





OBSERuATIONES IN SERMONES S. LEONIS MAGNI.



461 IN SERMONEM III. Quo sensu S. Leo petram, supra quam Christus Ecclesiam edificauit, de fide solida accepit.

1. His Leonis uerbis serm. 3, c. 2: Soliditas illius  fidei, que in apostolorum principe est laudata, perpetua est, istam annotationem Quesnellus subiecit »Explicat uerba Christi Domini, que consequenter describit; asseritque soliditatem fidei, que in Petro laudata est, esse petram illam super quam se Ecclesiam  edificaturum promittit, et aduersus quam porte inferi non preualebunt, quia perpetua est; et ut loquitur c. 3, firmitatem petre, que nullis impulsionibus quateretur, accepit, ita ut eam neque heretica umquam perrumpere prauitas, nec pagana potuerit superare perfidia. In eumdem sensum eadem uerba exponit serm. 3 , c. 2 et 3, serm. 60 , seu de Pass. 11, c. 2.« Hactenus ille. Ne autem hec interpretatio, que petre nomen fidei in Petro laudate accommodat, iis fauere credatur qui testimonium Christi, Super hanc petram edificabo Ecclesiam meam, non de Petro, sed de fide exponentes, ad prerogatiuas Petri et successorum eius constituendas nichilum pertinere contendunt, Leonis mens exactius explicanda est.

2. Cum S. pontifex petram, supra quam Christus se Ecclesiam edificaturum promisit, explicauit de fide seu de soliditate eius fidei, quam idem Christus laudauit in Petro; non fidem in genere, nec priuatam fidem Petri, sed eam fidem quam ille predicauit,  cuiusque depositum in Romana sede reliquit, et ad successores pari soliditatis priuilegio transmisit, Leonem intellexisse, exploratissime ostendemus: hinc autem patebit quam parum accurate Quesnellus in postilla apposita serm. 62, c. 2, generatim scripserit: Petra, supra quam edificatur Ecclesia, et aduersus quam infernus non preualet, est solida fides.

3. Fidem nimirum a Petro predicatam 462 ex Leonis mente accipiendam esse, idem pontifex palam pronuntiat laudato serm. 62, c. 2. Omnes enim apostolos Petrum Deo reuelante in professione fidei preuenisse affirmat, ut ad regimen totius Ecclesie preparatus, primum disceret quod doceret, et pro soliditate fidei, QUAM ERAT PRAEDICATURUS, audiret: Tu es Petrus, et super hanc petram edificabo Ecclesiam meam, et porte inferi non preualebunt aduersus eam. En soliditatem et nomen petre, super quam edificanda erat Ecclesia, et aduersus quam porte inferi non preualebunt, ei fidei tribuit, quam Petrus erat  predicaturus, et quam predicando edificaturus erat Ecclesiam. Ne uero petre nomen hinc adimatur Petro, ob hanc fidei predicande soliditatem ipsum quoque Petrum petram constitutum Auctor testatur serm. 4, c. 2. Sic enim Christum loquentem inducit: Tu quoque petra es, quia mea uirtute solidaris; ac propterea non tam fidem Petri, quam eumdem Petrum catholice fidei petram uocat ep. 119, ad Maximum Antiochenum, c. 2.

4. Cum uero idem Petrus huius fidei depositum in Romana Ecclesia ac sede potissimum reliquerit, transmiseritque ad successores Romanos pontifices; eamdem fidei soliditatem, que fuit in Petro, in hac Ecclesia, et in successoribus Petri peculiari priuilegio perseuerare et perseueraturam usque ad finem mundi, Leo aperte prodit iis uerbis serm. 3, c. 2: Soliditas enim illius fidei, que in apostolorum principe est laudata, perpetua est: et sicut permanet quod in Christo Petrus credidit, ita permanet quod in Petro Christus instituit. Instituit nimirum Christus ut eius fides,  super quam edificanda erat Ecclesia, adeo esset solida, ut aduersus illam inferi porte non preualerent umquam, quod fidei soliditatem perpetuam requirit. Qui autem hanc fidei soliditatem perinde affirmauit perpetuam, eam profecto non desiisse in Petro, sed in successores eius transisse agnouit: unde serm. 5, c. 4, ait: Soliditas enim illa, quam de petra Christo etiam ipse  petra factus accepit, insuos quoque 463 se transfundit heredes. In illos scilicet heredes transfusa est, in quibus Petrum uiuere, et Ecclesiam adhuc regere ac docere pluribus in locis indicat. Quare serm. 3, c. 3, soliditatem petre semper perseuerantem beato Petro tribuens ait:  Manet ergo dispositio ueritatis, et beatus Petrus in accepta fortitudine petre perseuerans, suscepta Ecclesie gubernacula non reliquit. Consonantia aliorum Patrum testimonia possemus afferre, que in alio tractatu aliquando, si Deo placuerit, edendo collegimus. Sed unius Leonis sententiam hic aperire consilium fuit. Hec autem sententia quantum ad Romane sedis prerogatiuas constituendas conferat, nemo non uidet.



IN SERMONEM Iu.
Quid Leo intellexerit his uerbis cap. 3.

Manet ergo Petri priuilegium, ubicumque ex ipsius fertur equitate iudicium. Quesnelli annotatio expenditur.

1. In descriptum testimonium hec Quesnellus annotauit. »Tam egregiam sententiam, etsi multorum iam obseruationibus illustratam, ratio instituti nostri non patitur ut intactam pretermittamus. Postquam initio capitis asseruit S. Leo edificium in fidei firmitate per Petrum asserte consurgere, et huius  confessionis intuitu traditam eidem esse potestatem his uerbis significatam: Tibi dabo claues regni celorum, etc. ; subiungit non soli Petro datum, sed transisse etiam in apostolos ius potestatis istius: ideo tamen Petro singulariter intimatam esse, ut in uno discerent omnes Ecclesie rectores quid sibi esset creditum, et omnibus Petri forma preponeretur. Sicut enim pro omnibus confessionem fidei emiserat apostolorum princeps, et omnes in illo et per illum responderant; ita et pro omnibus potestatem clauium accepit, et omnes in illo ac per illum acceperunt. Hinc rursum Leo, sicut omnibus communem potestatem, ita et commune omnibus priuilegium, excepto primatus honore  , asserit: illudque Petri priuilegium manere, ubicumque terrarum per episcopos apostolorum successores, ex Petri fertur equitate iudicium; ac proinde non manere Petri priuilegium ubicumque non ex ipsius fertur equitate iudicium. Qua sententia, inquit Francorum  rex Carolus Caluus in epistola Hincmari Rhemensis stylo exarata, constat quia non manet Petri priuilegium, ubi ex ipsius equitate non fertur iudicium. Cum enim ubicumque dicitur, sicuti nullus locus, ita nemo rector Ecclesie ex Petri equitate iudicium 464 ferens excipitur, uel contra illius equitatem proferens commendatur. Et quia ubicumque sine ulla exceptione non manet Petri priuilegium, ubi ex ipsius equitate non fertur iudicium, obaudiemus iussum, uel recipiemus iudicium, quod non ex Petri equitate fuerit prolatum, ac per hoc ipsius priuilegio fuerit destitutum?  Ad eadem Leonis uerba alludit in synodo Tricassina anni 878 idem Hincmarus necnon et alii episcopi Gallicani, qui confirmantes ex uoto Ioannis pape uIII, in synodo presentis, condemnationem Lamberti Romane Ecclesie inimici, priuilegio beati Petri et sedis apostolice, ut aiunt, excommunicati, istud priuilegium et equitatem sedis apostolice interpretari uidentur de iudicio prolato  iuxta sacros canones Spiritu Dei conditos et totius mundi reuerentia consecratos; et iterum, secundum Scripturarum tramitem, sacrorumque canonum decreta. uide Petrum de Marca hec fusius prosequentem libro Iu de Concordia sacerdotii et imperii cap. 6 et 8.« Ita Quesnellus, ubi sub finem S. Leonis uerba in suam potius quam in S. pontificis mentem sensim inflectens, ea sola ipsorum Romanorum pontificum iudicia priuilegio et equitate Petri gaudere, ac rata esse insinuat, que ad canonum normam feruntur. Huc autem tam prolixam annotationem eo forte consilio perduxit, ut Leo ipse, hoc testimonio perinde explicato, fauere uideretur iis que statuere meditabatur  in causa Hilarii Arelatensis, dissert. 5, in qua hunc Leoni iudicium exercenti, ut ipse comminiscitur, contra regulas canonum, iure restitisse contendit, eo quia non latebat, inquit ibidem part. III, c. 1, inertem esse ac otiosam primariorum presulum erga inferiores episcopos prerogatiuam, cum nichil ab his nisi secundum normam canonum arrogatur. Non est hic locus disserendi de iudicio Leonis in causa Hilarii Arelatensis, quod et ex naturali equitate, et ex canonum regulis Rome susceptum et habitum, in Obseruationibus ad eamdem Quesnellianam dissertationem fuse demonstrabitur. Hic solum, ne S. pontificis testimonium in alienam ab eo sententiam, que inobedientie faueat, et Romane sedis prerogatiuas oppugnet, distrahatur, genuinus Leonine propositionis sensus ex ipso Leone explicandus est.

2. Cum itaque S. pontifex pronuntiat manere Petri priuilegium, ubicumque ex ipsius fertur equitate iudicium, de iudiciis loquitur circa personas ac presertim circa crimina, ut liquet ex iis que de nimia  uel seueritate, uel remissione, in eodem sermone statim subiicit, nec non ex serm. 5, c. 5, ubi, Manente, inquit, apud nos iure ligandi 465 atque soluendi, per moderamen beatissimi Petri et condemnatus ad penitentiam, et reconciliatus perducitur ad ueniam. Porro priuilegium Petri illud est, ut ligata uel soluta sint in celis, quecumque ille in terris soluerit uel ligauerit. In illis uero iudiciis, que circa criminosos ab Ecclesie principibus feruntur, hoc Petri priuilegium manere Leo tradit, si ex equitate ipsius Petri iudicium feratur, nimirum si perinde rectum et iustum sit, uti recta et iusta Petri iudicia fuerunt. Aequitas scilicet hoc loco pro reali iustitia sumitur, adeo ut qui ligatur seu condemnatur uere sit peccator, qui uero absoluitur sit uere penitens. Qui enim sunt eiusmodi, cum in terris ligantur uel soluuntur, ligati uel soluti sunt etiam in celis. Quod si errore aliquo uel fraude cuiuspiam ligetur seu condemnetur qui in foro externo reus quidem iudicatur, at uere est innocens,  absoluatur autem qui penitens creditur, at uere fictus accedit, nec coram Deo conuersus est: quis ligatum aut solutum credat in celis, quod perinde in terris soluitur uel ligatur? Nihil amplius ex toto Leonis contextu elici poterit. Totus iudicia Ecclesie in terris habita respicit relate ad diuinum iudicium in celis.

3. Nihil hic de canonibus aut methodo canonum, a quibus qui equitatem Petri necessario deriuandam putant, indicare deberent quinam fuerint canones quos Petrus secutus sit, ut iudicia ex equitate ferret. Naturalem quidem equitatem spectarunt canones, cum certas iudiciorum regulas prescripsere. At Petri equitas que hic indicatur ad naturalem quidem iustitiam, seu equitatem, quam substantia canonum respicit, non autem ad disciplinam aut methodum canonum, sine quibus Petrus equissime ligauit uel soluit, referenda est.

4. Hanc iustitiam et equitatem naturalem dum seruent iudicia Romanorum pontificum, siue iuxta  certam canonum methodum et disciplinam ferantur, siue aliter pro suprema illa auctoritate, qua non in substantia equitatis naturalis, sed in methodo ac disciplina canonum dispensare uel immutare ex ipsa nonnumquam equitate possunt, nichil refert: semper enim priuilegio Petri gaudebunt, et ligatum uel solutum erit in celis quidquid auctoritate Petri soluerint uel ligauerint. Sicut econtra si que ab iisdem ferrentur iudicia etiam ex regulis ac methodo canonum, que reali equitate ac iustitia carerent, quod presertim errore facti atque fallacia testium uel documentorum accidere potest; methodus ac disciplina canonum custodita nichil proficeret. Etsi enim rata apud Ecclesiam habenda essent atque seruanda, quoad error non detegatur, et iudicium non retractetur , non tamen potirentur priuilegio Petri, quatenus apud  Deum in celis non ligaretur aut solueretur, qui 466 in terris per errorem atque fallaciam ligatus fuit aut absolutus. Hec genuina et aperta Leonini principii interpretatio est, ex qua eiusdem principii usus uel abusus facile discernetur, adeo ut non opus sit plura disserere de testimonio Caroli Calui, quod ex toto contextu ac ex circumstantiis peculiaribus expendendum, longiorem ac rei presenti minime necessariam disputationem postularet.



IN SERMONEM XuII. Sententia Leonis de usura non solum cum pauperibus, sed etiam cum diuitibus uetita.

Longiorem Quesnelli annotationem circa usuram contra nouitium errorem sermoni 17 subiectam huc reseruauimus. »Tam euidenter, inquit, hoc loco euertitur dogma nouitium de libera cum diuitibus fenerandi facultate , ut Leonis doctrinam attentius  considerare opere sit pretium. Clarum est igitur eum non illud modo fenus insectari quod cum pauperibus exercetur, sed omnem omnino usuram ab eo reprobari. Primum enim ea Scripture loca adducit que omnem usuram damnant, nec de pauperibus habent quidquam peculiare. 2o Eum damnat qui hominum laborantium captat necessitates, ut multiplicet opes suas immodicis augmentis: quod uix exsucello a pauperibus accepto euenit; sed potius ex copiosis lucris, que percipiuntur dum laborantium, id est negotiantium, necessitates aliquis captat, et commodatam pecuniam immodicis lucris auctam recipit. 3o Eorum rationem refutat, qui beneficium se prestare contendunt cum negotiantibus suam pecuniam dant ad usuram: tale enim beneficium uocat dolosa officia, dolosum questum, iniustam et impudentem auaritiam, que beneficium se dicit prestare cum decipit, cupiditatem iniusti lucri, etc. 4o Generatim pronuntiat fenus pecunie funus esse anime; fugiendum  prorsus esse iniquitatem fenoris, et a sancto monte Dei esse extraneum, qui dolosum questum de pecunie sue captat usuris. 5o Ait feneratorem aut miserum esse amittendo quod dedit, aut miseriorem accipiendo quod non dedit. Ubi ostendit in eo proprie usure iniquitatem censeri, quod quis accipit quod non dedit, contra generalem Dei sententiam, que, ut S. Ambrosius lib. de Tobia scribit, omne sortis excludit augmentum. Usura enim, ut definit Hieronymus, est plus accipere quam dare. 6o Denique quam infirme sint ratiuncule quas auaritie sue obtendunt feneratores, ex bis uerbis collige: Quilibet sequatur euentus, mala 467 semper est ratio fenerantis, cui pecuniam et minuisse et auxisse peccatum est. Unde ex mente Leonis, siue hoc fenus in commodum eius cedere uideatur, qui mutuo accipit, siue in damnum, siue cum periculo damnoque dantis, siue cum lucro, semper est mala ratio fenerantis. uide et eiusdem epistolam 3, al. 1 , c, 3 et 4, ubi nulla pauperum mentione facta, generali sententia damnat  omnes qui usurariam exercent pecuniam et fenore uolunt ditescere; doletque hoc in eos cadere qui Christiani appellari cupiunt.« Ita Quesnellus. Plura uero hac de re contra eumdem errorem disputata inuenientur in aliquot Operibus nouissime editis. ac presertim in celeberrimo opere summi regnantis pontificis Benedicti XIu, de Synodo Diecesana lib. uII, c. 47, qui preterea eumdem errorem apostolica auctoritate damnauit in Encyclica edita die 1 Nouembris anni 1745, ac inserta tom. I Bullarii eiusdem pontificis.



IN SERMONEM XX.
Quesnelli censura contra Alexandrum Alensem et S. Thomam expuncta.

1. Quesnellus in ea Leonis uerba serm. 20, c. 1: Merito disposuerunt apostolice sanctiones ut ueterum ieiuniorum utilitas permaneret, et licet Ecclesie consuetudo  prolixioribus se castigationibus exercere didicisset, amplecteretur tamen continentie sanctificationem ex lege uenientem, etc., hanc annotationem appendit: »uiderint qua ratione doctrinam suam cum sanctorum Patrum documentis conciliare possint posterioris eui theologi, qui ex legis gratie perfectione breuiores ieiuniorum hodiernorum castigationes prolixioribus preferunt. Ita argumentatur Alexander Alensis part. Iu, quest. 28, de ieiunio, membro 7, art. 2: Hora, inquit, refectionis magis congrua tempore ieiunii est hora nona, quam usque ad uesperam . . . . Debuit Ecclesia tenere medium, ut tempore ieiunii reficeremur tempore medio. Magistri sui premit uestigia S. Thomas 2-2, quest. 147, art. 7, ad 1: Ad primum ergo, inquit, dicendum quod status ueteris Testamenti coparatur nocti, status uero noui Testamenti, diei; secundum illud ad Rom. XIII: Nox precessit, dies autem appropinquauit. Et ideo in ueteri Testamento ieiunabant usque ad noctem, non autem in nouo Testamento. Aliter philosophatur Leo noster in presenti  sermone: Mandata, inquit, et precepta moralia, sicut sunt edita perseuerant, quia non aliud insinuant quam loquuntur, et apud Christianam deuotionem augmento crescunt, non cessatione deficiunt. Et infra: Quamuis multa accesserint ex nouitate gratie, nichil tamen imminutum de antiquitate iustitie. Consequenter prolixiores castigationes 468 exercere, Ecclesie consuetudinem esse demonstrat egregia ista ratione: Quibus enim donatum erat posse quod maius est, indecens fuit non celebrare quod minus est. In eundem sensum scribit serm. 14 de Pass. c. 5: In preceptis, inquit, moralibus nulla prioris Testamenti decreta reprobata, sed euangelico magisterio multa sunt aucta: ut perfectiora et lucidiora essent dantia salutem, quam promittentia Saluatorem. uid. serm. 6 de Ieiunio decimi mensis, c. 1. Ut uero cum duobus ceuis theologie scholastice primatibus duos equales antiquioris theologie Patres conferamus, Leoni succinentem Saluianum audiamus lib. II ad Ecclesiam catholicam,  ubi hec habet ante medium: Sed querit fortasse, inquit, aliquis, quid sit quod nunc plus exigat Deus a Christianis per Euangelium, quam a Iudeis ante per legem? Aperta istius rei ratio est. Ideo enim maiora nunc Domino nostro soluimus, quia maiora debemus; Iudei quippe habebant quamdam umbram rerum, nos ueritatem, etc.; et ante aliquot lineas: Plus tunc indulgentie erat et plus licentie; tunc esus carnium predicabatur, nunc abstinentia; tunc in omni uita ieiuniorum paucissimi dies, nunc quasi unum ieiunium uita omnis, etc.«

2. Hec autem censura quam Quesnellus nulla necessitate Leonis explicandi aut uindicandi aduersus prestantissimos theologos ac presertim contra ipsum theologorum principem S. Thomam tam prolixe digessit, quam non solum inopportuna, sed et exorbitans sit, paucis ostendimus. Reprehenduntur, ac si ex legis gratie perfectione breuiores hodiernorum ieiuniorum castigationes prolixioribus pretulerint. Ex ipso quidem contextu liquet eos, considerata sui temporis  disciplina, qua ieiunium hora nona soluebatur potius quam uespere, congruam quamdam huius hore rationem quesiuisse, que legi gratie mystico sensu conueniret: sic enim et alii antiqui Patres mysticas instituendorum rituum rationes attulere. At breuiores ieiunii castigationes cum prolixioribus comparasse, et illas his quasi perfectiores antetulisse ex noue legis perfectione nuspiam inuenies. Quis enim sane mentis id cogitet? Quod si horam nonam pretulerunt uespertine, non idcirco breuiorem castigationem longiori anteposuisse dicendi sunt: nam eadem circiter castigatio haberi potuit, si quis uiginti quatuor horarum spatio abstinens, hora nona uel uespere unica comestione utatur: que enim abstinentia breuior est soluenti ieiunium hora nona, subsequenti longiori abstinentia quodammodo compensatur; ac preterea cum illi theologi loquantur potissimum de ieiunio Quadragesime, quod hora nona  tum soluebatur, eamdem abstinentiam et castigationem per continuas horas uiginti quatuor considerare potuerunt in eo qui a nona hora unius diei post prandium ad nonam alterius diei horam ieiunat, 469 ac in eo qui ieiunat a uespere in uesperem: adeo ut none aut uespertine comestionis uarietas in eadem uiginti quatuor horarum abstinentia minimi fecerint.



IN SERMONEM XXI. De formula a Leone adhibita c. 3: Gratias Deo Patri per Filium eius in Spiritu sancto.

»Hec precandi formula in primis catholica est, immo uero Christiane religionis summa et plenitudo, quippe cuius proprium est colere Deum per Christum, Tertull. teste in Apologetico, cap. 21, et apud Optatum l. III: Paganum appellas eum, qui Deum Patrem per Filium eius ante aram rogauerit? Et, quod omnium instar est testium, Ecclesia partim in officiis suis, partim in publica sacrificii prece illam usurpat.  Omnes siquidem collectas suas ita concludit Per Christum, etc., mediatorem scilicet Dei et hominum. Et ut in altari semper ad Patrem dirigatur oratio, sancitum est olim a concilio Carthaginensi quod III dicitur, can. 23. Olim tamen, dum ferueret Arianorum heresis, non equis omnino auribus hec audiebatur loquendi formula a Leone usurpata: quoniam impium sub his uerbis heresis sue sensum occultabant Ariani, qui hanc doxologiam ad calcem hymnorum suorum cantare soliti erant hoc modo: Gloria Patri per Filium in Spiritu sancto; cuius rei testis est Philostorgius in l. III Hist. Et eam ob rem Eusebius Pamphili, referente Socrate l. II Hist. c. 21, in suspicionem Ariani dogmatis uenit apud quosdam, eo quod sepius in scriptis suis repetit hec uerba, Per Christum. Que et scriptoribus passim ecclesiasticis familiaria sunt, in primisque apostolo Paulo: Qui tamen peruersi dogmatis magister, inquit Socrates, numquam est existimatus.« Hec omnia Quesnellus.



IN SERMONEM XXIII. De alia Leonis locutione, qua c. 1 naturam diuinam et hmanam ita in Christo unitas ait, ut nature alteri altera misceretur.

»Similiter  serm. 4 in Epiph. Deus Dei Filius nature carnis immixtus dicitur. Huiusmodi loquendi modos scrupulosius refugerunt scholastici theologi quam illi antiquioris theologie parentes quorum princeps Augustinus, epistola 3, ad uolusianum, hanc incarnationis Dominice definitionem tam plenam quam breuem proponit: Mixtura Dei et hominis. Si tamen, ut statim subdit, recedat auditor a consuetudine corporum, qua solent duo liquores ita commisceri, 470 ut neuter seruet integritatem suam. Unde et paulo post ueretur ne indigne ad unionem Dei et hominis, immo anime et corporis mixtionis uel mixture nomen admittatur. Securius tamen locuti sunt nondum litigantibus Eutychianis, qui a consuetudine corporum, quod Augustinus  monuerat, non recedentes, naturas post adu nationem in unam coaluisse somniauerunt. Post cuius heresis ortum cautius ac pensiculatius locutus est Leo, ne, quemadmodum Theodoretum admonebat, contra Nestorianos, aut Eutychianos agens alteri eorum uideretur terga uertisse, sed utrosque Christi hostes equa lance uitaret atque damnaret . Cum porro nature alteri altera immixta est, notandum est non solum id quod passim Leo noster declarat, neutram fuisse permixtione confusam; sed etiam ea ratione hoc factum esse, quod cum uerbum Dei, ut ait Augustinus, permixtum est anime habenti corpus, simul et animam suscepit et corpus . Quomodo autem permixtum sit anime uerbum, quis explicet, cum explcare non audeat Augustinus? Hoc unum dicit, quod Sapientia Dei, que est eius uerbum, ubique presens et latens, nusquam conclusa, nusquam discissa, nusquam tumida, sed sine mole ubique  tota, longe alio modo quodam quam eo quo creaturis ceteris adest, suscepit hominem, seque et illum fecit unum Iesum Christum, etc. Ipsa enim, ut ait alio eiusdem Epistole loco, animam rationalem et per eamdem etiam corpus humanum, totumque omnino hominem in melius mutandum, nullo modo in deterius mutata coaptauit, nomen humanitatis ab eo dignanter assumens, Diuinitatis ei largiter tribuens. Denique hec unio aliud non est quam intima penetratio anime totiusque per eam nature cui se ipse Deus totus totum infundit eo modo qui creature conuenire non potest, nulla quippe alteram uere penetrat. Deus autem, inquit Augustinus, qui capax est, non capabilis, penetrans, non penetrablilis, implens, non implebilis, qui ubique simul totus, et ubique diffusus est, per infusionem potentie sue misericorditer nature mixtus est humane, non humana natura nature est mixta diuine« . Hactenus ille. Plura uero nos hac super re collegimus dissert. 2, c. 3, in S. Zenonis Opera pag. 91, que quicumque  uolet conferre poterit.



471IN SERMONEM XXuII. De emendatione uocis AREAE.

Peculiarem hac super re Ioannis Ciampini dissertatiunculam ad Erasmum Gattolam, quam sue secunde editioni Quesnellus adiecit, hic inserimus.


REuERENDISSIMO PATRI ERASMO GATTOLA A CAIETA, Ioannes Ciampinus Romanus magister breuium gratie ac in utraque signatura referendarius.

Innotuit iam pridem tuus erga bonas artes, iisque addictos amor, ac de eisdem benemerendi uoluntas, quam semper pretulisti ac preferre non cessas, alios ad studia inuitando, alios alliciendo, alios humanissimis, doctisque responsionibus erudiendo, nullis denique parcendo siue laboribus, siue impensis, quibus litterarie reipublice pro uirili prodesse  possis. Noueram et ipse que de te in hac laude, non a tui tantum nobilissimi ordinis sociis, sed et ab aliis uulgo ferebantur. Certius tamen et amplissimum huius rei testimonium magna cum animi delectatione cepi, cum non ita pridem Maio mense ad inuisendum celeberrimum archicenobium in quo uiuis me contuli. Spectaui proculdubio admirabundus loci sanctitatem, Dei domus decorem in templo, ac, ut ita dicam, inclytam uirtutum omnium coloniam, que tot egregios urbibus episcopos, tot optimos uaticano cardinales, tot sanctissimos Ecclesie pontifices, tot sanctorum myriadas celo dedit. Miratus sum cenobii structuram et magnificentiam, tum conditoribus regibus, tum habitatoribus monachis plane dignam. uidi libentissime Cesarum, regum, principum opulentissima donaria, in quibus licuit agnoscere et Christianam eorum pietatem, et Benedicti parentis uestri gloriam. Iucundissima quin etiam mihi pariter accidit singularis monachorum omnium humanitas, qua me uenientem excepere, et omnibus religiose  hospitalitatis officiis liberalissime prestitis abeuntem dimisere. uerum, ut ingenue fatear, quod ad rem presentem maxime facit, eximiam cepi uoluptatem, tot uetustissimorum codicum scrinia in bibliotheca, cuius ipse custodie prees, aspiciendo; maioremque proculdubio, cum te summa facilitate codices ipsos tot tamque diuersis characteribus exaratos expeditissime legentem audirem. Profecto ex hac singulari eruditione factum puto, ut toties a me in rebus dubiis interrogatus, ea facilitate responderis, quam exspectare tantummodo possumus ab homine in his studiis diu noctuque uersato. 472 Neque uero ita codicibus manu exaratis addictus es ut uulgatos per typos negligas. Quin immo et his comparandis, quantum religiosa disciplina permittit, non modicam pecunie summam impendisti, quos Rome diligenter emptos in tuum nobile museum transtulisti; in his quietem, in his delicias tuas, sapientum more, reponens. Hinc  factum est ut nullum tibi acceptius grati animi monumentum a me tibi offerri posse crediderim, quam litterarium aliquod opusculum; et hoc presertim quod a te quodammodo profectum, iure quodam uidetur tibi reddendum.

Cum iam nonnullas meas lucubrationes cum epigraphe, De sacris Aedificiis a Constantino Magno constructis, typis commisissem, eiusque occasione toto terrarum orbe celeberrimam uaticanam basilicam descripsissem, illud inter plura notandum uenit, quod prisci fideles flexis genibus uenerabundi per gradus ad eamdem ascendere consueuerunt. Qua de re cum R. P. Iosepho Maria Thomasio presbytero congregationis clericorum regularium communi amico, ueterumque sacrorum rituum nostri eui eximio perscrutatore, cum forte collocutionem haberem, dixit mihi, se in sermone 7 sancti Leonis Magni de Natiuitate Domini uocem ARAE animaduertisse, quam per errorem ibi positam esse autumabat. Quamobrem mee cure, meeque indagationi illius dubii solutionem  relinquebat. Libentissime amici instantiis obsequi proposui; propterea primo in loco ad impressos perquirendos codices me conuerti. Hos si tibi omnes recitauero, grauem me futurum minime puto, cum tu litteras ames. Antiquissima igitur sermonum sancti Leonis impressio est illa Colonie facta anno 1551, in-folio, que in eadem ciuitate et forma anno 1569 prodiit; deinde eiusdem sancti Leonis sermones in lucem fuerunt emissi uenetiis anno 1553, qui in eadem forma, in eadem ciuitate, anno 1573 iterum prodiere. Deinde anno 1566 Louanii idem sermones editi fuerunt in quarto; et postea Antuerpie anno 1583 recusi similiter in quarto. Anno uero 1633 omnia sancti Leonis Opera ex Lugdunensibus typis in lucem emissa, que una cum sancto Maximo ac quinque aliis Patribus anno 1652 ibidem fuerunt pariter recusa. Demum Parisiis anno 1675 ab eruditissimo uiro Paschasio Quesnel presbytero congregationis Oratorii, appendicibus, dissertationibus, obseruationibusque  illustrata, e prelo exierunt. Omnes has editiones, que ad meas peruenere manus, accurata legi attentione, omnesque in se uocem ARAE continere comperi. Quare ad indagandos manuscriptos codices statim animum addixi; propterea uaticanam adiui bibliothecam, in qua cum manuscriptis abundet codicibus, tum maxime propter necessitudinem, que tunc temporis cum bon. mem. Emanuele a Schelstrat primo eiusdem bibliothece intercedebat custode, utique sperabam 473 aliquid in eadem me esse reperturum; at spes me fefellit; quoniam nichil adinueni. Ex hoc non perterritus animo, immo audacior factus, ad alias, tam in Urbe, quam extra eam inuisendas, ac ope amicorum reuoluendas bibliothecas, me conuerti. Inclytas Barberinam, et Otthobonam, necnon Angelicam adiui bibliothecas, et licet in eis manuscriptos codices, in quibus sancti Leonis erant sermones, inuenissem, nichilominus ob illorum antiquitatem uenerandi minime erant, in eisque nichil, nisi ARAE uocem, obseruaui. Postea Mediolanum reuerendiss. P. Eustachio  a Sancto Ubaldo ordinis sancti Augustini discalceatorum, ac sanctissime Inquisitionis in illis partibus consultori, deque republica litteraria optime merito litteras dedi, ut in Ambrosiana indagaret bibliotheca, an aliquis adesset manuscriptus codex, qui S. Leonis sermones contineret, et prefatam ARAE uocem in eis animaduerteret. Respondit amicus se diligenter perquisiuisse codices, atque in eis ARAE uocem legisse. Mox tibi etiam dedi litteras, ac responsum accepi, te in codice signato numero 126 prefatum reperiisse sermonem, ac in eo uocem ARCAE expressam esse; quare amanuensis errorem putabas, qui loco AREAE ARCAE scripsisset, commutando litteram E in C; codicemque illum unum supra nonaginta sancti Leonis continere sermones cuius codicis initium est: Incipiunt sermones sancti Leonis pape. In primis de ieiunio mensis decimi. Si fideliter, dilectissimi, atque sapienter creationis nostre intelligimus exordium,  etc., ac finit: Si quis ergo spreta perfidie caligine eius se preceptis, ac iussibus, et nisibus obtemperare uoluerit, celi, paradisique ianuas securus intrabit, Amen; codicem istum litteris Longobardicis iam a sexcentis et ultra annis exaratum esse, quoniam Desiderii abbatis montis Casini, qui postea Romanus pontifex nomine uictor III exstitit, iussu scriptus fuit, ut in cap. 63, lib. III Chronice Casinensis legitur, et ut istius codicis ostendunt characteres, qui illis aliorum codicum de mandato eiusdem Desiderii abbatis exaratorum similes sunt. Prefatis mihi communicatis notitiis, tuam erga me humanitatem abunde testari uoluisti, cum aliorum sexdecim sermonum sub nomine eiusdem sancti Leonis in aliis codicibus manuscriptis repertorum initia et fines miseris. At nouem ex illis a te indicatis iam sub alterius sancti nomine esse impressos noui; reliquorum uero ignoro auctores. Ex his duos apud Quesnellianam adinueni impressionem, sed integri minime sunt, cum partes sermonum sint; unus uidelicet, qui incipit Honorabilem,  etc., est pars sermonis 1 de anniuersario die Assumptionis sue: 474 alter est sermo 48, de Quadragesima. Ex transmissis itaque quinque supersunt, quos facta collatione, cum sancti Leonis nitido apertoque stylo minime concordare inueni. Putaui etiam in hoc amicorum uti iudicio, qui in eamdem meam iuerunt sententiam.

Indagationibus istis minime acquiescendum esse duxi, sed iterum uaticanam bibliothecam adire, nouamque adhibere diligentiam equum putaui; rogaui propterea eruditum uirum Laurentium Zaccagna eiusdem bibliothece secundum custodem, ut mihi copiam faceret indices perquirendi: illi petitioni mee perhumaniter indulsit. Nec inutilis fuit noua perquisitio. Unum itaque inuenimus codicem signatum numero 1276, ante ducentos annos scriptum, in cuius pagina 39, a tergo, legitur uOX ARCE absque diphthongo; in altero uero codice signato numero 1267, pag. 78, columna secunda, a tergo, a sex circiter  seculis exarato, patentibus litteris, quesitam  AREAE uocem legi, que dubii questionem soluit. De hac a me adhibita diligentia te certum reddere duxi, ut scias in hac uoce irrepsisse, et quomodo illa legenda sit animaduertas. Nam una litterula, amanuensis incuria omissa, totum immutat sensum, ut clarissime ex infra dicendis apparebit.

Ara igitur locus est ille in quo sacra Deo offeruntur; area uero illa est planities que in scalarum summitate, quandoque etiam in medio ac in aliis partibus, cum scale multos habent gradus, interponitur, ad hoc, ut ascendentes per illas, propter ascensus difficultatem ac laborem, ibi aliquantulum pausare ualeant. Hec uOX ARAE legitur in sermone 7 sancti Leonis pape de Natiuitate Domini, cap. 4. Sermonis particula sic se habet: De talibus institutis etiam illa generatur impietas, ut sol inchoatione diurne lucis exsurgens, a quibusdam insipientioribus de locis eminentioribus adoretur: quod nonnulli etiam Christiani adeo se religiose facere putant, ut priusquam ad  B. Petri apostoli basilicam, que uni Deo uiuo et uero est dedicata, perueniant, superatis gradibus, quibus ad suggestum ARAE superioris ascenditur, conuerso corpore ad nascentem se solem reflectant, et curuatis ceruicibus in honorem se splendidi orbis inclinent. Quod fieri partim ignorantie uitio, partim paganitatis spiritu multum tabescimus et dolemus. Quia et si quidam forte Creatorem potius pulchri luminis quam ipsum lumen, quod est creatura, uenerantur, abstinendum tamen est ab ipsa huiusmodi specie officii, quam cum in nostris inuenit, qui deorum cultum reliquit, nonne hanc secum partem opinionis uetuste, tamquam probabilem, retentabit, quam Christianis et impiis uiderit esse communem? 475 Abiiciatur ergo a consuetudine fidelium damnanda peruersitas, nec honor uni Deo debitus eorum ritibus qui creaturis deseruiunt misceatur.

 Hic iure te obstupescentem mihi uideor intueri, tam patentem errorem ab eruditis uiris, qui sancti Leonis Opera pluries edidere, minime obseruatum fuisse. Ne dedigneris propterea breuem moram tuis interponere studiis, ac ea que post supra relatas factas indagationes eruditionis gratia exaraui amico legere animo.

Primo igitur loco ad uaticane basilice scalam me conuerto, quam pregrandem fuisse reperi, cuius triginta quinque marmorei gradus ad basilice superiorem aream prebebant ascensum, quique in quinque ordines distributi erant, ita ut quilibet ordo septem constaret gradibus: nam architecti in graduum distributione imparem numerum obseruant: natura enim semper, cum ascendimus, ad sinistrum pedem primo mouendum nos inclinat, et in eodem gradum plerumque sistimus: unde si gradus pares sint, dexter pes in ultimo sistit gradu, sinister uero remanet suspensus, quasi ipse uellet ascensum terminare. Quare ascendens quamdam patitur molestiam, quia cum  natura sinistro pede uelit quietem inuenire, illa nequaquam fruitur.

Huius scale delineamentum, ut antiquitus erat, in tabula 12 mei operis de Sacris Aedificiis a Constantino Magno constructis, expono, ubi distincte quinque graduum ordines cum intermixtis areolis cernuntur: quare singuli ordines ex septem constabant gradibus. Arearum uero, que in scalis interponuntur, finis est, ut ascendens in ascendendo defatigatus paulisper quietem deambulando, siue consistendo, inueniat. In scale uero summitate maior omnibus aliis areis alia est, cum ibi maiorem quietem ascendens, antequam edificium ingrediatur, inuenire debeat. In hisce sancti Petri scalis maxima erat area, quam suggestum aree superioris sanctus Leo appellat, ad differentiam aliarum inferiorum.

Per huius scale gradus prisci fideles orationis uoto, siue gratia, indifferentur habebant ascensum, flexis scilicet genibus, ut ex Gregorii Iu ac Adriani I  apud bibliothecarium uitis deducitur.

Ostenso igitur quid uox area sit, quidque in sensu sancti Leonis significet, opere pretium poscit ut eiusdem pontificis ad fideles obiurgationem examini subiiciam.

Nonnulli antiqui fideles antequam uaticanam ingrederentur basilicam, post scalarum ascensum, scilicet in ipsa scalarum maxima area, Natalis Domini die se sistebant, nascentemque solem adorabant, ducto argumento a Manicheis, qui huiusmodi profanum obseruabant ritum. Quare fideles ipsi propriorum rituum ignari, nascentem Christum cum oriente sole confundebant, adorando creaturam pro Creatore. Strictius hec exponam. Gentiles fere 476 omnes, et presertim Orientales, solem deorum principem esse crediderunt. Docet id admirande lectionis atque eruditionis uir Gaspar Bartius in suis Aduersariorum Commentariis lib. XLI, cap. 27. Idem ostendit uir multiiuge eruditionis et uarie lectionis  Gaspar Ioannis uossii in suo tractatu de idololatria plurimis in locis; idem Kircherus in suo Aedipo Aegyptiaco. Cum igitur Manicheorum heresis in Mesopotamia, Orientali plaga, suam habuerit originem, ut scribit Constantie, siue Salamine in Cypro episcopus sanctus Epiphanius aduersus Hereses, heresi 46, siue 66, mirum non est quod ipsi Manichei solem adorauerint; quod innuit magnum illud Ecclesie lumen sanctus Augustinus, lib. de Heres., heres. 46, de eisdem Manicheis sic scribens: Orationes faciunt ad solem per diem quaquauersum circumit; ad lunam per noctem, si apparet ad Aquiloniam partem, qua sol cum occiderit ad crientem reuertitur. Quare ad illam celi plagam ubi uidebant illa hora spectari solem, ibi se ad illum adorandum conuertebant. Summo igitur mane sol oriens uaticane basilice faciem respicit, illamque per multas illustrat  horas. Ergo si Manichei, dum in uaticanis scalis stabant, solem adorare uolebant, in huiusmodi actu ipsi uaticane basilice uertebant dorsum; et licet huiusmodi profanus ritus omni die, omnique hora a Manicheis obseruatus fuerit, nichilominus ipse dies 25 Decembris Natiuitatis Domini apud Manicheos honorabilis erat propter solis ortum, ut ex laudato sancto Leone apertissime deducitur in serm. 2 de Natiuitate Domini cap. 6, ubi sic: Habentes ergo tante spei fiduriam dilectissimi, in fide, qua fundati estis, stabiles permanete, ne idem ille tentator, cuius iam a uobis dominationem Christus exclusit, aliquibus uos iterum seducat insidiis; et hec ipsa presentis diei gaudia sue fallacie arte corrumpat, illudens simplicioribus animis de quorumdam persuasione pestifera, quibus hec dies solemnitatis nostre, non tam de Natiuitate Christi, quam de noui, ut dicunt, solis ortu honorabilis uideatur. Quorum corda uastis tenebris obuoluta, et ab omni incremento uere lucis aliena sunt; trahuntur enim adhuc stultissimis gentilitatis erroribus,  et quia supra id quod carnali intuentur aspectu nequeunt aciem mentis erigere, ministra mundi luminaria diuino honore uenerantur. Absit ab animis Christianis impia superstitio, prodigiosumque mendacium. Ultra omnem modum distant a sempiterno temporalia, ab incorporeo corporea, a dominatore subiecta: quia et si mirandam habent pulchritudinem, adorandam tamen non habent Deitatem. Illa ergo uirtus, illa sapientia, illa est colenda maiestas, que uniuersitatem mundi creauit ex nichilo, et in quas uoluit formas atque mensuras terrenam celestemque substantiam omnipotenti ratione produxit. Sol, luna et sidera sint commoda utentibus, sint speciosa cernentibus; sed ita ut de illis gratie 477 referantur auctori, et adoretur Deus, qui condidit, non creatura, que seruit. Laudate igitur Deum, dilectissimi, in omnibus operibus eius atque iudiciis. Sit in uobis indubitata credulitas uirginee integritatis et partus. Reformationis humane sacrum diuinumque mysterium sancto atque sincero honorate seruitio.

 De hoc praue adorationis usu fideles denuo increpat idem sanctus Leo in superius allegato serm. 7, de eadem Natiuitate, c. 4, quod hic repetere non incongruum fore puto. Sic igitur iste sanctus loquitur: De talibus institutis etiam illa generatur impietas, ut sol inchoatione diurne lucis exsurgens, a quibusdam insipientioribus de locis eminentioribus adoretur: quod nonnulli etiam Christiani adeo se religiose facere putant, ut priusquam ad beati Petri apostoli basilicam, que uni Deo uiuo et uero est dedicata, perueniant, superatis gradibus, quibus ad suggestum AREAE superioris ascenditur, conuerso corpore ad nascentem se solem reflectant, et curuatis ceruicibus, in honorem se splendidi orbis inclinent. Quod fieri partim ignorantie uitio, partim paganitatis spiritu, multum tabescimus et dolemus. Quia et si quidam forte Creatorem potius pulchri luminis quam ipsum lumen, quod est creatura, uenerantur, abstinendum tamen est ab ipsa huiusmodi specie  officii, quam cum in nostris inuenit, qui deorum cultum reliquit, nonne hanc secum partem opinionis uetuste tamquam probabilem retentabit, quam Christianis et impiis uiderit esse communem?

ueritas hec, que ex allatis eruitur sermonibus, magis illucescet, si eiusdem sancti Leonis trutinentur tempora, quo ad populi concursum ad uaticanam basilicam. Consueuere enim antiqui Romani pontifices usque ad Gregorii uII tempora, nempe usque ad finem circiter undecimi seculi, diuina officia, que in festiuitate Natalis Domini celebrabantur, tribus distinctis locis, distinctisque horis illa celebrare: idque apertissime eruitur ab antiquis libris Missarum Romane Ecclesie, scilicet Antiphonario sancti Gregorii pape a laudato Iosepho Maria Thomasio nuper in lucem emisso, ubi, pag. 15, sic in antiquis libris legitur: uII kalendas Ianuarii. Natiuitas Domini Nostri Iesu Christi. In media nocte Natiuitatis Domini. Ad Sanctam Mariam antiphona ad  introitum. Dominus dixit ad me, etc.; et pag. 16: Item mane prima. Ad Sanctam Anastasiam. Antiphona ad introitum. Lux fulgebit hodie super nos, etc.; pag. uero 17, In die Natalis Domini ad Missam. Statio ad Sanctum Petrum. Antiphona ad introitum. Puer natus est nobis, etc. Et in Comite ab Albino ex Caroli  imperatoris precepto emendato, pag. 1, post Antiphonarium sic legitur: Incipiunt tituli lectionum sequentis libri. I. In uigilia Domini. II. ad Sanctam Mariam. III. ad Sanctam Mariam. Iu. ad Sanctum Petrum. In Capitularibus uero Euangeliorum 478 de anni circulo pag. 141: In Natale Domini. Ad Sanctam Mariam Maiorem, etc. Item ad Sanctam Anastasiam, etc. Item ad Sanctum Petrum, etc. Huc usque relata, ex Petro Mallio, qui floruit duodecimo seculo, apertius intelliguntur, ibi: In prima Missa eiusdem noctis ad Presepe, Mane ad Sanctam Anastasiam. In missa uero diei antiquitus, scilicet usque ad tempus Gregorii uII, fuit statio ad Sanctum Petrum, unde adhuc canonici pro presbyterio noctis 8 sol. Sed nunc celebratur  missa diei apud Sanctam Mariam Maiorem, quia uia breuis est, dies parui sunt. Mallius impressus est, sed mutilus, hec allata sunt in principio manuscripti. Quare concludo, sancti Leonis euo stationem in die Natiuitatis Domini in uaticana fuisse basilica, sicque ibidem fuisse populi concursum, ibique sanctum Leonem supra relatas fecisse homilias. Non intendebat sapientissimus ille pontifex orationem uersa facie ad orientem prohibere; apprime sciebat priscorum Patrum dicta; sed uolebat prauum Manicheorum abolere ritum. Et hec pro uoce AREAE satis sint dicta.

Silentio tamen pretereundam minime puto Casali sententiam de ueteribus Sacris Christianorum Ritibus, cap. 3, opinantis ritum hunc uertendi se ad orientem, a fidelibus fuisse obseruatum in atrio Sancti Petri; proptereaque, ad auertendam omnem idololatrie suspicionem, anno 1300 a Iotto Florentino excellenti pictore, iussu cardinalis Stephanesci  Bonifacii uIII, summi pontificis ex fratre nepotis, musiui operis nauem fuisse constructam, in qua sanctus Petras cum aliis apostolis, ac Christus Dominus noster in littore maris Petrum ad se uocans, conspiciuntur; que pictura cum in interiori porticus parte esset, non fuit ibi locata ad tollendum ritum istum conuertendi se ad orientem, sed ob peculiarem deuotionem, uel aliam causam: quoniam huiusmodi ritus obseruabatur extra porticum in scalarum summitate, antequam porticum ipsam fideles ingrederentur.

Accipe igitur que huc usque dixi in mutui amoris tesseram; tibique precino quod sicut etate ac studiis flores, ita etiam eadem etate maturus tuorum studiorum uberrimos colliges fructus. uale.



IN SERMONEM XLIII.
Nonnulle Quesnelli postille excusse. S. Leonis doctrina propositionibus 1 et 3 Iansenii opposita.

 1. Duo Quesnellus in huius sermonis cap. 1 annotauit. Primum iis S. pontificis uerbis: Sic nos Auctoris nostri exstruxit manus, ut cum opifice suo etiam is qui reparatur operetur, eiusmodi notationem subiecit. »Iuuat hec uerba B. Bernardi uerbis explicare lib. de Gratia et Lib. Arbitr. c. 14: Ad hoc utique preuenit gratia, ut iam sibi deinceps cooperetur liberum 479 arbitrium. Ita tamen quod a sola gratia ceptum est, pariter ab utroque perficitur, ut mixtim, non sigillatim; simul, non uicissim, per singulos profectus operentur, non partim gratia, partim liberum arbitrium; sed totum singula opere indiuiduo peragunt. Totum quidem hoc, et totum illa; sed ut totum in illo, sic totum ex illa.« Hec satis bene.

2. Porro in illa Auctoris uerba: Gratie igitur Dei inobedientia se humana non subtrahat; nec ab illo bono, sine quo non potest bona esse, deficiat: ac si quid sibi impossibile aut arduum in mandatorum effectibus experitur,  non in se remaneat, sed ad iubentem recurrat, qui ideo dat preceptum, ut excitet desiderium, et prestet auxilium; in hec, inquam, uerba Quesnellus eiusmodi postillam in margine apposuit: Dei mandata impossibilia homini in se remanenti. Hanc tamen sententiam recitata Leonis uerba proprie et generatim non exhibent. Neque enim de omnibus mandatis, seu potius, ut ait, mandatorum effectibus generatim pronuntiat. Illa uero non in se remaneat eo tantum consilio proprie dicta liquet, ut homines moneantur, ne in rebus quas impossibiles aut arduas experiuntur sibi fidant, sed ad Deum iubentem recurrant: quibus cum indicetur modus obtinendi diuinum auxilium, quo mandata rerum quoque perdifficilium, seu, ut uidentur, impossibilium impleantur, ipsa impossibilitas mandatorum proprie dicta excluditur.

3. Hac occasione duo alia eiusdem Quesnelli loca in serm. 90 considerare iuuat, quibus ille in impossibilitate preceptorum ingerenda sollicitus, quantum a Leonis sententia absit, apertius agnoscetur.  Scripsit S. pontifex in eo serm. 90, c. 2: Et ne usque ad inertem desidiam desperatione ducamur, que impossibilia sunt homini ex imbecillitate propria, possibilia spondet  ex uirtute diuina. Nihil sanius et uerius. At Quesnellus in margine: Precepta sine gratia impossibilia; et in synopsi capitis secundi: Nihil sine gratia Christi etiam regeneratis possibile. uiden' latum inter Leonis et Quesnelli uerba discrimen? Quesnellus sine Dei gratia generalem impossibilitatem affirmat, eamque imponit ipsis preceptis; ac ita affirmat, ut  eam impossibilitatem etiam in regeneratis aliquando reperiri presumat. Leo e contra nec recitatis uerbis, nec toto contextu generalem impossibilitatem subindicat; nec illam, quam astruit, preceptis diuinis, sed imbecillitati hominis ita attribuit, ut ex diuino adiutorio superari queat. Hec autem imbecillitatis, ut ita dicam, impossibilitas, non absolutam et ueram impossibilitatem, sed  difficultatem significat, que uulgata locutione impossibilitas appellari solet: unde S. pontifex textu allegato ex ser. 43, impossibile aut arduum ueluti synonyma adhibuit; et serm. 94, c. 2, inquiens, Cum uidetur esse difficile quod iubeo, appellauit 480 difficile, quod alibi impossibile dixerat.

4. Aliunde uero Dei precepta ita possibilia indicauit, ut iisdem tribuerit excitare hominem ad petendum auxilium, quod si petatur, obtinebitur; si uero non petatur ac desit, impossibilitas erit uoluntaria, que male ascribetur preceptis, nec idoneam excusationem afferet: unde scripsit serm. 49, cap. 4: Ideo enim datur preceptum, ut precipientis queratur auxilium. Nec se quisquam per occasionem infirmitatis excuset, cum qui prestitit uelle, donet et posse. Hinc iure S. Thomas, quest. 24, de ueritate, a. 74, postquam in responsione ad 1 docuit: Illud quod precepit Deus non est impossibile homini ad seruandum, hec addidit in resp. ad 2: Recte homo corripitur, qui precepta non implet; quia ex eius negligentia est  quod gratiam non habeat, per quam potest mandata seruare.

5. Obseruamus preterea, Leonem, serm. 43, loqui de hominibus iustis, quibus illa congruunt: Nec ab illo bono, sine quo non potest bona esse, deficiat. De regeneratis etiam ac iustis uerba facere serm. 90, ex cap. 1, colligi potest. Porro nulla mandata homini, presertim iusto, esse impossibilia Auctor aperte tradit, serm. 18, c. 1, ubi de hominis natura iam redempta, et sacro baptismate iam renata scribit: Corrumperetur carnali desiderio, nisi spirituali muniretur auxilio: quia sicut illi numquam deest unde corruat, ita SEMPER presto est unde subsistat, dicente Apostolo: Fidelis enim Deus, qui uos non patietur tentari supra id quod potestis, sed faciet prouentum, ut possitis sustinere. Ad hec Quesnellus in marginali postilla: Quid sit anima etiam regenerata sine Dei auxilio? Non scripsit quid esset, sed quid sit; ac si  aliqua anima iam regenerata, ac propterea iusta, ex Leonis sententia careat aliquando auxilio Dei; cum tamen ille testetur: Semper presto est unde subsistat. Huic igitur homini Leo impossibilia affirmare non potuit, serm. 43, diuina mandata, cum hec impossibilitas a diuino illo auxilio, quod ei semper presto esse docuit, eliminetur. Hinc S. pontifex aperte aduersatur propositioni prime Iansenii, qua impossibilia traduntur etiam iustis hominibus diuina mandata, ac deesse illis gratiam qua possibilia fiant. Cum Leo tradit illis semper presto esse unde subsistant, gratiam utique eisdem aliquam semper adesse cognouit, qua uel facerent quod possent, uel peterent quod non possent, ut post Augustinum  Tridentina synodus  docuit: unde in difficilioribus casibus orationis remedium S. pontifex et in hoc serm. 43 et alibi, uti monuimus, frequenter suggessit. uide quam belle concinat cum doctrina catholica, et quam a Ianseniana dissentiat.

 6. Quesnellus itaque, omissa ea postilla, quam affixit cap. 1 serm. 43, aliam Leonis sententie magis congruentem melius substituisset ad ea recitati testimonii uerba: Gratie igitur Dei obedientia se humana non subtrahat; 481 nimirum hanc, Gratie Dei non subtrahatur obedientia: que propositio cum eam posse subtrahi, et reipsa subtrahi aliquando presumat, opponitur tertie propositioni Ianseniane, nec non decime quinte Quesnelliane damnate in constitutione Unigenitus, que ab interiori gratia numquam humanam obedientiam se subtrahere palam insinuat. Quando Deus mandatum suum, et suam eternam locutionem comitatur unctione sui spiritus, et interiori ui gratie, operatur illa in corde obedientiam quam petit.



IN SERMONEM XLIu. De iustitia Christiana semper augenda

1. In hec uerba Leonis c. 1: Inter profectuum gradus  nullus est qui non semper melior esse debeat, ita Quesnellus annotauit. »Idem habet in serm. 11 de Quadragesima cap. 1: Nemo, inquit, tam sanctus est, ut non sanctior; nemo tam deuotus, ut non debeat esse deuotior. Peccat ergo qui ad maiorem semper iustitiam non tendit. Peccatum est enim, inquit Augustinus, cum uel non est caritas que esse debet, uel minor est quam debet . Immo culpabilis est quisquis Deum ex tota anima non diligit, quem ita diligere iubetur, et quisquis concupiscit quod concupiscere prohibetur. Non tamen imputat his qui fideliter ei dicunt: Dimitte nobis debita nostra, sicut et nos dimittimus debitoribus nostris. Quod quisquis orandum sibi non esse putat, seipsum Christianum non esse profitetur. Quamdiu enim hic uiuimus, est adhuc aliquid carnalis concupiscentie quod uel continendo frenetur, donec fiat perfecta iustitia tamquam sanitas plena: tunc autem plena sanitas quando plena caritas: tunc plena caritas, quando uidebimus eum sicuti est.« Hec ille.

 2. Preter caritatis preceptum, quod ipsius caritatis et iustitie augmentum requirit, ut S. Thomas docuit in 3 Sent. dist. 29, q. 1, a. 8, quest. 2, magis obuiam et expeditiorem uiam aperit ipse Leo, qui tum in presenti sermone 6 de Natiuitate Domini, tum in serm. 11 quem Quesnellus laudauit, hoc augende Christiane iustitie debitum cum tentationibus et concupiscentiis cuiuis etiam sancto undequaque insidiantibus ita coniungit, ac si alterum ab altero pendeat. Enim uero certum est preceptum dilectionis Dei, cum postulat ut a peccatis uel leuioribus caueamus, tum uero etiam exigere ut resistamus concupiscentiis ac tentationibus que ad peccandum exstimulant. In hac autem quotidiana resistentia, quam quilibet etiam sanctus adhibere debet, plures uirtutum actus ac presertim caritas exercenda erit; sicque Christiane iustitie semper augende occasio ac debitum exstat. Sicut autem numquam in hac uita  penitus auferentur tentationes et concupiscentie, 482 ita numquam cessandum erit a resistendo iisdem, ac per consequens a crescendo in iustitia de die in diem, donec ad eam eternam uitam perueniamus, in qua tentationes nulle erunt, nulle concupiscentie quibus resistatur; ac propterea in hac uita inter profectum gradus, ut ait Leo, nullus est qui non semper melior esse debeat.



IN SERMONEM XLu.
Quo sensu S. Leo cap. 2 scripserit: Sine dilectione non creditur. Quesnelli annotatio excussa.

1. Memorato S. Leonis testimonio hanc annotationem Quesnellus subiecit: »Doctrina ex Augustini principiis hausta, immo ex ipsius fidei principiis. Nam cum nemo possit preceptis Dei, ut oportet, obedire sine caritate, et inter Dei precepta non postremum sit credendi preceptum, manifestum est scite dictum a Leone, quod sine dilectione non creditur. Unus Augustini locus instar omnium erit,  ut utriusque par sensus et doctrina intelligatur. Igitur lib. de Dono perseuerantie cap. 16: Preuenit ergo et fidem gratia, inquit, alioquin si fides eam preuenit, proculdubio preuenit et uoluntas: quoniam fides sine uoluntate non potest esse. Si autem gratia preuenit fidem, quoniam preuenit uoluntatem, profecto preuenit omnem obedientiam, preuenit etiam caritatem, qua una Deo ueraciter et suauiter obeditur. Et hec omnia gratia in eo cui datur, et cuius hec omnia preuenit operatur.« Hactenus Quesnellus.

2. Tota autem huius Quesnelliane annotationis uis in eo sita est, ideo S. Leonem affirmasse, Sine dilectione non creditur, quia sicut aliis preceptis, ita etiam precepto fidei nemo potest, ut oportet, obedire sine caritate: qua una, ut Augustinus loquitur, Deo ueraciter et suauiter obeditur; et idcirco Leonis doctrinam ex Augustini principiis haustam tradidit. Hic autem cauendum est ne huiusmodi locutio eo sensu accipiatur quem refert Quesnelli propositio 47 proscripta  in constitutione Unigenitus, nimirum: Obedientia legis profluere debet ex fonte, et hic fons est caritas. Quando Dei amor est illius principium interius, et Dei gloria eius finis; tunc purum est quod apparet exterius: alioquin non est nisi hypocrisis, aut falsa iustitia; que conueniunt cum propositione 17 a S. Pio u condemnata inter Baianas: Non est uera legis obedientia, que fit sine caritate. Et in defensionem quidem propositionis 47 Quesnelliane Augustini testimonium ex libro de Dono perseu. c. 16 in Hexaplis Quesnellianis inculcatum, ac praue explicatum, aut potius contortum legimus. Cum enim S. doctor una caritate ueraciter obedire dixerit, illi exinde intulerunt sine caritate non obediri ueraciter, sed per fallaciam, 483 qua omnis eiusmodi obedientia non uera sit obedientia legis, sed ad hypocrisim falsamque iustitiam referenda sit.

3. Si hoc tam prauo atque proscripto sensu atque consilio Quesnellus eam annotationem subiecit, significare uoluisset ea Leonis uerba, sine dilectione  non creditur, in eam sententiam esse accipienda, quod fides, que sine caritate in peccatoribus reperitur, uera fides non sit, qua precepto fidei ueraciter obeditur: cui quidem sententie affines sunt propositiones 52 et 58 damnate in constitutione memorata, quibus fidem et religionem ueram sine amore et caritate haudquaquam consistere Quesnellus asseruit. Quod doctrine monstrum expresse quoad fidem iamdiu ante predamnauerat Tridentina synodus sess. 6, c. 28: Si quis dixerit . . . . fidem, que remanet  non esse ueram fidem, licet non sit uiua; aut eum qui fidem sine caritate habet non esse Christianum, anathema sit. Unde etiam proscripta est ab Alexandro uIII prop. 12: Quando in magnis peccatoribus deficit amor, deficit etiam fides; et etiamsi uideantur credere, non est fides diuina, sed humana.

4. Quod si Leonis uerba in ea notatione Quesnellus alio sensu accepit, nimirum ut indicaret eum loqui  non de quacumque fide, sed de fide uiua, et ut oportet ad meritum eterne uite, eodemque sensu scripsisse Augustinum, sola caritate ueraciter obediri, uidelicet uti ad ueram iustitiam et ad merendum eternum premium requiritur, recte quidem intellexisset, sed non satis apte hanc sententiam explicasset, ut in annotatione explicari ac demonstrari oportebat. Id autem euidenter statuere nostra plurimum interest, ut palam fiat quam longe absint a damnato sensu Leonis uerba ac sententia.

5. Si separatim a contextu consideretur hec propositio: Sine dilectione non creditur, suspicari quispiam poterit S. pontificem lato sensu dilectionis nomen sumpsisse, nimirum non de caritate solum, sed de qualibet dilectione, ita ut etiam illa inuoluatur, qua quicumque credit saltem ueritatem et fidem ipsam aliquatenus diligit. At sicuti ex contextu, a quo genuinus uerborum sensus semper est colligendus, palam fit S. Leonem dilectionis nomine eam caritatem intelligere que fructum eternum pariat, ita  nomine fidei uiuam fidem intelligit, que una cum caritate conferat ad uidendum et promerendum Deum. Enimuero in capite eius sermonis secundo, cui laudata uerba inseruntur, iam ab initio sibi exponendum proposuerat, per cuiusmodi uias nobis sit ad Dei promissa tendendum, nimirum ad eternam gloriam. Duas mox uias subiicit ex sacra Scriptura, uidelicet misericordie et ueritatis, et has monet non esse diuisas, cum utraque uirtus connexa esse debeat, ut ad eum finem tendamus. Mox transit ad fidem et caritatem, et harum pariter uirtutum nexum ad eumdem finem necessarium affirmat; unde subdit: 484 Tunc uerum nomen, et uerus est fructus  ambarum, cum insolubilis utriusque manet connexio. Et hanc quidem connexionem in eum finem omnino necessariam explicaturus statim addit: Ubi enim non simul fuerint, simul desunt, quia  inuicem sibi et iuuamen et lumen sunt: donec desiderium  credulitatis impleat remuneratio uisionis, et incommutabiliter uideatur et ametur, quod nunc et sine fide non diligitur, et sine dilectione non creditur, ut scilicet utiliter ad uisionis remunerationem obtinendam credatur. Hanc connexionem et hunc finem apertius insinuant que statim subiiciuntur: Quia ergo, sicut Apostolus ait, in Christo Iesu neque circumcisio aliquid ualet, neque preputium, sed fides que per dilectionem operatur, simul atque coniunctim et caritati studeamus et fidei. Hic est enim quidam efficacissimus geminarum alarum uolatus, quo ad promerendum et uidendum Deum puritas mentis attollitur, ne oneri curarum carnalium deprimatur. Nam qui ait: Sine fide impossibile est placere Deo, idem dicit: Si habuero omnem fidem, ita ut montes transferam, caritatem autem non habuero, nichil sum, nimirum apud Deum, apud quem sine caritate nichil prodest, ut ibidem Apostolus loquitur: ita enim S. pontifex serm. 2 de Ieiunio Pentecostes c. 3 exposuit: Cum dicat Apostolus nullas sibi uirtutes sine caritate prodesse. Hinc rursum  Leo cap. 3 sermonis 45 illud inseruit principium: Quod non ex fidei procedit fonte, ad premia eterna non peruenit, ubi se loqui indicat de fide qua premium eternum promeremur, que sine caritate esse non potest. uides ergo quam probe omnia ad finem eterne beatitudinis referantur.

6. Euidens tandem fiet non aliam nisi hanc esse posse Leonine mentis interpretationem ex serm. 4 de collectis c. 1, ubi satis innuit haberi in multis fidem sine caritate; at fidem eiusmodi a caritate disiunctam ad salutem seu premium eternum nichil proficere. De multis enim Christianis uerba faciens, Multis, inquit, quibus  auferre non potuit fidem, sustulit caritatem; et agro cordis ipsorum auaritie radicibus occupato, spoliauit fructu operum, quos non priuauit fructu labiorum. Quid apertius? Hinc etiam serm. 10 de Quadrag. c. 3 fidem rectam, qua satis obeditur precepto fidei, sine caritate stare posse, at non esse  fructuosam ad futuram gloriam, si absque caritate sit, palam fatetur. Quamuis enim, inquit, magnum sit habere fidem rectam sanamque doctrinam, et multa laude digna sit circumcisio gule, lenitas mansuetudinis, puritas castitatis, nude tamen sunt omnes sine caritate uirtutes, nec potest dici in qualibet morum excellentia fructuosum, quod non dilectionis partus ediderit. Hinc intelligentur illa serm. 18, c. 3, ubi uarios Christianorum profectus describens, In fide germen est, inquit, in spe 485 incrementum, in caritate maturitas; quibus fidem et spem uirtutes agnoscit, at non fructuosas eterne uite, nisi ex caritate maturitatem obtineant. Ita S. Pontificis doctrina hausta ex principiis fidei, que cum Scriptura ac traditione Tridentina synodus statuit, et a proscriptis thesibus aliena cognoscitur.

7. Neque minus coheret cum Augustini principiis, qui multis in locis fidem sine caritate identidem reperiri diserte docuit, uti serm. 90, num. 8: Potestis habere fidem sine dilectione; et solum ei  qui sine caritate credit, hanc fidem inanem esse affirmat, seu inutilem ad eternum premium, hec scribens in Enchiridio num. 117: Qui uero non amat, inaniter credit, etiamsi sint uera que credit; et lib. uIII de Trinitate c. 4: Nisi per fidem diligatur, non poterit cor mundari, quo ad Deum uidendum sit aptum et idoneum. In hanc autem sententiam, cum in libro de Dono perseu. c. 16 de caritate scripsit, qua una Deo ueraciter et suauiter obeditur, uocem ueraciter de perfecta obedientia legis accepit, qua homo fiat aptus et idoneus ad uidendum Deum, ut ex aliis Augustini testimoniis latius probant qui de hac eiusdem doctrina ex proposito disserunt. Nobis autem Leonis sententiam explicasse et constituisse sufficiat.



IN EUMDEM SERMONEM XLu. De iis uerbis cap. 4: Rei criminum ad hos dies  peruenisse se gaudeant, in quibus a sanctis piisque principibus etiam publicarum austeritas remittitur ultionum.


»Idem habet  supra serm. 2 de Quadrag. cap. 5: Romani, inquit, orbis piissimi imperatores sancta antiquitus obseruatione custodiunt, qui in honorem passionis et resurrectionis Christi, constitutionum suarum seueritate mollita, multarum culparum reos precipiunt relaxari. Et serm. 9 cap. 3: Ut seueritas ultionum, que nunc etiam in publicis iudiciis relaxatur, etc. Quousque remissio et relaxatio ista extenderetur, an solis uinculis soluti rei in custodia remanerent, an etiam e carcere dimitterentur, non inuenio clare definitum. In libello supplici monachorum qui sub Eutyche erant, actioni 1 concilii Chalcedonensis inserto, hec habentur: Superuenit, inquiunt, et salutaris passionis dies et sacra nox, et Resurrectionis festiuitas, in qua quidem et plurimis peccatoribus a sanctis Patribus nostris damnationes soluuntur; uerum et ab imperatoribus criminalia reis  uincula relaxantur: iusta uero letitia omnis domus et omne forum repletur. uidentur ex his uerbis rei saltem nonnulli in libertatem esse uindicati in paschali festo legibus imperatoriis. Nulla tamen in Codice que id 486 asserat, etsi plures que actionem omnem in reos suspendant, alie per totam Quadragesimam, alie per quindecim paschalis festi dies. Cod. lib. III, tit. 12, de Feriis: Quadrag. diebus, qui auspicio ceremoniarum paschale tempus anticipant, omnis cognitio inhibeatur criminalium questionum. Impp. ualent. ualens et Grat. AAA. In quindecim paschalibus diebus compulsio annonarie functionis et omnium publicorum priuatorumque debitorum differatur exactio. ualent. Theod. et Arcad. AAA. Exceptionem continet alia eorumdem constitutio, que Leonis nostri sententiam confirmet magis quam infirmet: In his tamen, inquiunt, et emancipandi et manumittendi cuncti licentiam habeant. Sed  Leonis locus primo loco citatus ex serm. 2 Quadragesime multarum culparum reos imperatoriis constitutionibus relaxatos esse per hanc paschalium dierum solemnitatem clarius uidetur asserere. Nam relaxari nichil aliud esse quam dimitti ex serm. 47, de Pass. 8, c. 3, probatur, ubi ut Barrabbam indulgentia relaxaret, clamasse populos scribit.« Hactenus Quesnellus. Si uero is obseruasset titulum Iustinianei Codicis De episcopali audientia, lib. I, tit. 4, inuenisset legem ualentiniani II, n. 3, descriptam et editam an. 385, in qua hec habentur: Exsequantur iudices quod indulgere consueuimus. Ubi primus dies paschalis exstiterit, nullum teneat carcer inclusum, omnium uincula dissoluantur; et subiiciuntur exceptiones quorumdam reorum et criminum. In Codice autem Theodosiano lib. IX, tit. 28, De indulgentiis criminum, quinque eiusmodi leges occurrunt, due ualentiniani Senioris ac tres Iunioris, quarum ultima est iam allegata, ex quibus colligitur olim hanc indulgentiam usu quodam inductam,  uel epistolis etiam imperatorum per singulos annos ad omnes ciuitates missis, ut liquet ex duobus testimoniis Chrysostomi, ex more prescriptam, nonnullas dubitationes peperisse de quibusdam reis, num eadem indulgentia essent relaxandi: que dubitationes ut soluerentur ille leges date fuerunt. In postrema autem lege generalis sanctio edita fuit, que omnes exceptiones complectitur. uide Iacobi Gottofredi Commentarium precipue in legem 3, ubi indicatos Chrysostomi textus recitat.



IN SERMONEM LXuI. Postilla Quesnelli in testimonium Leonis cap. 4 excutitur.

Ipsa illa substantie nostre in Deitate susceptio, qua uerbum caro factum est, et habitauit in nobis, quem hominem misericordie sue, nisi infidelem, reliquit exsortem? His Leonis uerbis hanc postillam  Quesnellus affixit: Infidelis exsors gratie Christi. Hec autem indefinita propositio perperam 487 intelligi potest, ita ut fauere uideatur propositioni 26 damnate in constitutione Unigenitus, qua traditur: Nulle dantur gratie nisi per fidem. Sed misericordie nomen S. pontifex adhibuit, non autem nomen gratie. Ne uero ipsum misericordie nomen cuipiam fucum faciat, quo ille sensu exsortem misericordie dixerit infidelem, ex contextu explicandum est. Eius itaque misericordie infideles exsortes intelligit, cuius participes fideles affirmat. Porro ad fideles pertinent ista, que precedenti testimonio immediate subiiciuntur: Et cui non communis natura cum Christo est, si assumentem recepit, et eo spiritu est regeneratus, quo ille progenitus? ubi indicat fidei et baptismatis gratiam, ut not. 24 in hunc locum explicauimus. Loquitur nimirum S. Leo de illa misericordia qua uerbum caro factum et in nobis habitans nos per fidem et baptisma sibi unitos diuine effecit consortes nature. Sicut ergo fideles,  qui fidem et baptisma susceperunt, huius misericordie participes sunt, ita infideles, qui et fide et baptismate carent, eadem hac misericordia recte dicuntur exsortes.



IN SERMONEM LXXuI. In eum locum cap. 6, quo de Manete dicitur: Eo tempore damnandus innotuit, quo post resurrectionem Domini ducentesimus et sexagesimus annus impletus est, Probo imperatore Paulinoque consulibus, cum octaua iam in Christianos persecutio deseuiret; tres Quesnelli annotationes et nonnulle obseruationes nostre proponuntur.

1. Tres annotationes in hoc testimonium Quesnellus subiecit, quas hic describimus. Primum in ea uerba, Quo post resurrectionem Domini ducentesimus et sexagesimus annus impletus est, »Mendum, ait, hic subesse suspicatur Dionysius Petauius in annotationibus  ad Epiphanium pag. 267, et pro CCLX, translato numero uno, legendum uult CCXL. Ratio eius est quod Probi et Paulini consulatus incidit in annum fere Christi CCLXXuII in era Dionysiana. Quo ex numero XXXI, inquit, annis deductis, CCXLuI anni reliqui sunt ab ascensione Domini; totidem scilicet, quot ex aliorum chronographorum sententia ponit Epiphanius. Leo autem noster horum sententiam secutus erit , numerum rotundum CCXL pro CCXLuI usurpans; quod inter concionandum maxime euenire solet, ubi ad strictos chronologie apices non attenditur. Propius adhuc ad illam epocham accedet Leo, si pro CCLX posuerit CCL, quod quidem habet Oxoniensis codex unus ms. in archiuiis Laudinis asseruatus. Et sane, ut cum typi excudendi ordinantur, facilius est numerum unum in alterius locum, dormitantibus 488 operis, irrepere, et pro XL excudi LX, ita inter scribendum facilius est numerum unum alicui summe superaddi, ut X ad L.«

 2. Secundo in ea uerba, Probo imperatore Paulinoque coss.: »Hinc corrige, inquit, Cassiodori Fastos consulares, qui hunc consulatum Aureliani et Marcellini consulatui immediate subiiciunt. Corrige etiam Annales ecclesiasticos, qui ad annum Ch. 277 hunc consulatum cum septimo Aureliani imperatoris anno componunt. Cum enim ex fastis omnibus Probum Paulinumque simul consulatum gessisse constet, Probumque imperatorem appellet Leo noster, necesse est ut post Aureliani mortem, immo et post Taciti, cui Probus successit, obitum, consulatus ille Probi Paulinique contigerit. Concinit Eusebii Chronologia, qui anno 2 Probi imperatoris Manicheorum originem assignat. Facilis tamen conciliandorum auctorum diuersa de Manicheorum secte initiis scribentium uia. Alii de ipso Manete, alii de eius magistris Scythiano et Budda, de quibus supra, intelligendi. Aliqui de ipsa origine monstri illius; nonnulli de uariis eius eruptionibus in Ecclesiam,  partim Orientalem, partim Occidentalem; ac demum alii de errorum eius damnatione, de qua Leo noster mentionem facit.«

3. Tertio in ea uerba, Cum octaua iam in Christianos persecutio, etc.: »Si de Aureliani, inquit, imperatoris persecutione loquitur, ut uidetur omnino, hec non octaua fuit, sed nona, quemadmodum numerat Augustinus de Ciuit. Dei lib. XuIII, cap. 3, et ex aliarum persecutionum enumeratione liquet. Si Charitonis martyris acta, que apud Surium 24 Septembr. leguntur, digna sunt quibus hac in parte fides habeatur, Tacitus Probi predecessor huic iam persecutioni finem imposuerat; ut benigne interpretari iuuet hec Leonis uerba, que persecutionis etiam exordium uidentur significare: Cum iam ebulliret, etc., quamquam mss. codd. tres Oxonienses habent, deseuiret.« Hec omnia Quesnellus.

4. Omnes huius loci chronicas notationes sumptas deteximus ex integro Prosperi Chronico. Inter tres enim aut potius quatuor huius Chronici editiones,  quas accuratissime distinguit ac statuit P. Hieronymus a Prato diss. 3 in Sulpicium Seuerum, tom. II, num. 32 et seqq., altera ex duabus prioribus, seu, si mauis, tertia in rem presentem, qua de Manicheis Rome detectis agitur, Leoni usui esse potuit. Prima quam Prosper uulgauit an. 433, secunda, que desinit an. 443, et confirmari potest ex codice antiquo ueronensi Saibanteo, qui integrum Prosperi Chronicon hoc anno desinens, id est hanc ipsam secundam editionem Prosperi representat. Tertia, que extenditur ad annum usque 445. Ex aliqua uero harum editionum Leonem profecisse 489 in memoratis chronicis notationibus describendis duo certa indicia demonstrant. Probi siquidem imperatoris et Paulini consulatus in uno Prosperi Chronico legitur: nam Prosper, qui ex Eusebii Chronico ab Hieronymo Latine reddito pleraque decerpsit, primus omnium a passione seu resurrectione  Christi consulatus adiecit, Manicheorumque heresis initia Probi imperatoris et Paulini consulatui assignauit. Octaue etiam persecutionis notatio soli Prosperi Chronico referenda est: Eusebius enim persecutiones quidem suis locis indicauit in Chronico, non autem expressit numerum quem in Prospero inuenimus. Hinc autem anni quoque annotatio ex eodem Prosperi Chronico supputando collecta dicenda est.

5. Si uero recta supputatio facta credatur, scribendus fuerat potius annus 250 quam 260. Si enim a consulatu Geminorum, cui passio et resurrectio Christi in iisdem editionibus attribuitur : si, inquam, ab eo Geminorum consulatu ad consulatum Probi et Paulini, cui initium heresis Manicheorum affigitur, recte computes,  inuenies quidem in editis consulatus 247, qui rotundo numero, ut sepe fit, latius haberi potuerunt pro anno 250, non uero 260. At obseruandum est in uulgato Prosperi Chronico alios consulatus librariorum incuria omissos, alios autem perperam fuisse insertos, ut colligi potest ex Canone paschali uictorii Aquitani, qui consulatus ex Prospero accuratius exscripsit, nec non ex aliis argumentis, que luculenter proposuit Ioannes uander Haagen in Obseruationibus ad Chronicon Prosperi, § 49 et seqq. Porro ex eodem uictorii Canone atque ex aliis ipsius Prosperiani Chronici notis liquet, consulatum Geminorum, cui assignantur passio et resurrectio Christi, ab ipso Prospero fuisse affixum ei anno qui respondet anno ere uulgaris uigesimo octauo. Si uero ab hoc anno ere uulgaris computare incipias usque ad Probi et Paulini consulatum, qui concurrit cum anno ere uulgaris 277, inuenies his consulibus  decurrisse annum ducentesimum quinquagesimum,  qui minus accurate impletus a Leone appellatur.

6. Dissimulandum quidem non est, in Prosperi Chronico si expungantur consulatus duo certo expungendi, et addantur quatuor, qui certe addendi sunt, ut laudatus uander Haagen probauit, Probi et Paulini consulatum a consulatu Geminorum cadere in annum 249, quemadmodum et apud uictorium accidit. Sed cum in consulatibus notandis Prosperi et uictorii codices sint euidenter corrupti, non multum in his insistendum uidetur. Cum uero Prosper iam aliquanto ante Probi et Paulini consulatum, 490 ac deinceps etiam, ueteri unius anni anticipatione deserta, consules proprio cuiusque anno ascribere ceperit, satius est credere proprio quoque anno assignasse consulatum Probi atque Paulini, ita ut unus consulatus, qui prepositus fuerat, perperam in codicibus postpositus legatur, ac propterea illorum consulatus uere concurrerit cum anno post resurrectionem Christi 250. Cum itaque S. Leo ceteras  chronicas notationes ex Prosperi Chronico sumpserit, annum quoque 250, ex eodem per supputationem annotasse credibile est, non uero 260. Sed unus tantum codex Oxoniensis a Quesnello laudatus eum annum prefert. Cum uero ceteri omnes tum Collectionum tum Lectionariorum et multi et antiqui codices, quos diligenter exquisiuimus atque contulimus, et inter hos antiquissimus uat. 3835, habeant annum 260, et non numericis Romanis notis CCLX, que facile a librariis mutari et uitiari potuissent, sed distinctis uerbis expressum ducentesimus et sexagesimus, que non ita facile mutationem recipiunt, non ausi sumus a uulgata lectione discedere. Experimento enim patefactum est quantum a primeua et originali lectione desciuerint illi qui ex arbitrio, licet coniecturis uehementibus ducti, numericas quasdam notationes corrigere uoluerunt. Neque moueat excessus decennii, qui in an. 260 manifestus est.  Antiquos enim Ecclesie Patres in computandis annis siue ab ortu siue a passione Christi non fuisse multum accuratos, et excessisse etiam ultra decennium, pluribus exemplis probauimus diss. 1 S. Zenonis editioni premissa cap. 2, § 1. Hec quoad primam Quesnelli annotationem.

7. Quoad alteram illud monere sufficiat, Leonis uerba de tempore quo Manes damnandus innotuit, illud tempus indicare, quo primus omnium Archelaus Caschare in Mesopotamia episcopus cum Manete publicam disputationem habuit, ac exinde eius errores ita prodierunt, ut tum damnandus innotuerit.

8. Quoad tertiam annotationem iam indicabimus persecutionis octaue mentionem a S. pontifice sumptam fuisse ex Prosperi Chronico. Prosper autem nouem tantum persecutiones recensuit: illam enim Aureliani, que ab Augustino et Orosio nona dicitur, queque commota quidem, sed fulmine et morte eiusdem imperatoris statim intercepta traditur, Prosper  distincto numero inter persecutiones referendam non credidit, adeo ut Diocletianeam  nonam uocauerit. Hinc cum Leo octauam persecutionem appellauit, Prosperi uestigiis insistens, non Aureliani, sed ualeriani persecutionem intellexit, que apud Prosperum eque ac apud Augustinum et Orosium, nec non apud Sulpicium et Hieronymum octaua computatur.



491 IN SERMONEM LXXIX. Num S. Leo omnia opera uirtutum moralium in infidelibus peccata esse docuerit.

1. Sanctus pontifex in serm. 79, de Ieiunio Pentecostes secundo, cap. 2, de infidelium ieiuniis loquens, non solum ea appellauit uana, uerum etiam infidelitate polluta asseruit. Aliud enim agit sub ueritate ratio, aliud sub falsitate deceptio. Apud nos fides etiam sanctificat manducantem, apud illos infidelitas polluit ieiunantem. Et mox hanc generalem propositionem  subiicit: Extra Ecclesiam catholicam nichil est integrum, nichil castum, dicente Apostolo: Omne quod non est ex fide, peccatum est: quibus uerbis non tam ieiunia quam omnes aliarum uirtutum moralium actus infidelitate pollutos ac peccata esse uidetur innuere. His autem uerbis Quesnellus postillam affixit: An et qualia sint infidelium bona opera.

2. Ne quis uero sententie ab Ecclesia proscripte S. Leonem fauere existimet, premonendum est eum alibi palam fuisse professum laude digna esse misericordie et humanitatis opera que non prodeunt ex fide, si nullo prauo fine aliunde infecta, ex ipsarum uirtutum motiuo eliciantur. Hec enim leguntur serm. 7 de Quadragesima, c. 3: Quid hac humanitate felicius? Que utique laude sua fraudanda non esset, si propter ipsam nature communionem  iuuando homini ab homine prestaretur. Sed quia, addit, quod non ex fidei procedit fonte, ad premia eterna non peruenit; alia est conditio operum celestium, alia terrenorum. Mundana beneuolentia  in his quos adiuuat habet finem; Christiana pietas in suum transit auctorem, dum in ipsum dicimur benigni, quem in nobis fatemur operari. Qui laude sua fraudandam non esse eiusmodi humanitatem affirmat, etiamsi non ex fidei procedat fonte, dummodo propter ipsam nature communionem iuuando homini ab homine prestetur, qui est finis miserationis ac uirtutis naturalis; is bonam utique, non autem malam hanc humanitatem credidit: neque enim malum, quod solam uituperationem meretur, dici potuisset fraudandum non esse sua laude. Solum uero hec opera premio celesti, quod Deus retribuat, uacua esse, in subsequentibus addidit, et totum eorum premium inter homines, in quibus sistunt, et in hoc mundo terminari. Si qui ergo infideles misericordie aut alterius moralis uirtutis opera edant ex motiuo uirtutis, licet non ex fide edant, peccati accusandi non sunt ex Leonis sententia.

 3. Quod si eorum ieiunia infidelitate polluta, et apud eos nichil integrum, nichil castum reperiri, in hoc serm. 79 affirmauit, id alio sensu, qui antecedenti sententie non contradicat, affirmasse dicendus est, quatenus scilicet ieiunia et alia uirtutum opera apud infideles plerumque non ex motiuo 492 uirtutis, sed ex aliquo uitioso fine profecta credidit. Qua in re obseruandum est S. Pontificem infidelium nomine complecti omnes qui Christiana fide carent, siue pagani illi sint, siue Iudei, siue etiam heretici. Ita enim exorditur caput secundum: In exercendo autem hoc Dei munere , non ideo segniores esse debemus, quia et Iudei et heretici sepe ab edendi libertate se continent, et apud ipsos paganos sunt quedam uana ieiunia. Mox de his omnibus ieiunantibus subdit: Aliud enim agit sub ueritate ratio, aliud sub falsitate deceptio. Apud nos fides etiam sanctificat manducantem, apud illos infidelitas polluit ieiunantem; ubi infidelitas non solum ad paganos, sed ad Hebreos et hereticos etiam extenditur.  uaria autem ratione istorum abstinentie  ex prauo aliquo fine pollui potuerant. Paganorum quidem ieiunia, si que Leonis etate in inanium deorum cultum uigerent  quatenus infidelitate polluta proprie dicantur, quisque intelligit. Idipsum est de ieiuniis Manicheorum in honorem Solis ac Lune a Leone notatis Serm. 4 de Quadrag. c. 5, et in epist. ad Turribium c. 4, de quibus proinde affirmat in laudato sermone: Qui sua maxime obseruantia polluuntur. Alia etiam istorum hereticorum ieiunia perstrinxit serm. 4 de Natiuitate c. 6: Non uos seducant deceptoriis artibus ficta et simulata ieiunia, que non ad purificationem, sed ad perditionem proficiunt animarum. Speciem quidem sibi pietatis et castitatis assumunt;  sed hoc dolo actuum suorum obscena circumtegunt, et de profani cordis penetralibus iacula, quibus simplices uulnerentur, emittunt. Et rursum de eiusmodi ieiuniis serm. 4 de Epiphan. c. 5: Non sunt casta ieiunia, que non de ratione ueniunt continentie, sed de arte fallacie. Hactenus nocuerint incautis, hactenus illuserint imperitis. In quibus cum ieiuniorum id genus uitium in fallendi finem reiicit, non in ieiunia per se; tum uero casta innuit ieiunia, que de ratione ueniunt continentie, seu que omni prauo fine secluso ex solo uirtutis motiuo procedunt. Hebreorum quoque ieiunia polluta intelligi possunt uel eo prauo consilio quo preceptis legalibus iam abolitis obsequium prestandum existimant, uel saltem inani gloria, qua Phariseos ieiunantes intumuisse, uti apud Mattheum traditur c. uI, u. 16, S. pontifex notauit serm. 4 de Ieiunio mensis septimi c. 1, ac precipue serm. 7, c. 2.

4. Hoc autem inanis glorie uitium in sermone de  quo nunc agimus S. Leonem presertim spectasse exinde colligi potest quod capite tertio Christianos hortetur ut a iactantia et superbia in ieiuniis maxime caueant, ne ieiunium per se bonum hoc uitio corrumpatur. Cauendum est, inquit, 493 ne bona, que facere sine bonitate non possumus, elatione perdamus. Nam omni se merito laude dispoliat, qui de studiis industrie sue in se magis quam in Domino gloriatur. Et cap. 4: Contineamus nos ab inflatione iactantie, ad Dei gloriam cuncta referentes. Quamquam in hoc potissimum uitium, de Christianorum ieiuniis loquens, declamasse uidetur, quia, uti animaduertit, serm. 4 de Quadrag. c. 3, apud ipsos, qui infidelitate non detinentur. hoc maxime corrupto fine diabolus insidiatur, ut quos, ait, non potuerit deiicere per diffidentiam, conetur superare per gloriam. uicinum est enim rectis actionibus superbie malum, et de proximo semper uirtutibus insidiatur elatio; quia difficile est ut laudabiliter uiuentem laus humana non capiat, nisi, ut  scriptum est, qui gloriatur, in Domino glorietur. Cum uero S. Leo apud paganos, Iudeos et hereticos, qui recta fide carent, ieiunia uel hoc superbie, uel alio uitio infecta putarit, ac pari aliquo prauo fine corrupta presumpserit cetera uirtutum moralium opera que ab illis fiunt, nichil mirum si illa exinde infidelitate polluta, et apud eosdem nichil integrum, nichil castum reperiri affirmauit.

5. Neque idcirco colligendum est eum peccati absolute ac generatim damnasse omnia uirtutum opera que extra Ecclesiam ab illis eduntur; nam laude digna ac bona, ut uidimus, expresse docuit, que ex fidei fonte non prodeunt, si omni prauo fine semoto ex uirtutis motiuo producantur. Solum cum inter paganos aliosque infideles, deficiente recta fide, aliquis prauus finis, saltem philautie uel inanis glorie, facillime subrepat, ipsa bona opera, que facere sine bonitate non possumus, uitiari, et eatenus nec integra, nec casta esse affirmauit, uti eodem sensu Augustinus, Prosper aliique Patres tradidere.  Hinc serm. 4 de Natiuit. Domini, c. 6, postquam uitiosa Manicheorum ieiunia reprehendit, auditores suos ad rectam fidem tenendam hortatus est hac presertim ratione, quia nichil sine illa sanctum, nichil castum est, nichil uiuum: iustus enim ex fide uiuit; ubi uerba nichil castum indicato sensu intelligenda sunt.

6. Hic autem postremus textus aliam obseruationem suppeditat. Dum enim sine fide nichil sanctum, nichil uiuum tradit; infidelium opera que nullo prauo fine inficerentur, uera sanctitate ac merito eterne uite uacua innuit. Ita etiam serm. 8, de Quadr. c. 1, S. Pontifex ieiunaturos monens, ne ulla infidelitate polluantur, hanc rationem affert: Dicente enim Apostolo, Omne quod non est ex fide, peccatum est, inutilia erunt ac uana eorum ieiunia, quos illusionibus suis mendacii pater decipit, et uera Christi caro non pascit. Quibus uerbis nomen peccati ab Apostolo adhibitum, de operibus generatim inutilibus et uanis, id est merito ac premio eterno carentibus, interpretari uidetur,  ut scilicet ea quoque misericordie opera ab infidelibus edita, complectatur, que nullo corrupto fine propter 494 ipsam nature communionem iuuando homini impensa, sua laude non fraudanda, id est bona, pronuntiauerat serm. 7, queque proinde hoc solo latiori sensu peccata dici queunt, quatenus sine fide uiua ad eternum premium nichil proficiunt; unde hoc eodem serm. 7 scripsit: Quod non ex fidei procedit fonte, ad premia eterna non peruenit.

7. Duo itaque uirtutum moralium opera S. pontifex in infidelibus satis distinxit. Alia ex obiecto quidem bona, at prauo fine corrupta et mala; alia uero nullo prauo fine infecta, non tam ex obiecto quam ex fine uirtutis bona, sed merito eterne uite expertia et inutilia. De primi generis operibus absolute et generatim affirmauit, nichil integrum, nichil castum, etc., apud infideles reperiri, quia generatim omnia infidelium bona opera aliquo uitioso fine corrumpuntur. Opera uero secundi generis conditionate et  quasi per exceptionem in illis admisit, si ex motiuo uirtutis edantur; quod casum possibilem et ualde rarum insinuat.

8. Id uero a damnatis propositionibus tam alienum est, quam ab iisdem alienus est S. Augustinus, qui de operibus uirtutum apud infideles non dissimiliter tradidit. In libro de Spiritu et Litt., cap. 26, scriptum reliquit: In numero etiam hominum impiorum, nec Deum uerum ueraciter colentium quedam facta uel legimus, uel nouimus, uel audiuimus, que secundum iustitie regulam non solum non uituperare possumus, uerum etiam merito iusteque laudamus. Id conuenit cum illis Leonis laude sua fraudanda non sunt. Mox autem subdit: Quamquam si discutias quo fine fiant, uix inuenientur, que iustitie debitam laudem defensionemque mereantur. Quibus dum insinuat ea iustitie opera sine aliquo prauo fine uix inuentum iri, pleraque sane perinde deprauata in iisdem certo credidit: unde aliis in locis uirtutum opera, que ab infidelibus  patrantur, idem Augustinus, eque ac S. Leo, generatim damnauit ex solo prauo fine, quo ea infecta, raris casibus exceptis, generatim presumit.



IN SERMONEM LXXXII. De die martyrii SS. apostolorum Petri et Pauli. Laterculi Bucheriani etas atque prestantia, eiusque auctor detegitur. De Kalendario ac testimonio Polemii Siluii.

1. Quesnellus in hec uerba Leonis serm. 83 de Natali SS. Apostolorum Petri et Pauli c. 1: In die martyrii eorum istam notationem subiecit: »Quo die, quoue mense agonem suum compleuerint apostoli Petrus et Paulus, et quonam similiter martyrii eorum memoria solemni festiuitate olim coleretur in Ecclesia, sunt qui ex hodiernis Ecclesie fastis et consuetudine decerni nolint. Nullus enim, inquiunt, testis est admodum antiquus, qui illum diem III kal. Iulii 495 assignet. uetustissimum autem auctorem  habemus, Leonique ipsi equalem, qui solemnitatem depositionis apostolorum octauo die ante kalendas Martias celebratam fuisse commemorat. Is est Polemeus Siluius, cuius laterculum sacra profanaque festa plura continentem, penes se integrum fuisse testatur Ioannes Bollandus in prefatione generali in uitas SS. cap. 4, § 3; cuius laterculi specimen eodem loco editum docet nos depositionem apostolorum, non 29 Iunii, ut nunc fit, sed 22 Februarii celebratam fuisse in Ecclesia Romana. Ita enim habet; uIII  DEPOSITIO SS. PETRI ET PAULI. Rome scripsit, si codici fides, Siluius ille; sed et Leonis nostri etate, imperantibus Theodosio iuniore et ualentiniano, Posthumiano et Zenone uu. CC. coss., id est, anno Christi 448, suumque anno sequenti perfecit laterculum, Asterio consule, hoc est anno 449. uerum difficile est ut propter unicum incerte fidei codicem contra omnia eamus seu Kalendaria, seu martyrologia, seu alia huiusmodi Ecclesie  ueteris monumenta, que hactenus lucem uiderunt; qualia sunt Sacramentarium S. Gregorii Magni, Ordo Romanus, ipsum S. Hieronymi Lectionarium omnium antiquissimum; in his enim omnibus SS. Petri et Pauli depositio seu natale tertia die ante kalendas Iulias assignatur. Immo et in uetustissima membrana seu martyrologio, quod e schedis Heriberti Rosweydi Bollandus ipse obtulerat Aegidio Bucherio, quodque iste suo comment. in uictorii Canonem inseruit, disertis uerbis octauo kalendas Martii, non depositio apostolorum Petri et Pauli, sed natale Petri de cathedra legitur; et III kalendas Iulii assignatur dies martyrii Apostolorum in hunc modum: III kal. Iulii, Petri in Catacumbas, et Pauli Ostiense. Certe cum isti laterculi inuicem de antiquitate certent, longe maior ei fides debetur, cui suffragantur et antiqua omnia Ecclesie monumenta et auctorum omnium consensus, quam alteri, qui solus nouellam suggerit opinionem, et in quem facile  est mendum irrepsisse.« Hactenus ille, et satis bene. Solum displicet, quod memoratos Polemii Siluii et Bucherii laterculos inuicem de antiquitate certare scripserit; nam laterculus Bucherii seculo fere integro Siluii laterculo anterior est.

2. Ut autem Bucheriani laterculi etas atque prestantia planius percipiatur, diesque martyrii SS. apostolorum Petri et Pauli certior fiat, de eius auctore nonnulla exactius animaduertere iuuerit, que hactenus ab aliis obseruata non uidimus. Duo autem  codices hunc laterculum continent: alter uetustior, at mutilus, apud Bollandistas exstat. Ex hoc Bucherius memoratum laterculum et quatuor alia monumenta edidit, nimirum Catalogum prefectorum Urbis, Catalogum Romanorum 496 pontificum, Fastorum consularium fragmentum, et Kalendarium Romano-profanum, cui quatuor menses desunt. Alter uero recentior, sed integer inuentus est in bibliotheca Cesarea. quo Cusbinianus usus  fuerat in Commentariis ad Cassiodorii Chronicon, et exinde ante Bucherium Catalogum prefectorum Urbis uulgauerat. Ex hoc autem Lambecius, tom. Iu Bibliothece Cesaree integrum Kalendarium, et noster cardinalis Norisius in opere de Epochis Syro-Macedonum integros fastos publicauit. Nouissime autem Ioannes Georgius Eccard, tom. I Corporis Historie medii eui ex eodem codice preter Kalendarium quatuor reliqua monumenta eodem ordine, quo proferuntur in manuscripto, et cum iisdem etiam librariorum erroribus accuratissime recusit. Ex horum autem quinque documentorum obseruatione liquet omnia, imperante Constantio, fuisse conscripta. Nam in Kalendario Romano profano nullus notatur natalis dies imperatorum qui sint posteriores Constantio; hic autem appellatur titulo, non diui, ut ceteri iam uita functi, sed domini, quod uiuentis indicium est. Fasti consulares et Catalogus prefectorum Urbis desinunt an. 354. Laterculus, qui Bucherianus uocari solet, et inscribitur Depositio martyrum  et episcoporum, dum notat diem obitus et locum sepulture Romanorum pontificum, terminat in Iulio, qui obiit an. 352. Tandem Catalogus summorum pontificum ita concluditur in Liberio Iulii successore, ut notetur quidem ordinationis, non autem mortis eius dies, quemadmodum in antecessoribus fuerat designatus, quod eum adhuc superstitem indicat. Ex his autem obseruationibus unus et idem omnium eiusmodi monumentorum auctor, et Liberio atque Constantio ceuus agnoscitur. Ex Kalendario uero profano auctoris nomen eruitur, nimirum Furius Dionysius Philocalus. Cum porro omnia et sacra et profana que in his monumentis notantur Romana sint, et peculiaribus ac minutissimis etiam Romane urbis et Ecclesie notitiis referta, nunc Philocalum Rome has notitias didicisse et scripsisse exploratum uidetur, quod ad fidem his documentis conciliandam plurimum confert.

3. Preterea in rem presentem dissimulandum non  est laterculi Bucheriani integrum textum esse his uerbis expressum: III kal. Iul. Petri in Catacumbas, et Pauli Ostiense Tusco et Basso conss. Ex hac autem Catacumbarum et consulatus notatione diem alicuius translationis potius quam mortis hoc laterculo designatum quidam suspicati sunt. At hanc difficultatem ipse Philocalus soluit ex duobus aliis opusculis, in quibus dies martyrii SS. apostolorum Petri et Pauli signatur III kal. Iulias, nimirum in Catalogo Romanorum pontificum his uerbis: Passus est  cum Paulo d. III kal. Iul., pag. 26 editionis Eccardi; et in Fastis consularibus pag. 10: 497 Nerone Cesare, uetere. Hoc cons. passi sunt Petrus et Paulus III. kal. Iul. uerba passus et passi sunt diem profecto mortis expresse indicant. Itaque si uno laterculo, uti uocari solet, Bucheriano separatim ab aliis opusculis considerato ex consulatus presertim additione dubitari poterat, num ibidem ex auctoris mente translationis dies designetur potius quam mortis, certe ex collatione eiusdem laterculi cum  aliis duobus eiusdem auctoris opusculis dubium esse nequit quin in eo auctor eque ac in istis indicare uoluerit martyrii diem, cum quo forte etiam translatio aut aliud factum nobis ignotum et consulatu Tusci ac Bassi denotatum concurrerit. Hec de auctore et sensu laterculi Bucheriani.

4. Porro Siluium auctorem alterius Kalendarii profani Gallum scriptorem fuisse, non ex eo solum cognoscitur quod suum opusculum dicauit Eucherio episcopo, qui Lugdunensi Ecclesie prefuit, ut uidere est apud Bollandum tom. I Ianuarii, in prefatione c. 4, § 3, uerum etiam colligitur ex uita S. Hilarii Arelatensis, in qua Siluius inter alios scriptores eiusdem Hilarii concionantis auditores recensetur: et hinc etiam auctor Chronici Prosperi Tironis nomine editi, qui Gallus item est auctor, ad ann. 439 memorat eumdem scriptorem Siluium ab aliis pretermissum, eo quod sibi in Gallia notus fuerat. Huius autem  Siluii Kalendarium non sacrum, sed profanum est; cumque alios laterculos habuisse, ex quibus excerperet, et suo stylo alia fusius exposuisse, alia mutasse uel addidisse, Bollandus in prefatione t. I ostendit. Inter profana autem paucissima sacra festa obiter ibidem notantur, ut uidere est apud Bollandistas tom. uI Iunii part. II, ubi Kalendarium integrum Siluii editum fuit. Inter hec autem festa notabile est festum S. uincentii martyris XI kal. Februarii, quod tum apud Romanos non celebrabatur, et similiter festum Machabeorum kal. Augusti, quod etate eadem Leoni ceua Rome ceptum non fuisse ostendimus in admonitione premissa serm. 18 Appendicis. Rome uero hoc Kalendarium scriptum, ut Quesnellus indicat, nuspiam apparet ex codice. Immo ex notatione ipsa depositionis SS. apostolorum uIII kal. Martias, cui tria monumenta Furii Philocali cum ceteris omnibus ecclesiasticis documentis refragantur, illud Kalendarium Rome scribi non potuisse liquet; idque multo manifestius euincit antiquissimum  sacramentarium Romanum Leonis nomine editum et recudendum a nobis tom. II, quod Leonis et ipsius Siluii etatem redolens  diem martyrii eorumdem apostolorum mense Iunio, et octauam mense Iulio, tunc celebratum exhibet. Quin ex ipso Leone idipsum colligere licet. Is enim serm. 85 habito in octaua ipsorum cap. 1 indicat in die festiuitatis eorumdem liberatam fuisse Romam a 498 uandalis. Hec autem liberatio cum inciderit in diem 29 Iunii, ut in admonitione ad eumdem sermonem constituimus, eidem quoque diei eam festiuitatem, ac proinde diem martyrii, fuisse ascriptum intelligimus. Probabilius igitur est Siluium scribentem in Galliis, Romanorumque festorum minus peritum, qui in allegato Prosperi Tironis Chronico turbate admodum mentis dicitur, per errorem die uIII kal. Martias notasse depositionem SS. Petri et Pauli pro Natali S. Petri de Cathedra, quod huic diei in Philocali laterculo ascribitur. Forte cum festum  Cathedre S. Petri XuIII kal. Februarias apud Gallos celebratum uideret, eodem die Romanos eam festiuitatem tunc celebrasse existimauit, ac propterea festum uIII kal. Martias in aliquibus documentis Bucheriano similibus notatam, non cathedre, sed depositionis diem opinatus est. Ita sublata prorsus uidetur hac in re Siluii auctoritas, que una uniuersis criticis negotium facescebat.



IN SERMONEM XC. Quid de duobus amoribus, Dei et mundi, S. Leo docuerit. Quesnelli postilla excussa.

1. Celeberrimus est Leonis textus de duobus amoribus Dei et mundi, his uerbis expressus serm. 5 de Ieiunio septimi mensis c. 3: Duo namque amores sunt ex quibus omnes prodeunt uoluntates, ita diuerse qualitatibus, sicut diuiduntur auctoribus. Rationalis enim animus, qui sine dilectione esse non potest, aut Dei est amator, aut mundi. His uerbis Quesnellus hanc postillam  affixit: Quidquid ex amore Dei non est, ex amore est mundi, et ideo peccatum. Cum uero hec sententia ad propositiones Baii Quesnellique damnatas referri possit , quid in proscriptis thesibus damnatum sit, et quantum a damnato sensu absint Leonis uerba, accuratius explicandum est.



499 § I. Proponuntur damnate propositiones de duplici amore, et quid in iis proscriptum fuerit exponitur.

2. Inter Baianas prop. 38 est huiusmodi: Omnis amor creature aut uitiosa est cupiditas qua mundus diligitur, que a Ioanne prohibetur, aut laudabilis illa caritas qua per Spiritum sanctum in corde diffusa Deus amatur. Et prop. 40: In omnibus suis actibus peccator seruit dominanti cupiditati. Inter Quesnellianas prop. 44: Non sunt nisi duo amores, unde uolitiones  et actiones omnes nostre nascuntur: amor Dei, qui omnia agit propter Deum, quemque Deus remuneratur; et amor quo nos ipsos ac mundum diligimus, qui quod ad Deum referendum est non refert, et propter hoc ipsum fit malus. Et prop. 45: Amore Dei in corde peccatoris non amplius regnante, necesse est ut in eo carnalis regnet cupiditas, omnesque actiones eius corrumpat. De amore regnante in corde hominum hic sermo est, et ita omnes actus ex regnante amore prouenire traduntur, ut ipsi actus uirtutum in peccatoribus, in quibus non Dei, sed mundi amor regnat, hoc amore infecti peccata esse debeant: unde est alia Baii propositio 35: Omne quod agit peccator uel seruus peccati peccatum est.

3. Hec quam falsa et absurda sint nemo non uidet. Sicut enim iusti, in quibus regnat amor Dei, edere queunt, et identidem etiam edunt nonnullos actus leuiter malos, non quidem ex amore mundi in ipsis dominante, qui cum caritate Dei habituali et in iustis regnante componi nequit, sed ex aliquo leuiori  et irrepente amore mundi, ex. gr., inanis glorie, gule, etc., quo nec cupiditas in iisdem dominatur, nec habitualis Dei amor expellitur, ita a peccatoribus, in quibus regnat mundi amor, produci possunt quidam actus boni ex amore aliquo uirtutis, ex. gr., fidei, spei, misericordie, orationis, etc., qui licet non sit ille amor Dei quo regnans mundi amor expellatur, tamen non est amor mundi, nec ad amorem mundi referri potest. Hac de causa Tridentina synodus sess. 6, can. 7, Lutheranorum dogma dicentium omnia opera que iustificationem precedunt esse peccata, anathemate perculit: Si quis dixerit opera omnia que ante iustificationem fiunt uere esse peccata . . . anathema sit. Damnatum ergo est dicere omnia opera que non prodeunt a caritate Dei regnante in corde hominum pertinere ad amorem et concupiscentiam mundi, ac proinde esse peccata; quod tamen postilla Quesnelli superius descripta indicat.

4. Quod si quis nonnullas ex damnatis 500 thesibus  ita emollire studeat ut non de regnante Dei amore in illis sermo sit, sed de amore Dei latius sumpto, quo opera referantur in Deum, damnatum pariter est dicere omnes actus uirtutis, quantumuis bonos, si hoc amore non referantur in Deum, esse peccata, ut innuit postrema pars Quesnelliane thesis 44. Nam ut prescindamus a celebri inter theologos questione de relatione operum in Deum, certum per omnes catholicos est uirtutum moralium opera, nedum a peccatoribus, sed ab infidelibus etiam peracta ex motiuo uirtutis, per se, seu saltem ex officio, ut aiunt, esse bona, tametsi non referantur in Deum: nam per eos pariter, qui relationis debitum seuerius propugnant, hec omissio bonum opus in se non uitiat, sed aliunde omittentem contaminat.

5. Certe S. Leo ab utroque prauo sensu remotissimus est. Etenim serm. 48, de Quadrag. 10, c. 3, in peccatoribus Christianis, in quibus mundi amor dominatur, et fidem rectam et alia uirtutum moralium opera inueniri posse fatetur; et solum ea ex  defectu caritatis saltem habitualis fructu eterno uacua testatur. Quamuis enim, inquit, magnum sit habere fidem rectam sanamque doctrinam, et multa laude digna sit circumcisio gule, lenitas mansuetudinis, puritas castitatis, nude tamen sunt omnes sine caritate uirtutes, nec potest dici in qualibet morum excellentia fructuosum, quod non dilectionis partus ediderit. Preterea serm. 44, de Quadrag. 7, c. 3, loquens de operibus misericordie que non ex fidei procedunt fonte, ac proinde ab ipsis infidelibus eduntur, qui Deum ignorantes nichil in ipsum referebant, ea laude sua fraudanda non esse, ac proinde bona asseruit, si ex motiuo miserationis nullo intermixto prauo fine producantur, et solum ea peccata fere esse docuit, eo quod non ex motiuo uirtutis, sed ex philautie, inanis glorie, aut alio corrupto fine ea plerumque ab infidelibus edita presumpsit; de quo uide obseruationem in serm. 79. En igitur quantum a damnatarum  propositionum sensibus absit Leonis mens atque doctrina; quem si sibimetipsi contrarium nolis comminisci, testimonium presentis sermonis 90 proscriptis thesibus fauere dici non potest.



501 § II. Que sit propria Leonini textus sententia serm. 90.

6. Non desunt sane qui amorem Dei a S. pontifice late sumptum existimant pro quolibet amore uirtutum, et amorem mundi pro quolibet uitiorum amore. Sicut enim omnis amor uitiorum apte refertur ad amorem mundi, quatenus mundus uitia amat et fouet, ita ad Dei amorem referri late potest amor omnium uirtutum, quatenus Deus omnes uirtutes amat ac precipit. Immo cum omnis uirtus sit iustitia et ueritas, uti sepius in sacra Scriptura appellatur, Deus autem iustitia ac ueritas sit, Deum lato sensu amare dici potest, qui uirtutes ex proprio ipsarum motiuo, nulla praua cupiditate intermixta, diligit. In hanc sententiam S. pontificem aliquando Dei  amorem sumpsisse pro amore cuiusuis uirtutis colligi potest ex illis serm. 95, c. 6: Nihil aliud est diligere Deum quam amare iustitiam. Ita ergo qui quamlibet uirtutem amat, cum amet iustitiam, ex hoc principio Leonis Deum pariter diligit. Qui uero aliquem actum uirtutis exercet ex motiuo uirtutis, ipsam uirtutem amet necesse est. In hac uero hypothesi de duplici Dei et mundi amore, ad quorum alterum omnes actus uoluntatis referendi sint, satius procul dubio est actus uirtutum moralium, qui ex puro uirtutis motiuo eduntur, ad Dei amorem late sumptum referre, quam ad amorem mundi. Ad Dei enim amorem quatenus reuocari queant saltem late ex indicata ratione explicari et intelligi potest; quatenus uero referantur ad amorem mundi, qui positus in maligno, uitiorum, ut innuimus, non autem uirtutum amator est atque suasor, et ita sane referantur ut qui uirtutes amat ac exercet ex motiuo uirtutis, eas ex mundi amore diligere et exercere dicendus sit, nemo sane  mentis intelliget.

7. Sed aliud est hanc hypothesim a damnatis thesibus abesse, aliud uero Leonis uerba, que nunc expendimus, hoc sensu accipienda esse. Que porro sententia iisdem uerbis proprie subsit, facile perspicies si duas obseruationes premittas. Prima, S. pontificem scribere duos amores esse ex quibus omnes prodeunt uoluntates, non uero ex quibus omnes prodeunt uoluntatis, actus; ac propterea de ipsis uoluntatibus, non autem de singulis uoluntatis actibus loquitur. Hinc autem dum eas uoluntates pronuntiat ita qualitatibus diuersas, sicut diuiduntur auctoribus, seu amoribus, indicat uoluntates diuersas, id est bonas uel malas, prout diuerso amore inter se discrepant ac diuiduntur. Secunda, duos amores 502 hic accipi non de quolibet Dei amore uel mundi, sed de amore regnante in uoluntate hominis, ex eo liquet quod de solo eiusmodi amore uerificari queat hominem constitui uel Dei amatorem, seu iustum, uel mundi, seu peccatorem: unde etiam initio capitis sequentis  Auctor dixit: Hic  affectus, quo amor terrenus excluditur; que de amore Dei dominante uera sunt. Id confirmant multo luculentius illa que mox subiecit: Et ideo eternis bonis inseparabiliter inherendum , temporalibus autem transeunter utendum, non fruendum, nec inherendum tamquam ultimo fini.

8. His premissis en apertus et genuinus Auctoris sensus. Duo amores sunt, ex quibus omnes prodeunt uoluntates, ita diuerse bonitatis, uel malitie qualitatibus, sicut diuiduntur auctoribus. Que nimirum afficiuntur Dei amore, adeo ut Deum pre omnibus diligant, et homo exinde Dei amator sit, seu in caritate Dei, sunt uoluntates bone; male uero ille sunt, in quibus mundi amor ita dominatur, ut homo, Dei caritate exclusa, mundi amator constituatur. Cumque rationalis animus sine dilectione in partem alteram  preualente esse non possit, idcirco aut Dei amator est, aut mundi; et omnes uoluntates proinde bone uel male, ita diuerse sunt qualitatibus, sicut diuiduntur auctoribus. Hic obuius uerborum sensus est de omnibus uoluntatibus ex amore predominante bonis uel malis. Quis ergo non uideat quam perperam eius uerba trahantur ad omnes et singulos uoluntatis actus, ac si Leo docuerit actus omnes et singulos ex alterutro illo amore prodire, ita ut quicumque actus non sunt ex amore Dei, sint ex amore mundi, et ideo peccata, ut Quesnelli postilla insinuat; et hac ratione peccata accusanda sint ea ipsa uirtutum opera, que S. pontifex in peccatoribus uel etiam in infidelibus non mala, sed bona esse professus est?



§ III. Alia Quesnelli postilla in eumdem sermonem 90 expenditur.

9. Hoc eodem sermone, cap. 3, S. Leo scribit: Quod de specie, de copia, de uarietate  blanditur, non facile declinatur, nisi in illa uisibilium  pulchritudine Creator potius quam creatura diligatur. Quesnellus in hec uerba ad marginem notauit: Solus Dei amor a creature amore retrahit. uiden' ex collatione minus rectum interpretem? Non facile declinatur, inquit Leo: qui enim in creaturarum amore sistunt, et in earum pulchritudine, copia, uarietate  non Deum potius quam creaturas diligunt, non facile declinant a 503 peruersis ipsarum illecebris, et facillime peccant. Hec tota Leonis sententia est. Num uero hic Dei amor, sine quo ab eiusmodi blanditiis et illicito creaturarum amore non facile declinatur, solus ab hoc interdicto affectu retrahat, non Leo, sed Quesnellus affirmat; cum tamen certum sit homines a peccatis retrahi  etiam timore, illo presertim gehenne timore atque penarum, dolorem de peccatis ingerente, quem Dei dono et Spiritus sancti impulsu conceptum, non solum cohibere manum ab opere illicito, sed ipsam etiam uoluntatem peccandi excludere, satis aperte colligitur ex Tridentina 504 synodo sess. 14, cap. 4. Hic sane timor gehenne, in quam non tam opere quam affectu prauo incurritur, ad excludendum et opus et omnem affectum peccandi  per se impellere ac mouere debet. Quod monendum fuit, ne forte subrepat inter ceteras Quesnelliana propositio 61, damnata in constitutione  Unigenitus: Timor non nisi manum cohibet, cor autem tamdiu peccato addicitur, quamdiu ab amore iustitie non ducitur. Sed hac de re nostrum non est hoc loco disserere; solam enim Leonis sententiam a Quesnelli interpretatione alienam ostendere propositum fuit.



SANCTI LEONIS MAGNI ROMANI PONTIFICIS OPERUM GENUINORUM PARS ALTERA, CONTINENS S. PATRIS EPISTOLAS





PRAEFATIO
De mss. codicibus, qui in emendandis epistolis usui fuere.



§ I.
Distinctio collectionum manuscriptarum que Leonis epistolas continent.

1. Tria distinguenda sunt genera codicum in quibus Leonis epistole continentur. Primum genus sunt collectiones generales canonum et constitutionum Romanorum pontificum, in quibus aliquot integre Leonis epistole descripte fuere. Alterum sunt collectiones particulares seu quarumdam Ecclesiarum, seu epistolarum solius Leonis, que ex uetustis, uel etiam primeuis exemplaribus olim compacte, antiquissimam originem preseferunt. Tertium sunt collectiones particulares epistolarum S. Leonis, sed recentiores, que nimirum ex primi generis collectionibus in partem maximam profluunt.

2. Sicut nulla exstat Leoni ceua aut suppar omnium eius sermonum collectio, ut in prefatione ad Sermones animaduertimus, ita nullam quoque ceuam, aut supparem omnium epistolarum eius collectionem factam fuisse, nobis certissimum est. Hinc in editionem Leonis nullum codicem inuenire aut sperare licet, qui omnes eius epistolas preferat; neque enim olim omnes perinde fuerunt in unum corpus, aut regestum, uti uocant, collecte, ut S. Gregorii Magni epistolis euenit. Initio quidem omnes collocatas fuisse et custoditas quam diligentissime in scriniis seu archiuo sedis apostolice inter ceteras constitutiones aliorum pontificum, uetusta consuetudo Romane Ecclesie suadet, de qua legi potest P. Coustantius in prefatione ad Epistolas Romanorum pontificum n. 44 et seqq. Enimuero auctor Pontificalis Romani, qui Anastasii Bibliothecarii  nomine appellari solet, et Leonis uitam scripsit serius seculo uIII, hec de eiusdem epistolis tradit: Idem beatissimus Leo archiepiscopus multas epistolas fidei misit, que hodie archiuo Ecclesie Romane recondite tenentur. Hic firmauit frequenter suis epistolis synodum Chalcedonensem. Ad Martianum Augustum misit epistolas XII, ad Leonem Augustum epistolas XIII, ad Flauianum episcopum epistolas IX, ad episcopos per Orientem epistolas XuIII, per quas fidem synodi confirmauit. uides archiuum apostolicum hoc quoque tempore allegari, in quo Leonis epistole seruabantur; et licet memorentur sole epistole pro catholica fide contra Eutychianam heresim scripte, plures tamen quam que ad nos peruenerunt, in eo archiuo tum exstitisse cognoscimus; neque enim epistole que exstant ad Leonem Augustum sunt XIII, ad Flauianum IX.

3. At cum collectiones generales canonum et epistolarum Romanorum pontificum a priuatis hominibus olim composite in priuatum usum, ita propagari et obtinere ceperunt, ut iidem Romani antistites epistolas decessorum sepius non ex apostolicis scriniis, sed ex iis collectionibus sumerent; tunc factum est ut earumdem epistolarum autographa exemplaria, que erant in apostolico archiuo, sensim neglecta, temporum uicissitudinibus interciderint, ac propterea antique iste generales collectiones sint uetustiores ac celebriores fontes ex quibus antiquiorum pontificum constitutiones accepimus, adeo ut non alie quorumdam Romanorum antistitum epistole ad nos peruenerint, nisi que eiusmodi collectionibus conseruate fuerunt. De his collectionibus, et de mss. codicibus, qui eas complectuntur, fusius agendum erit in tractatu quem tomo tertio insertum reperies.

4. Nunc de solis epistolis Leonis acturi, ea tantum debemus expendere que in iisdem collectionibus ad easdem epistolas pertinent: id interim premonentes, quod ex dictis sequitur, has uetustas generales collectiones habendas esse ueluti originarios fontes, ad quos epistolarum editio reuocanda erit. Inter fontes uero pari ratione originarios censende sunt etiam nonnulle antique collectiones particulares siue quarumdam Ecclesiarum, siue epistolarum Leonis, que cum ex laudatis generalibus collectionibus sumpte non fuerint, ex primeuis Leonis exemplaribus prodiere.

5. Collectiones autem, que ita solas Leonis epistolas exhibent, ut maximam saltem istarum partem ex antecedentibus collectionibus euidenter sumpserint, posteriores noscuntur, et eatenus originarie dici nequeunt, nec tales ut antiquioribus, ex quibus deriuate fuerunt, preferende sint. Utile tamen fuit istarum codices pariter conferre; que enim prouenerunt ex emendatioribus manuscriptis antiquarum collectionum, lectiones meliores et emendationes non contemnendas identidem prebuere. Quedam etiam ex his epistolas continent, que cum in antiquis notis collectionibus non inueniantur, sumpte fuere ex aliis antiquis collectionibus plane ignotis: unde in hac parte pro originariis haberi debent. Hec generalis collectionum distinctio premittenda fuit, ut non omnes que mox indicabuntur eque estimentur; et que originarie et antique, que uero recentiores et profectitie sunt, discernantur, quod ad eorum usum in recolendis epistolis recte instituendum, et ad alia multa, que suis locis aperientur, utiliter cognoscenda, maxime necessarium experti sumus.

6. Collectiones autem manuscripte epistolarum S. Leonis nobis adhuc cognite sunt quatuor et uiginti. Ex his XIII ad collectiones antiquas generales referuntur, sex ad antiquas particulares, quinque uero sunt collectiones recentiores eiusdem pontificis peculiares. Quemadmodum uero he singule inter se epistolarum numero, ordine, aliisque characteribus discrepantes diuersam originem produnt, ita omnes cuiusque collectionis codices adeo plerumque ipsis lectionibus congruunt, ut  superuacaneum plerumque sit plures consulere, maioremque utilitatem referat qui duos aut tres diuersarum collectionum mss. libros, quam qui permultos unius collectionis euoluerit. Nunc de singulis peculiaria, quoad Leonis epistolas; nam cetera que ad generalium collectionum intimam cognitionem spectant, in tractatu quem tomo tertio inseremus exponenda remittimus.



§ II
De ms. uaticano Regine Suecie collectionis prime.

7. Prima generalis collectio omnium, ut credimus, antiquissima, et hactenus ignota, inuenitur in codice uaticano Regine Suecie 1997. Octo Leonis epistolas exhibet: I, Rustico in nostra editione epist. 167; II, episcopis Mauritanie epist. 12; III, Flauiano epist. 28; Iu, Turribio epist. 15; u, Siculis epist. 16; uI, Nicete epist. 159; uII, Aquileiensi episcopo epist. 1; uIII, Septimo epist. 2.



§ III.
De collectione secunda.

8. Huic collectioni uaticano Regie, in qua Catalogus Romanorum pontificum desinit in Hormisda, subiicimus aliam que catalogum prefert in uigilio desinentem, et continetur in ms. Corbeiensi uenerande antiquitatis in bibliotheca S. Germani a Pratis PP. Benedictinorum Parisiensium, unde Corbeiensis collectio a Coustantio appellatur. Licet nullum huius collectionis codicem nacti simus, cum tamen Quesnellus ea usus sit, et memoratum codicem indicet, quoties siue in uariantibus, siue in notis Corbeiensem ms. laudat, ut ex Notitia manuscriptorum ab eodem descripta manifestum est, omitti a nobis non poterat, cum presertim etiam nos ex Quesnello eam identidem memoraturi simus. Plures Leonis epistole in ea leguntur. Cum P. Coustantius, qui de tam insigni collectione pluribus agit in prefatione ad Epistolas Romanorum Pontificum, num. 61, distinctum earumdem epistolarum catalogum non prebeat, exactum numerum et ordinem agnoscere  nequiuimus. Ex iis tamen, que tum ab eodem Coustantio tum a Quesnello indicantur, certum fit in eo ms. contineri epistolas sequentes, quas deficiente ordine codicis, iuxta editionis nostre seriem allegamus: I, Campanis epist. 4; II, Italis epist. 7; III, uiennensibus epist. 10; Iu, Anastasio epist. 14; u, Turribio epist. 15; uI, Flauiani ad Leonem epist. 22; uII, Flauiano epist. 28; uIII, Theodosio epist. 29; IX, Pulcherie epist. 31; X, Iuliano epist. 35; XI, Constantinopolitanis epist. 59; XII, Rauennio et Gallis epist. 103; XIII, Iuuenali epist. 139; XIu, Leoni Augusto epist. 165. Quesnellus nota prima in epist. X, ad episcopos prouincie, uiennensis Thuaneum codicem allegat, qui huius collectionis esse uidetur. De hoc enim inquit: Qui Corbeiensi ita similis est, ut ex eo transcriptum eum existimem. Thuaneum primum in postillis et notis appellare solet, et una cum Corbeiensi identidem citat, quod similes lectiones utrique preferant.



§ Iu
. De mss. tertie collectionis.

9. Tertio loco aliam ignotam, at uetustissimam et prestantem collectionem ponimus, que exstat in duobus perantiquis codicibus Barberino 2888 et uaticano 1342. Sex et decem Leonis epistolas complectitur ordine sequenti: I, Anastasio epist. 14; II, Rustico epist. 167; III, Siculis epist. 16; Iu, Aquileiensi epist. 1; u, Mauris epist. 12; uI, Nicete epist. 159; uII, Dioscoro epist. 9; uIII, Iuuenali epist. 139; IX, Leoni Augusto epist. 145; X, Maximo epist. 119; XI, Flauiano epist. 23; XII, Flauiani ad Leonem epist. 22; XIII, Eutycheti epist. 20; XIu, Flauiano epist. 28; Xu, Leoni Augusto epist. 165; XuI, Anatolio Constantinopolitano epist. 80.



§ u
. De codicibus collectionis quarte

10. Quarta collectio est in antiquo codice capituli Lucensis, cuius descriptionem accuratissimam debemus P. Ioanni Dominico Mansi in opusculo de celebri codice seculo Caroli Magni scripto, quod editum leges tom. XLu Opusculorum P. Calogera. Eadem collectio exstat quoque in ms. codice olim Colbertino 784, qui ab Antelmio et Pagio maxime commendatur, nec non a P. Coustantio, qui hanc collectionem Italicam agnouit, fusiusque describit in sepius laudata prefat. n. 89, Quatuor tantum Leonis epistolas prebuit, quarum uariantes ex Lucensi codice memoratus P. Mansi ad nos perhumaniter misit. Epistole autem hoc ordine describuntur: I, Rustico epist. 167; II, Mauris epist. 12; III, Aquileiensi epist. 1; Iu, Septimo epist. 2.



§ uI.
De collectione quinta, Quesnelliana, eiusdemque codicibus.

11. Quintam collectionem Quesnellianam uocamus; est enim illa quam Quesnellus edidit cum titulo ab eodem perperam prefixo: Codex canonum et constitutionum Ecclesie Romane. Hanc collectionem claudunt Leonis epistole due supra triginta hoc ordine: I, Leoni Augusto epist. nostre editionis 165; II, Iuuenali Hierosolymitano epist. 139; III Flauiano Constantinopolitano epist. 28; Iu, Theodoro Foroiuliensi in Gallia episcopo epist. 108; u, Turbio  id est Turribio Asturicensi epist. 15; uI, Rustico Narbonensi epist. 167; uII, Anastasio Thessalonicensi epist 14; uIII, Nicete Aquileiensi epist. 159; IX, Ianuario Aquileiensi epist. 18; X, episcopis Campanie, Piceni et Tuscie epist. 4; XI, episcopis Italie epist. 7; XII, episcopis Siculis epist. 16; XIII, Pulcherie Auguste epist. 31; XIu, Constantinopolitanis epist. 59; Xu, Palestinis epist. 124; XuI, Aquileiensi episcopo epist. 1; XuII, Septimo Altinensi episcopo epist. 2; XuIII, episcopis Mauritanie epist. 12; XIX, synodo Ephesine epist. 33; XX, Theodosio Augusto epist. 44; XXI, Pulcherie Auguste epist. 45; XXII, Iuliano Censi episcopo epist. 25; XXIII, Theodosio Augusto epist. 29; XXIu, Marciano Augusto epist. 104; XXu, Anatolio Constantinopolitano epist. 106; XXuI, synodo Chalcedonensi epist. 114; XXuII, Anatolio Constantinopolitano epist. 155; XXuIII, Leoni Augusto epist. 162; XXIX, Anatolio epist. 163; XXX, eidem epist. 135; XXXI, synodo Chalcedonensi epist. 93; XXXII, Doro Beneuentano epist. 19. Has precedunt in pluribus codicibus tres alie aliorum epistole ad Leonem, que inter Leoninas edentur: I, Eusebii et synodi Mediolanensis in nostra editione epist. 97; II, Rauennii aliorumque episcoporum Gallie epist. 99; III, tandem Ceretii, Salonii, et uerani episcoporum Gallorum epist. 68.

12. Aliquot huius collectionis codices ualde prestantes satis cogniti in Gallicanis bibliothecis inueniuntur. Quesnellus licet in edenda hac collectione usus sit ms. Oxoniensi, multo recentiori et non parum mendoso, in emendandis tamen Leoninis epistolis potissimum adhibuit alios duos insignes eiusdem collectionis codices Gallicanos, nimirum Thuaneum postea Colbertinum 932, qui nouissime in bibliothecam Regiam transiuit, et Trecopitheanum, qui in Trecensi bibliotheca PP. Oratorii custoditur. Hinc ex Quesnelli notationibus huius collectionis lectiones collegi satis tute potuissent. Ut autem ex nouo aliquo et insigni huius collectionis manuscripto aliquid precipuum huic editioni accederet, cum nullum exemplar Rome aut alibi in Italia reperire licuerit, in Germaniam diligentiam protendentes, inuenimus uetustissimum exemplar bibliothece Cesaree uindebonensis 39, eiusque diligentissimam collationem aliquot locis emendandis utilem procurauimus. Alius eiusdem Cesaree bibliothece codex antiquus, sed precedenti aliquanto recentior, signatus num. 42, hanc eamdem collectionem nonnullis insertis additamentis exhibet: nam in Leone alias epistolas uiginti addititias recepit ex collectione Hispanica, seu Isidoriana, de quibus postea num. 17 et 21 erit sermo. Thuaneum quoque codicem aliquot additamenta recepisse ipse Quesnellus in prefatione generali indicauit, in quam confer nostram annot. 9. 

13. Antequam ad alia progredimur, animaduertendum hic est quatuor ex memoratis quinque collectionibus,  que preferunt Leonis epistolam 167 ad Rusticum, eam describere cum Inquisitionibus ipsius Rustici, que ad probe intelligendas S. pontificis responsiones necessarie sunt. Hinc autem in editionem nostram he collectiones noscuntur preferende collectioni Dionysii, qui cum ex sua methodo Inquisitionibus titulos supposuerit, eam epistolam nec omnino integram nec talem edidit qualis a Leone cum Inquisitionibus scripta fuit. Hinc etiam agnoscimus harum collectionum originem a Dyonisio peti non posse, sed ab exemplaribus antiquioribus atque sinceris.



§ uII.
De collectione sexta Dionysii Exigui, et de collectione Cresconii.

14. Sexta collectio est Dionysiana. In hac  septem tantum Leonis epistole recensentur, nimirum: I, Campanis epistola nostre editionis 4: II, Italis epistola 7; III, Siculis epist. 16; Iu, Ianuario Aquileiensi epist. 18; u, Rustico Narbonensi epist. 167; uI, Anastasio Thessalonicensi epist. 14; uII, Nicete Aquileiensi epist. 159. Alia Leonis epistola ad episcopos Mauros, que in uulgatis Dionysii legitur, posterioribus additamentis tribuenda est, ut suo loco uidebimus. Huius collectionis mss. libri qui additamentis insertis careant, adeo rari sunt, ut duo tantum hactenus nominentur, uaticanus et Regius Parisiensis. Inter hos maxime commendatur uaticanus 5845, quem diligenter contulimus.

15. Cum uero pure Dionysiane manuscriptis usus sit Cresconius Africanus, qui totam Dionysii collectionem in certos titulos distributam suo operi inseruit, codices Cresconiani pro puris Dionysianis haberi queunt. Plures Rome uidimus uallicell. XuIII, uat. 1347, uat. Regine 849, uat. Palat. 579. Sed precipue contulimus ms. capituli ueronensis 60, qui liber seculo uIII charactere papiraceo scriptus fuit.



§ uIII.
De mss. collectionis septime Hadrianee.

16. Eadem Dionysii collectio cum aliquot additamentis suo loco insertis septimam collectionem a Dionysiana nequaquam disiugendam constituit. Dionysio-Hadrianea, seu Hadrianea uocatur, non quod hec additamenta sub Hadriano I Dionysio accesserint, aut fuerint inserta, sed quod hic pontifex hanc collectionem ad regem Carolum miserit. Plerique mss. codices, qui Dionysiani uulgo creduntur, immo etiam editi, hanc Dionysio-Hadrianeam collectionem preferunt. Multos mss. Rome obseruauimus, inter quos memorandi antiquiores scripti nono uel decimo seculo uat. 4969, uat. Palat. 578, uat. Regine 1021 et 1043, nec non uat. 1337, qui a correctoribus Romanis in editione Gratiani Codex Canonum appellatur, ac duos uallicell. A. S. et XuIII. Inter additamenta uero huius collectionis septem Leonis epistolis a Dionysio descriptis una tantum accessit, nimirum epistola 12, ad episcopos Mauritanie. Inter editiones uero mentionem facimus Parisiensis an. 1661, uelli et Iustelli, quam identidem allegabimus. Licet enim hi puram Dionysii collectionem, additamentis separatis, edere consilium ceperint, cum tamen nullum Dionysianum codicem inspexerint, non omnia additamenta presertim in Leone internoscere ac separare potuerunt.



§ IX.
De collectione octaua.

17. Omnia uero hec additamenta a puro Dionysio seiuncta, et post Dionysium descripta inuenimus in supra laudato antiquo ms. uat. 5845. His porro alie additiones multo maiores in eodem codice subiiciuntur, quas Hadriani collectioni subiectas deprehendimus in codicibus uallicellano A. S. uat. 1353, ac in uno Capituli uercellensis. He additiones ueluti supplementum Dionysiane uel Hadrianee collectionum haberi queunt: ea enim documenta, que in Dionysio deerant, auctor posterior ex aliis fontibus colligens, Dionysio adiecit. Cum uero he additiones numquam fuerint inserte Dionysii aut Hadriani collectionibus, ueluti separata quedam collectio iure censentur, quam octauam collectionem uocabimus. In his additionibus quindecim Leonis epistole proferuntur: I, ad Dioscorum epistola nostre editionis 9; II, ad Turribium epist. 15; III, ad Aquileiensem epist. 1; Iu, ad Septimum Altini episcopum epist. 2; u, ad Theodorum epist. 108; uI, ad Siculos epist. 17; uII, ad Eutychen epist. 20; uIII, ad Flauianum epist. 23; IX, Flauiani ad Leonem epist. 22; X, ad Flauianum epist. 28; XI, ad Iuuenalem epist. 139; XII, ad Maximum epist. 179; XIII, ad Anatolium epist. 80; XIu, ad Leonem Augustum epist. 145; Xu, ad eumdem imperatorem epist. 165.



§ X
. De collectione nona Hispanica.

18. Hispanice collectioni, que ante Coustantium non satis erat cognita, nonum locum tribuimus. Huius auctor epistolas a Dionysio recitatas cum iisdem titulis sumpsit. In una epistola ad Rusticum addidit titulum et caput, qui in Dionysio desunt, ut suo loco dicetur. Preter septem Leonis epistolas sumptas e collectione Dionysii, adiecit alias triginta Leonis, et unam Petri Chrysologi ad Eutychen, atque aliam Flauiani ad Leonem, que in editionem inserende erunt. Itaque omnes epistole simul sunt 39, hac serie disposite: I, ad Eutychen epistola nostre editionis 20; II, ad Flauianum epist. 23; III, Flauiani ad Leonem epist. 22; Iu, Leonis ad Flauianum epist. 28; u, Petri Rauennatis ad Eutychen epist. 25; uI, Leonis ad synodum Ephesinam epist. 33; uII, ad Theodosium epist. 44; uIII, ad Pulcheriam epist. 45; IX, ad eamdem epist. 60; X, ad Martinum et Faustum epist. 61; XI, ad Theodosium Augustum epist. 69; XII, ad Pulcheriam epist. 70; XIII, ad Faustum, Martinum et ceteros epist. 71; XIu, ad Pulcheriam epist. 79; Xu, ad Anatolium epist. 80; XuI, ad Martianum epist. 82; XuII, ad eumdem imperatorem epist. 83; XuIII, ad Anatolium  epist. 85; XIX, ad Marcianum epist. 90; XX, ad synodum Chalcedonensem epist. 93; XXI, ad Marcianum epist. 104; XXII, ad Anatolium epist. 106; XXIII, ad Marcianum epist. 115; XXIu, ad eumdem epist. 130; XXu, ad eumdem epist. 134; XXuI, ad Leonem imperatorem epist 165; XXuII, ad Turribium. Asturicensem epist. 15; XXuIII, ad Italos epist. 7; XXIX, ad Siculos epist. 16; XXX, ad episcopos per Campaniam, etc. epist. 4; XXXI, ad Ianuarium epist 18; XXXII, ad Rusticum epist. 167; XXXIII, ad Anastasium epist. 41; XXXIu, ad Nicetam epist. 159; XXXu, ad Africanos epist. 12; XXXuI, ad Theodorum epist. 108; XXXuII, ad Leonem  Rauennatem epist. 166; XXXuIII, ad Dioscorum epist. 9; XXXIX, ad Campanos epist. 168.

19. Monendum hoc loco est, in indice decretorum Romanorum pontificum huic collectioni prefixo, tum in codicibus quos uidimus, tum apud Coustantium tres Leonis epistolas ad Marcianum censeri num. 51, 52 et 53, ex quibus quadraginta tituli ad Leonem pertinent. At in ipso collectionis corpore in omnibus mss., immo etiam apud Isidorum, qui totam Hispanicam collectionem descripsit, due tantum epistole ad Marcianum eo loco inueniuntur; ac propterea omnes sunt tantum 39. Notabile est etiam epistolam 12 ad episcopos Africanos, seu Mauros, in hac collectione exhiberi decurtatam ac diuersam ab ea que in collectione septima Hadrianea legitur. Id autem manifestum facit Hispane collectionis auctori purum Dionysii codicem fuisse, in quo hec epistola deerat; alias hanc non minus quam ceteras septem Leonis epistolas ex suo Dionysiano codice descripsisset in eamdem rationem qua Dionysio in Hadrianea addita fuit.

20. Hec collectio post Dionysianam meliorem ordinem prefert. Sicut autem eius auctor Dionysium secutus titulos Dionysii retinuit in epistolis quas ex ipso sumpsit, ita in aliis quas adiecit eadem methodo titulos ipse prefixit, quos suis in locis dabimus. Codices huius collectionis ualde rari sunt. Nos duos diligenter collatos allegabimus, uaticanum 1341 et Cesareum uindebonensem 41, olim 281, omnes seculi circiter IX, quorum primus e Gallicanis, alter uero ex Hispanicis purioribus exemplis originem duxit, de quo plura in tractatu de antiquis Collectionibus et Collectoribus canonum tomo tertio agetur. Hic uero premonere maxime interest codicem uindebonensem non paucis in locis erroneas lectiones preferre, que in uaticano emendate satis aptum sensum plerumque referunt. Ex collatione autem codicum aliarum que primeuam Leonis lectionem concorditer exhibent, deprehendimus ad hanc sepius accedere ipsum errorem ms. uindebonensis, plurimum uero abesse illam ms. uaticani, ita ut arbitraria emendatio manifesta fiat. Hinc liquet primum studiosum librarium qui hanc collectionem exscripsit ex codice aliquo Hispanico, sed mendoso, multa libertate in corrigendis erroribus usum fuisse, unde his emendationibus, licet optimum sensum preferant, non multum fidendum fuit. Ex codice autem perinde emendato proficiscuntur ea exemplaria collectionis Hispanice que Gallicana appellamus, uti est codex uat. 1341, et alii similes, quos in laudato tractatu allegabimus. Cum porro ex Gallicano exemplo collectionis Hispanice Leonis epistolas sumpserit auctor collectionis que Isidoriana uocatur, ex Isidoro autem deriuauerint easdem epistolas auctores aliarum posteriorum collectionum, uti deinceps notabimus, hinc in omnibus easdem fere lectiones inuenimus ac in uat. Hisp. 1341. Ex hac autem animaduersione facile est colligere quam minimi faciendas esse lectiones horum omnium codicum, que cum lectione uaticani Hisp. conueniunt, a uindebonensi autem dissentiunt. Hac de causa non inutile fuit pluribus in locis lectiones mendosas uindebonensis Hisp. in annotationibus describere, et uaticani uariantes annotare, ut scilicet emendationes patefiant que ex ipso genuino textu arbitrarie cognoscentur. Alie utilitates huius diligentie ex memorato tractatu patebunt.



§ XI.
De collectione decima, Isidoriana.

21. Isidori Mercatoris collectio post Hispanicam, quoad Leonis epistolas, distincte non esset memoranda; purus enim Isidori codex easdem nec plures, nec pauciores Leonis epistolas continet, que quidem in eum ex Hispanica collectione, sine ulla fictione uel additione, fuerunt traducte, ut patet ex codice uaticano 630, seculi circiter IX, quem accurate contulimus, et ex uaticano 631, seculi circiter XIII. Ceteri codices, quia alia additamenta in Leone recipiunt, etsi in ceteris plerisque Isidoriani sint, in Leonis tamen epistolis purum Isidorum non referunt, ut mox uidebimus: unde pro Isidoriana pura perperam habetur collectio, quam Merlinus edidit. Deprehendimus preterea easdem fere lectiones cum iisdem plerumque erroribus inueniri in uat. 1341 collectionis Hispanice, ac in uat. 630 puri Isidori, ita ut alter ab altero uideatur exscriptus, adeo ambe collectiones in Leone consentiunt. Cum tamen Hispanica parum nota sit, Isidoriana autem uti notior citari soleat, et aliquot collectionis Isidoriane codices Quesnellus alleget, etiam a nobis distincte erit appellanda, ut propterea decime collectionis nomine eam hic designare necessarium sit.



§ XII.
De collectione undecima.

22. Quedam uero collectiones que ex Isidoriana promanant, in Leone quasdam epistolas prebent que cum in Isidoro et in Hispanica desint, aliam originem ostendunt, ac propterea pro collectionibus ab Isidoriana diuersis quoad Leonem recenseri queunt. Undecima itaque collectio est in duobus mss. Isidorianis, nimirum in uaticano Ottoboniano 93, seculi IX, uel X, qui etsi in fine mutilus non omnes Leonis epistolas  huius collectionis proprias exhibeat, integrum tamen numerum collegimus ex alio ms. uat. 3791, seculi XI. Preter epistolas XXXIX que ex collectione Isidori describuntur, mutato aliquantulum ordine, alie decem et octo epistole adiiciuntur, unde omnes sunt epistole LuII, quo numero comprehendimus epistolam 28 ad Flauianum, que ex duobus fontibus in hac collectione bis recitatur. Isidorianis premittuntur epistole XuI sequentes: I, ad Theodoretum epist. 120; II, Eusebii et synodi Mediolanensis ad Leonem epist. 97; III, Rauennii et aliorum episcoporum Gallie ad Leonem epist. 99; Iu, Leonis ad Iuuenalem epist. 139; u, ad Flauianum Constantinopolitanum epist. 28, sumpta ex lectione quam in Homiliariis antiquissimis reperimus, et dissimilis lectioni Isidoriane, qua hec epistola inter Isidorianas iterum recensetur; uI, ad Pulcheriam epist. 31; uII, ad clerum Constantinopolitanum epist. 59; uIII, ad Palestinos epist. 124; IX, ad Aquileiensem epist. 1; X, ad Iulianum epist. 35; XI, ad Theodosium epist. 29; XII, ad synodum Chalcedonensem epist. 114; XII, ad Anatolium epist. 155, XIu, ad Leonem Augustum epist. 162; Xu, ad Anatolium epist. 163; XuI, ad eumdem epist. 135. Subiiciuntur epistole 39 editionis Isidori, inter quas inseritur epistola nobis 19, ad Dorum Beneuentanum, que in Isodoro desideratur. Notatu uero dignum est epistolam ad Africanos Mauros, que inter Isidorianas numeratur, hic non proferri ex editione Isidori decurtata, sed ex Hadrianea, ac postea eidem uelut appendiculam subiici quidquid in Isidoro preterea legitur: que editionis ratio in posteriores aliquot collectiones ex hoc, ut uidetur, fonte manauit. Tandem profertur epistola Leoni in hac collectione primum, quod sciamus, attributa, ad episcopos Germanie et Gallie: unde uetus huius suppositionis origo cognoscitur; que cum in puro Isidoro desit, eam ab Isidoro confictam Blondellus aliique nonnulli perperam credidere.

23. Huius autem collectionis antiquitatem non solum probat cod. uat. Ottob. 93, seculi, uti diximus, IX aut X, sed multo magis Hincmarus, qui Opusc. I, c. 5, pag. 23, edit. Parisiensis Ioan. Cordesii, epistolam ad Mauros compendio memorans, prius Lupicini, dein Donati, tum Maximi ac tandem Aggari et Tiberiani causas in ea descriptas refert. Hic ordo cum in nulla alia antiquiore collectione inueniatur, Hincmarus hac collectione undecima usus fuisse uidetur, ac propterea Hincmari etate iam inualuerat.

24. Ad hanc collectionem referendi uidentur duo alii mss. libri, qui ad Isidorum nichilum pertinent, nimirum Barberinus 57, a Quesnello memoratus in Notitia ms. secunde editioni prefixa, et uat. 4902. Barberinus enim scriptus seculo circiter XII, licet in fine mutilus, eo tamen ordine prefert Leonis epistolas uiginti tres, in quibus deficit, ut ex collectione undecima sumpte noscantur. uaticanus uero 4902 etate multo inferior, at plenior, ex simili fonte dimanat.



§ XIII.
De collectione duodecima a Merlino edita. Item de Sichardiana.

25. Locupletiora sunt additamenta Isidoro subiecta in ms. uaticano 1340, que separato uolumine descripta inuenimus in cod. ueneto S. Marci 169. Hec additamenta, que pro collectione duodecima haberi queunt, perueniunt usque ad concilium Remense an. 1148. Unde collectoris etatem coniicere licet, et fortassis etiam nationem; alia enim Gallicana monumenta his additamentis comprehensa presertim in Leone collectorem Gallum produnt. Epistole Leonis, uel ad Leonem scripte, sunt nouem et nonaginta; ac propterea hec collectio  est ditissima omnium; ex qua quidem non solum plures epistole antea ignote primum prodiere, que postea in rarissimis tantum codicibus inuente sunt, sed aliquot etiam adhuc supersunt que in nullo alius collectionis codice reperiri potuere. Hinc autem eximia collectoris diligentia, et huius collectionis origo ab aliis collectionibus diuersa cognoscitur. Hec collectio continet epistolas XXXIX collectionis 10 Isidori  et alias epistolas XuI additas in collectione antecedenti, omissa una epistola 97 Eusebii Mediolanensis, ac sine repetitione epistole 28 ad Flauianum. Que autem de nouo adiiciuntur, sunt epistole XLIu, quarum catalogum hic appendimus: I, Theodosio epist. 24; II, Gallie episcopis epist. 102; III, Marciano epist. 121; Iu, Eudochie  epist. 122; u, septimo Altini episcopo epist. 2; uI, uiennensibus epist. 10; uII, Rauennio epist. 41; uIII, Pulcherie epist. 95; IX, Marciano epist. 94; X, Pulcherie epist. 105; XI, Iuliano Censi epist. 113; XII, Marciano epist. 111; XIII, Pulcherie epist. 112; XIu, Iuliano epist. 118; Xu, Eudoxie epist. 123; XuI, Iuliano epist. 125; XuII, eidem Iuliano epist. 127; XuIII, Ceretii, Salonii, et uerani ad Leonem epist. 68; XIX, Leonis, uictorii, et Eustochii episcopis et presbyteris infra tertiam prouinciam, in appendice edenda; XX, Leonis pape Rauennio, et aliis Gallie episcopis epist. 103; XXI, Gallis et Hispanis epist. 138; XXII, Theodosio epist. 54; XXIII, Iuliano epist. 34; XXIu, Flauiano epist. 36; XXu, Theodosio epist. 37; XXuI, Flauiano epist. 38; XXuII, eidem epist. 39; XXuIII, Constantinopolitanis epist. 50; XXIX, Anastasio epist. 47; XXX, Flauiano epist. 49; XXXI, Iuliano epist. 48; XXXII, archimandritis Constantinopolitanis epist. 51; XXXIII Marciano epist. 74; XXXIu, eidem epist. 78; XXXu, Iuliano epist. 81; XXXuI. Pulcherie epist. 45; XXXuII, Anatolio epist. 87; XXXuIII, Marciano epist. 89; XXXIX, Pulcherie epist. 116; XL, Maximo epist. 119; XLI, Leoni Augusto epist. 145; XLII, eidem epist. 148; XLIII. eidem epist. 156; XLIu, Pulcherie epist. 30.

26. Plereque ex his epistolis in nulla iam descripta collectione inueniuntur. Quod si nonnulle postea inuente fuerunt in quibusdam raris codicibus, alie uero in manuscriptis collectionis 24, ex qua auctor profecisse uidetur, quinque tamen Leonis epistolas in nulla alia collectione adhuc exhibitas ex aliquo ignoto  codice sumpsit, nimirum epist. 39 ad Flauianum, 47 ad Anastasium, 48 ad Iulianum, 74 ad Marcianum, et 138 ad Gallos et Hispanos. Preterea cum hic collector quecumque Leonis nomine inscripta suis in codicibus reperit, huic collectioni adiecerit, perperam inseruit epistolam Leonis, uictorii, et Eustochii ad episcopos et presbyteros intra tertiam prouinciam constitutos, non animaduertens Leonem istum esse episcopum Bituricensem, unde hec epistola in appendicem reiicietur.

27. Hanc collectionem uulgauit Merlinus, quippe qui Isidorianum codicem similem uaticano 1340 typis dedit. Solum in epistolis Leonis apud ipsum numerantur epistole XCuII; in hac enim serie omisit epistolam 25 Petri Rauennatis ad Eutychen, et epistolam 68 Ceretii, Salonii et uerani ad Leonem, que inter Leoninas in huius collectionis codicibus inseruntur. Preterea epistolarum ordinem, qui in mss. exemplaribus uisitur, alicubi immutauit. Merlini exemplum collaturi, usi sumus eius editione Coloniensi an. 1530. Codex Isidorianus, quem Quesnellus identidem citat, et Herouallianum uocat, ex pluribus indiciis ad hanc collectionem pertinet. Collectionem non multo dissimilem exhiberi in codice Remensi S. Remigii, quem idem Quesnellus sepe laudat, cum ex multis uariantibus colligimus, tum ex Coustantii prefatione in Epist. Rom. pont. n. 163, ubi eumdem Remigianum codicem et Isidorianum esse, et pluribus Leonis epistolis auctum testatur.

28. Huc pariter reuocari potest codex Isidorianus, ex quo Ioannes Sichardus Romanorum pontificum epistolas edidit. Plereque anteriorum pontificum supposititie, sunt ex Isidori officina; Leonis uero epistole quinquaginta, que editionem claudunt, queque preterea insertam habent epistolam 22 Flauiani ad Leonem, omnes sunt sincere, et in collectionis 12 codicibus continentur. Ex diuerso tamen ordine ac numero epistolarum, Sichardi codicem fuisse a nostris diuersum liquet. Lectiones uero, et presertim pannus, quem Sichardi codex prefert in epist. 1, ad Aquileiensem episcopum, diuerso loco assutus, ac in presenti col. lectione, cum post ea uerba subiiciatur, post que insertus legitur in mss. collect. 24, ut annot. 26 ad epist. 1 annotabimus, ab eodem fonte ex quo collectio 24 profecta est, auctorem exempli Sichardiani ebibisse insinuat. Quesnellus dum Sichardum allegat, usus est editione Parisiensi an. 1568, que ad uictorinos codices forte Isidorianos, non autem Sichardiano similes emendata fuit. Nos adhibuimus uetustiorem editionem Basileensem an. 1536, que purum Sichardi codicem exhibet.



§ XIu.
De collectione decima tertia.

29. Tertiam decimam collectionem appellamus que exstat in manuscripto libro Florentino S. Marci 182, seculi XII. Solas exhibet epistolas Romanorum pontificum. Ex apocryphis autem, quas una cum sinceris epistolis profert usque ad Systum III, Leonis predecessorem, Isidorianus agnoscitur. In Leone autem ab Isidorianis codicibus omnium maxime discrepat. Non solum enim epistolarum ordine et qualitate ab Isidoro, immo et a quacumque alia collectione diuersus est; sed epistolarum 12 ad Africanos Mauritanie integram et exacte descriptam hic unus codex exhibet: quod peculiarem et prestantissimam huius collectionis originem plane demonstrat. Tres et uiginti integras epistolas continet, at uigesima quarta fine caret: est enim codex mutilus; unde quot alie epistole in hac collectione fuerint, ignoramus. Singularum indicem damus: I, episcopis per uniuersas prouincias constitutis epistola nostre editionis 4; II, Italis epist. 7; III, Siculis epist. 16; Iu, Ianuario Aquileiensi epist. 18; u, Rustico epist. 167; uI, Anastasio epist. 14; uII, Nicete epist. 159; uIII, Mauris epist. 12; IX, Palestinis epist. 124; X, Constantinopolitanis epist. 59; XI, Ephesine synodo epist. 33; XII, Theodosio epist. 44; XIII, Pulcherie epist 45; XIu, Theodosio epist. 29; Xu, Iuliano epist. 35; XuI, Pulcherie epist. 31; XuII, . . . . . Aquileiensi epist. 1; XuIII, Septimo epist. 2; XIX, Anatolio epist. 163; XX, eidem epist. 135; XXI, Chalcedonensi synodo epist. 95; XXII, Doro epist. 19; XXIII, Flauiano epist. 28; XXIu, Marciano perperam inscribitur; subiicitur enim epistola 165; cuius initium Promisisse me, que ad Leonem Augustum tradita fuit. Octo priores epistole Hadrianee collectionis ordinem preferunt: at octaua ad episcopos Mauritanie editionem Hadrianeam non sequitur, sicut nec Isidorianam, ut paulo ante monuimus.



§ Xu.
De collectione decima quarta, Auellana.

30. A collectionibus generalibus transimus ad peculiares, et primum ad eas que peculiaria quarumdam Ecclesiarum documenta continent. Romane Ecclesie precipua est collectio decima quarta, quam Auellanam uocamus; auctor enim qui sub uigilii tempora Rome, ut uidetur, floruit, multa Romanorum pontificum et Romane Ecclesie specialia collegit, que in ceteris collectionibus uel omnino desunt, uel diuersa editione prodiere. Auellanam uero appellauimus, eo quod celeberrimus et antiquissimus huius collectionis codex uaticanus 4961 pertinuit ad monasterium S. Crucis Fontis Auellane in Umbria. Alia tamen eiusdem collectionis exemplaria inuenimus: Rome tria uaticana 3786, 3787 et 4903, unum Corsinianum, et aliud bibliothece Angelice; uenetiis autem duo S. Marci 171 et 172. Inter hec uaticanum exemplar 3787, seculi XII, et ueneta duo ab Auellano nequaquam pendent. Hec collectio, in quam tam peculiaria Romane Ecclesie monumenta non nisi ex scriniis apostolicis deriuari potuerunt, quinque tantum Leonis epistolas nobis prebuit a Surio primum uulgatas, quas in aliis codicibus aut collectionibus frustra requiras. Sunt autem: I, Leoni Augusto epist. 169; II, Gennadio Constantinopolitano epist. 170; III, Timotheo Alexandrino  epist. III; Iu, presbyteris et diaconibus Alexandrinis epist. 172; u, Theophilo et aliis episcopis Aegyptiis epist. 173.



§ XuI.
De collectione decima quinta, Arelatensi.

31. Decima quinta collectio Arelatensis Ecclesie propria epistolas Romanorum pontificum ad suos episcopos, uel suorum episcoporum ad Romanos pontifices complectitur, quibus sua priuilegia aut iura probarentur. Huic collectioni debemus tres epistolas Leonis, et unam ad Leonem, que alias periissent, nimirum: I, Leonis ad Constantium, aliosque episcopos Galliarum epist. 40; II, ad Rauennium Arelatensem epist. 42; III, preces Gallorum ad Leonem epist. 65; Iu, rescriptum S. Leonis ad epistolam superiorem epist. 66. Laudantur duo antiqui codices Regius et Colbertinus. Nos recentiorem quidem ms. uallicellanum G 99, sed sumptum exactissime ex peruetusto Arelatensi recognouimus; ex quo licet memorate epistole a card. Baronio edite fuerint, nonnulla tamen emendare licuit, que ob characterem difficiliorem apographi legenti obrepsere.



§ XuII.
De collectione decima sexta, thessalonicensis Ecclesie.

32. Collectio decima sexta est propria Ecclesie Thessalonicensis. Eiusmodi autem habenda est synodus Romana sub Bonifacio II, anni 531, in qua non pauce epistole pontificum Romanorum ad eamdem Ecclesiam pertinentes producte et inserte fuerunt. Huic collectioni auctoritatem conciliat Nicolaus I, qui cum quasdam epistolas in hac una collectione contentas sepius laudat, toti collectioni fidem facit. Exstat hec collectio, seu synodus Romana in ms. Barberino 3386, ex quo Holstenii editio prodiit. Pleraque monumenta ibidem recitata aliunde non suppetunt. Leo Allatius in Concordia Ecclesie Orientalis cum Occidentali, pag. 1370 et 1371, nonnulla fragmenta uulgauerat ex codice uaticano, quem pag. 1364 uetustissimum et luxatum, ac in nonnullis deprauatum testatur. Barberinus codex, qui preter Romanam synodum alia nonnulla ab Holstenio item impressa continet, recentior est, et ex duobus antiquioribus uaticanis tunc signatis num. 5751, fol. 55, et 6339, fol. 12, qui in prima pagina indicantur, exscriptus agnoscitur. Alterum ex his Allatium adhibuisse credimus, cum ea fragmenta recitauit. Sed quantacumque in inquirendo diligentia usus sim, neutrum codicem reperire licuit. Non solum enim codices, qui hoc tempore numeris indicatis notantur, nichil eiusmodi exhibent; sed nec indices, nec inuentaria uaticana suffragari potuere. Quod si codex Barberinus Holstenii cura descriptus est, ut ex numero uaticanorum manuscriptorum eius manu initio annotatis colligere licet; de exemplo ad fidem uaticani accurate scripto dubitare non licet, adeo ut ipsi errores codicis Barberini, quos ille in editione postea emendauit, et pauce quedam lacune, que in eodem cernuntur, in editione autem Holstenii fuerunt supplete, uaticano exemplari tribuende sint. Cur autem Barberinum ms. potius quam uaticanum editor allegauerit, latet. Non pauca Holstenius in editione emendauit, uel suppleuit ex ingenio, nichil admonens quid esset in codice. Nos quidquid id est indicabimus, ipsumque codicem consulere aliquot locis restituendis non inutile experti sumus. Porro omittendum non est synodum Romanam hoc in ms. integram non haberi, et desinere in epistola Leoni perperam tributa ad Anastasium Thessalonicensem, que incipit: Credebamus post epistolas nostras. Ex contextu enim et consulari nota manifestum est eam spectare ad Bonifacium I, et ad Rufum Thessalonice episcopum. Hinc iure Holstenius eam typis impressit inter epistolas Bonifacii num. 7, hac inscriptione: Dilectissimo fratri Rufo Bonifacius: monere tamen debebat erroris qui in manuscriptum librum irrepserat. Cum uero hec Romana synodus, uti exstat in manuscripto, reipsa abrumpatur in epistolis Leonis, quemadmodum ostendunt ultima codicis uerba descriptis eiusdem epistolis subiecta, Item recitata est, que aliam epistolam subsequentem et in ms. deficientem indicant; num hec ad Leonem spectarit, et unane an plures subsecute fuerint, ignoramus. Allatius in memorato opere Concordia, pag. 1371, ex uaticano huius Romane synodi exemplo testimonium citat epistole Leonis ad Anastasium Thessalonicensem, quod in editis Leoninis non legitur. Ne quis uero existimet esse fragmentum alterius epistole quam Barberini codicis librarius sub finem omiserit, sciendum est eum locum pertinere ad laudatam epistolam Bonifacii ad Rufum, que proinde eque in uaticano ac Barberino ms. Leoni ad Anastasium perperam inscribebatur: unde Barberinum codicem ex hoc eodem uaticano exacte descriptum, et amanuensem in ipsis erroribus transcribendis accuratum cognoscimus. Nunc catalogum earum epistolarum, que in hac collectione supersunt, exhibemus: I, Marciani ad Leonem epist. 100; II, Leonis ad Marcianum epist. 104; III, ad Anatolium epist. 106; Iu, ad Marcianum epist. 136; u, Anatolii ad Leonem epist. 132; uI, Leonis ad Anatolium epist. 135; uII, ad Anastasium epist. 6; uIII, ad metropolitanos per Illyricum constitutos epist. 5; IX, ad Senecionem et alios Achaie episcopos epist. 13. Sex ex his ante Holstenium inedite huic collectioni debentur, id est prima, quarta, quinta, septima, octaua, et nona. Nos quartam in ms. Ratisponensi inuenimus, Quesnellus in Grimanico: primam uero Marciani Arnoldus deinceps Grece scriptam in Blodeiano codice reperit, nos autem in uaticano Greco 1455.



§ XuIII.
De collectione decima septima, Chalcedonensi

33. Inter collectiones particulares referenda est illa que ad Chalcedonensem synodum pertinet. Cum hanc plures siue Leonis, siue ad Leonem spectantes epistolas contineat, que in hac editione describentur, eademque sit antiquissima omnium, quasi Leonis peculiaris ceteris eius uetustis collectionibus premittenda  fuit. Hec collectio diuiditur in partes tres. Prima documenta exhibet que precesserunt gesta concilii; secunda ipsas concilii actiones comprehendit; tertia uero exhibet que post synodum acta fuerunt. In prima parte, que a Rustico appellatur ante gesta, epistole in editione nostra collocande, sunt septem et uiginti, quarum seriem ex Latinis cod cibus appendimus: I, Leonis ad Eutychen epist. 20; II, Petri Rauennatis ad Eutychen epist. 25; III. Leonis ad Flauianum epist. 23; Iu, Flauiani ad Leonem epist. 22; u, Leonis ad Faustum epist. 72; uI, Flauiani ad Leonem epist 26; uII, Leonis ad Iulianum epist. 35; uIII, ad Faustum et ceteros Constantinopolitanos epist. 32; IX, ad Theodosium epist. 29; X, ad Pulcheriam epist. 30; XI, ad synodum Ephesinam epist. 33; XII, ad Theodosium epist. 43; XIII, ad eumdem epist. 44; XIu, ad Pulcheriam epist. 45; Xu. Hilarii diaconi ad Pulcheriam epist. 46; XuI, Placidie ad Pulcheriam epist. 58; XuII, ualentiniani ad Theodosium epist. 55; XuIII, Placidie ad eumdem epist. 56; XIX, Eudoxie ad eumdem epist. 57; XX, Theodosii ad ualentinianum epist 62; XXI, ad Placidiam epist. 63; XXII, ad Eudoxiam epist. 64; XXIII, Leonis ad Constantinopolitanos epist. 50; XXIu, ad archimandritas Constantinopolitanos epist. 54: XXu, Marciani ad Leonem epist. 73; XXuI, ad eumdem epist. 76; XXuII, Pulcherie ad eumdem Leonem epist. 77. Una inserta est actioni que in uulgatis uocatur secunda, nimirum Leonis ad Flauianum epist. 28. Due tandem parte tertia post concilii gesta, id est synodi Chalcedonensis ad Leonem epist. 98, et Leonis ad eamdem synodum epist. 114. Greci autem codices, qui hanc postremam ignorant, aliam epistolam preferunt ante gesta, uidelicet Leonis ad synodum Nicenam epist. 93. Greci mss. libri ueneti S. Marci non solum eamdem epistolam ponunt ante gesta cum inscriptione ad synodum in Nicea, quo primum indictum fuerat concilium: uerum etiam illam repetunt in inedita actione concilii Chalcedonensis in appendice monumentorum publicanda, cui eius epistole lectio occasionem dedit. Hic autem pro in Nicea legitur in Chalcedone, mutata fortasse a legatis inscriptione, cum ob uariatam indictionem concilii uere in Chalcedone Patres conuenerint.

34. Hec collectio est uetustissima omnium. Grece enim compacta fuisse uidetur ipso Leone uiuente inter annum 453 et 455. Quod cum deinceps rebus multis utile futurum sit, distincte statuere et memoria retinere plurimum refert. Due epigraphes a collectore scripte id euidenter demonstrant. Etsi enim epistole saltem alique Latine originis, que in Greca collectione continentur, ab ipso Grece collectionis auctore in Grecum traducte non fuerint, sed quas antea Grece redditas inuenit, solum collegerit et in unum corpus digesserit; epigraphes tamen, que longioribus identidem uerbis et cum historicis quibusdam notitiis prefiguntur epistolis, eidem Greco collectori referendas, et collectionis tempore scriptas indubium credimus. Grecus autem collector in epigraphe quam prefixit epistolis ualentiniani, Placidie et Eudoxie ad imperatorem Theodosium, hunc et Placidiam, quia collectionis tempore e uiuis excesserant, diue memorie titulo appellat; ualentinianum autem, cum adhuc uiueret, non diue memorie, sed dominum uocat. Integram epigraphen dabimus in admonit. premissa epistole 55, num. 7. Igitur hec collectio a Greco auctore digesta fuit ante ualentiniani mortem. Porro ex epigraphe ab eodem collectore prefixa epistole 77 Pulcherie ad Leonem , hec diue memorie titulo nominatur; que formula eam iam defunctam ostendit. Pulcheria supremum diem obit an. 453, ualentinianus uero anno 455. Itaque hec collectio quoad originem Grecam inter an. 453 et 455 collocanda est. Id confirmari potest ex omissione aliarum ceteroquin insignium, at posteriorum, epistolarum Leonis, ac presertim epist. 165 ad Leonem Augustum. Cum enim hec etiam apud Grecos celeberrima esset, uti in admonitione ad eamdem ostendetur, nichil dubium est quin hanc precipue huius collectionis auctor inseruisset, si post has litteras missas in Orientem anno 458 collectionem concinasset. Ex quo uero eam contexuit paulo post concilium Chalcedonense ante annum 455, solas litteras ante Chalcedonense scriptas, et que mox sub idem concilium edite fuerunt, colligere potuit. Cum uero hanc epistolarum collectionem per hocce tempus apud Grecos compactam dicimus, non idcirco credimus omnes epistolas que nunc eidem collectioni inserte sunt, eodem tempore simul fuisse collectas. Alia enim Greca exemplaria plures, alia pauciores litteras preferunt. Totum discrimen est in Leoninis, uel ad Leonem pertinentibus. In mss. Grecis codicibus, quibus Romani editores usi fuerunt, et similiter in duobus uenetis desunt epistole sex, nimirum epist. 26, Flauiani ad Leonem; epist. 45, Leonis ad Pulcheriam; epist. 46, Hilarii ad eamdem; epist. 50, Leonis ad Constantinopolitanos; epist. 51, eiusdem ad archimandritas; et epist. 58, Placidie ad Pulcheriam. Has uero in duobus mss. Parisiensibus inuenit et edidit Cotelerius: que cum in prima collectione desint, posterius addite noscuntur. Antiquissima tamen hec additio est; nam codices Parisiensibus similes nactus est Rusticus, cum sub medium seculum uI hanc collectionem recognouit. Cumque iam tum uulgati essent eiusmodi codices, multo ante et fortassis paulo post primam collectionem ille sex epistole adiecte fuere. Que uero laudatas epigraphes preferunt, ad primam collectionem pertinent, quam inter an. 453 et 455 factam ostendimus.

35. Eadem porro Greca collectio Latine reddita fuit ante uigilium papam, uti probat Baluzius in prefatione ad uersionem antiquam concilii Chalcedonensis, num. 3. Ea uero documenta interpres tantummodo transtulit in Latinum, que ex sua origine Grece scripta fuerant, uel quorum originale Latinum nequaquam inuenit. Quorum autem originale Latinum reperit, hoc in Latinis codicibus inseruit. Ita plereque Leonis  epistole, que Grece reddite, a Greco collectore compilate fuerunt, in Latinis eiusdem collectionis exemplaribus non interpretationes ex Greco, sed ipsum sunt originale Latinum. Id manifestum fit non solum ex syntaxi Leonis, que in plerisque Latinis huius collectionis epistolis elucescit, sed multo magis ex iis litteris quarum exemplaria Latine utique originis, contenta in aliis Latinis collectionibus atque codicibus, qui a Greco non prodeunt, eadem uerba referunt que leguntur in Latinis codicibus collectionis Chalcedonensis, ut patebit conferentibus presertim epistolas 23, 28, 29, 30, 32, 50 et 51. Idipsum mirifice confirmat Leonis epistola 35, ad Iulianum. Hec enim in codicibus Latinis collectionis Chalcedonensis non perinde mutila est tribus in locis, ut in omnibus mss. Grecis inuenitur; ac preterea caret quibusdam additamentis, que in solo Greco textu leguntur; unde in ipsis Latinis mss. eiusdem collectionis, non ex Greco reddita, sed ex originali Latino sumpta cognoscitur. Hinc Latini precipue codices huius collectionis editioni nostre maximo usui erunt.

36. Cum uero Latinus interpres in nonnullis epistolis pro Latino originali textu, quem reperire non potuit, interpretationem ex Greco suis codicibus inseruerit, interpretationes epistolarum ab originalibus hoc indicio facillime discernentur . Que chronicam notationem in Latinis mss. preferunt, sumpte fuerunt ex Latinis originalibus exemplis, in quibus chronica notatio signabatur. Que uero hac notatione carent, interpretationes sunt ex Greco, in quo chronicas notationes Grecus interpres omisit. Hac ex animaduersione noua confirmatio accedit, qua magis magisque comprobatur, quod paulo ante statuimus, epistolas Latinas, quarum chronica notatio ex Greco sumi non potuit, in codices Latinos concilii Chalcedonensis ex Latinis exemplaribus eiusmodi notatione haudquaquam carentibus fuisse traductas. Hic autem omittendum non est, Leonis epistolam 93, ad synodum Nicenam, que in Greco ante gesta describitur, diem et mensem exhibere. Sed hec epistola in Latinis codicibus Chalcedonensis collectionis deest, nec fuit in antiqua Greca collectione, alias a Latino interprete in Latinis exemplaribus non fuisset omissa. Hinc autem que hodie legitur in mss. Grecis, posteriori additamento tribuenda est. Et sane ueluti addititia in mss. Grecis uenetis postremo loco ponitur ante gesta, cum a Greco collectore aliis quibusdam monumentis suo more preposita fuisset.

37. Nunc memorandi sunt codices quibus utemur. De solis Latinis hic dicendum est, cum plereque epistole ad hanc collectionem exigende Latine scripte, et ex originali Latino, ut probauimus, sumpte fuerint. De Grecis uero codicibus separatim agemus postea. Duo mss. exemplaria Thuanea Quesnellus aliquando adhibuit. Nos autem non solum profecimus ex tribus codicibus Corbeiensi, Diuionensi, et Colbertino, quorum uariantes edidit diligentissimus Baluzius in recensione totius Chalcedonensis collectionis; uerum etiam quatuor alios exacte contulimus, Chigianum 483, uat. 1323, alium uat. 4166, et unum prestantissimum capituli ueronensis 57, qui maiori forma in quadratum uergente, et scriptura in duas columnas discreta exaratus, ad septimum circiter seculum pertinet. Neque omittendus est eque antiquus uaticanus 1322, qui inter gesta Chalcedonensia epistolam 28, ad Flauianum, et relationem synodi ad S. Leonem ex antiqua uersione, et cum episcoporum subscriptionibus exhibet.



§ XIX.
De collectione decima octaua.

38. Nunc de antiquis peculiaribus epistolarum S. Leonis collectionibus. In uetusto Catalogo manuscriptorum bibliothece monasterii Bobiensis, quem ex Ambrosiano codice seculi IX, uel X, uulgauit Muratorius tom. III. Antiquit. Italic. diss. 49, pag. 819, hec leguntur: Item de canonibus inter maiores et minores habentur libri canonum Xu, et libri epistolarum Leonis II. Hec procul dubio peculiaris erat epistolarum Leonis collectio, cuius duo exempla duorum librorum nomine indicantur. Si catalogus pertinet ad seculum IX, uel X, de uetustate ipsarum collectionum seu codicum qui in eo laudantur, quis dubitet? Desiderium Montis Casini abbatem, qui postea fuit uictor papa III, inter ceteros codices quos bibliothece Casinensi acquisiuit, preter librum sermonum S. Leonis comparasse etiam collectionem epistolarum, Leo Hostiensis tradit lib. III, c. 63, ubi hanc registrum Leonis pape appellat. Liber sermonum in ea bibliotheca adhuc seruatur; at registrum epistolarum defecit. Sed hec epistolarum collectio recentioris eui, scilicet seculi XI, probabilius fuit, sicut et collectionem sermonum, que superest, recentiorem esse, in prefatione ad sermones animaduertimus.

39. Hic autem cum de antiquis collectionibus sermo sit, in quas olim ex archiuis omnia, uel saltem plurima fuere deriuata, codex Grimanitus, quo Quesnellus suam editionem maxime illustrauit, sese primum offert. Cum de hac insigni collectione, cui decimum octauum locum tribuimus, multa Quesnellus tradiderit in generali prefatione, quam nostre item generali subiecimus, eo lectorem remittimus; neque enim eadem repetere opus est. Solum aduertimus P. Constantium, in prefatione ad Epist. Rom. pontif. n. 166, opinari hunc codicem ante annos 700 fuisse descriptum, id est X circiter seculo; ipsam autem collectionem deriuatam putat ex archiuo Ecclesie Romane; adeo enim multas peculiares epistolas exhibet, quas alibi potuisse reperiri difficile est. Inter epistolas scilicet 107 Leonis, que in eo codice continentur, epistole XXuIII antea inedite exinde prodierunt, nimirum una ad Flauianum, epist. 27; una ad Faustum, epist. 75; octo ad Iulianum, epist. 86, 92, 117, 131, 140, 141, 147 et 152; una ad Paschasinum, epist. 88; quatuor ad Anatolium,  epist. 91, 143, 146 et 157; quatuor ad Marcianum, epist. 126, 128, 137 et 142; una ad Proterium Alexandrinum, epist. 129; una ad Aetium, epist. 153; una ad Basilium Antiochenum epist. 149; una ad Euxitheum Thessalonicensem, epist. 150; tres ad Aegyptios, epist. 154, 158 et 160; una ad clericos Constantinopolitanos, epist. 161; et una ad Leonem Augustum, epist. 164.

40. Non omnes tamen huius collectionis epistole ex Romano aut ex alio quouis archiuo desumpte dici queunt. Nam cum epistole ad Rusticum tituli Dionysiani prefixi legantur, aliqua collectorem ex Dionysio sumpsisse negari non potest. Alia similiter deriuare potuit ex aliis collectionibus antiquioribus, ac presertim ex 17 Chalcedonensi, ex qua sane sola haurire potuit epistolam 43, ad Theodosium; nam precipue quedam eius lectiones, lacuna et menda a Greco textu eiusdem collectionis pendent, ut in admonitione ad eamdem epistolam fusius ostendemus. Fortassis etiam aliquid posterius a quopiam amanuense additum fuit; et probabilius quidem posteriori additamento tribuendum uidetur unica Symmachi epistola, que in fine huius codicis legitur.

41. Solum epistole ad Eutychianam heresim pertinentes, que in hac collectione plures quam alibi, et rarissime, inueniuntur, si non fuerunt petite ex ipso Romano archiuo, in quo epistolas de fide suo quoque tempore fuisse custoditas, auctorem Pontificalis Romani testatum uidimus num. 2, ex aliqua certe uetustiore collectione, que ex eodem archiuo sumpta fuit, originem ducere uidentur. Simplicius, in epistola 4 ad Zenonem Augustum, scribit se ad Acacium misisse exemplaria litterarum Leonis de fide; at solas memorat epistolas ad Marcianum, Leonem Augustum, et synodum Chalcedonensem. Pleniorem uero eiusdem argumenti collectionem uigilius papa ad Iustinianum misit: nam epist 4 ad eumdem ait: Ut cuncta pietatem uestram informent . . . . beate recordationis predecessoris nostri pape Leonis, que diuersis ad Orientem sunt directa temporibus constituta, quanta de plurimis in presenti necessaria credimus, superadiecimus, rogantes . . . . ut uniuersa legere pietas uestra dignetur, ne aliquid supersit quod minime relegatur. Aliquam certe eiusmodi collectionem epistolarum Leonis de fide contra Eutychianos olim apud Latinos uulgatam fuisse probare uidetur antiqua professionis formula, que legitur etiam tom. X Conciliorum pag. 1388 edit. uenete, his uerbis expressa: Sed et epistolam beate recordationis Leonis apostolice sedis antistitis ad Flauianum Constantinopolitanum episcopum datam, et omnes eius epistolas, de fidei firmitate perscriptas, per omnia, et in omnibus inuiolabiliter custodire, et libere semper predicare profiteor. Hanc uero collectionem uigilii, quam in cod. Ratisponensi nobis conseruatam numero sequenti satis probabiliter ostendemus, Grimanice collectionis auctor non adhibuit; neque enim omnes que in ea continentur epistolas descripsit, ac propterea ex aliis ignotis fontibus ebibit.



§ XX.
De prestantissima collectione decima nona, Ratisponensi, cuius auctor uidetur fuisse uigilius papa.

42. Antiquiorem uero Grimanica, et aliquanto etiam prestantiorem credimus collectionem Ratisponensem, quam inuenimus in codice bibliothece S. Emmerami. Is enim codex, qui nulli hactenus editioni usui fuit, non solum exhibuit decem et sex epistolas olim ineditas, antequam ex ms. Grimanico prodirent, ac octo que solum leguntur in mss. collectionis 12, et unam que exstat in rarissima collection. 16, atque aliam, que in sola collection. 23, uerum etiam tres alias hactenus incognitas nobis suppeditauit ad Eutychianam historiam illustrandam maxime utiles, nimirum duas ad Iulianum epist. 109 et 144, et aliam ad Anatolium epist. 151. Preterea hic codex emendatior est multo: unde huius presidio quasdam lectiones tute confirmare, plura autem loca ante deprauata corrigere et restituere licuit. Solas epistolas ad Eutychianam heresim pertinentes hec collectio complectitur, non tamen omnes; desunt enim alique eiusdem argumenti, que in aliis quibusdam peculiaribus collectionibus tantummodo reperiuntur. Hinc autem eiusmodi collectionem Leonis euo supparem haud esse colligimus; si enim sub Leonis etatem compacta fuisset, omnes in ea epistole ad Eutychianos pertinentes collecte legerentur. Forte hec est illa collectio quam uigilium pontificem ad Iustinianum misisse uidimus numero precedenti. Pelagius enim secundus in epist. 3, ad Eliam Aquileiensem, cap. 3, t. uI Concil., editionis uen. pag. 261, hanc, ut uidetur, uigilii predecessoris sui collectionem respiciens, scribit: A dilectione igitur uestra primum testimonium sancti predecessoris nostri Leonis ponitur, quod in eius epistola ULTIMA continetur. Est autem testimonium ex epist. 162, que cum ultima quidem sit in ms. Ratisponensi, hic codex uigilii collectionem continere credi potest. In hac sane non omnes, sed aliquot tantum precipuas Leonis epistolas de plurimis ac Eutichianam heresim pertinentibus uigilius se collegisse testatur quod collectioni Ratisponensi maxime congruit. Solas porro epistolas Leonis compilator collegit, non uero aliorum ad Leonem. Ordinem chronologicum secutus est, sex epistolis exceptis, que extra proprium locum collocate leguntur. Epistole que in hac collectione describuntur, sunt due et septuaginta, ita tamen ut num. 71, loco epistole, describantur exemplaria testimoniorum, seu illa Patrum testimonia que subiiciuntur epistole S. Leonis in nostra editione 165, ad Leonem Augustum. Ultima porro epistola mutila est, eo quod codex postrema pagina careat. Antiquitatem huius codicis prodit notatio que legitur in prima pagina his uerbis: Istum librum dedit Luog ad Sanctum Emmeramum pro Tutone episcopo, et pro remedio anime sue. Hic autem Tuto Ratisponensi Ecclesie prefuit ab an. 891 usque ad an. 930. Character noni, uel decimi seculi, similis est illi cuius specimen exhibuit P. Mabillonius de Re Diplomatica tab. 57.

 43. Ne omnium epistolarum prolixum catalogum demus, satis erit ad cognoscendum et distinguendum ordinem huius collectionis priores quatuor, et quatuor postremas epistolas indicare: I, Leonis ad Theodosium epist. 24; II, ad Flauianum epist. 23; III ad Theodosium epist. 29; Iu, ad Pulcheriam epist. 30. Notabile est post epistolam huius collectionis 36 ad Pulcheriam, que in nostra editione est epistola 95, hanc peculiarem notationem apponi: Expliciunt epistole sanctissimi pape Leonis, que sancto Chalcedonensi concilio sunt premisse; et dein, a capite: Incipiunt que post gesta subsecute sunt; et subiicitur epist. 37, nobis 104, ad Marcianum, post concilium scripta. Nunc quatuor postremas innuimus: LXIX, ad Leonem Augustum epist. 164; LXX, ad eumdem epist. 165; LXXI, exemplaria testimoniorum, que antecedenti epistole subiici solent; LXXII, ad eumdem Leonem epist. 162. Huius prestantissimi codicis et collectionis exemplum quam accuratissime transcriptum, quibus debeamus, in generali prefatione grato animo testati sumus, num. 6.



§ XXI.
De collectione uicesima.

44. Hanc inuenimus in Romano ms. 237 S. Crucis in Ierusalem seculi circiter XI, qui tamen liber initio et fine caret; ac propterea solas exhibet epistolas XXuII, quarum prima et ultima mutile sunt. Ordo postremarum undecim epistolarum in aliis collectionibus frequens est. At sexdecim priores epistole ita ab omnibus collectionibus diuersum ordinem preferunt, ut hac de causa distinctam collectionem huic codici tribuendam putarimus. Initio enim, ex. gr., post epistolam nostre editionis 28 ad Flauianum, subiicit epistolam 35 ad Iulianum, tum epist. 31 ad Pulcheriam, epist. 59 ad Constantinopolitanos, epist. 124 ad Palestinos, epist. 1 ad Aquileiensem episcopum, epist. 163 ad Anatolium, epist. 165 ad Leonem Augustum, etc., qui perturbatus ordo in hac una collectione inuenitur. Ceterum in epistolis que supersunt nulla est que in collectione sequenti non legatur. Hic codex epistolam 12 ad Mauros cum appendicula exhibet. Inter Leoninas refert supposititiam ad Germaniarum et Galliarum episcopos, ac litteras ad Dorum Beneuentanum Theodoro inscribit. Plura de hac collectione dicere opus non est.



§ XXII.
De collectione uicesima prima.

45. Hec collectio in mss. frequentior easdem epistolas LuI exhibet, quas in collectione 11 recensuimus; sed ordine et lectionibus ita diuersis, ut diuersam orginem prodere uideatur. Incipit ab epistola Leonis ad Eutychen, nobis epist. 20, et desinit in epistola ad episcopos Campanie, nobis epist. 168. uetustius huius collectionis exemplar, quod uidimus, est ms. 170 bibliothece uenete S. Marci seculi circiter XII. Solas epistolas continet, non minus quam duo alii codices uatt. 542 et 543, seculi XIu. Epistolas uero una cum sermonibus collectionis 4 exhibent mss. libri uatt. 546 et 347, uat. Urbin. 65, unus Angelice Patrum Augustinianorum Rome 5, 10. duo Florentini Medicei 11 et 23, pluteo 21, et unus Fesulanus canonicorum Lateranensium signatus num. 7, pluteo 3. Hec eadem collectio una cum sermonibus legitur etiam in codice uat. 541, qui Nicolao u traditus fuit an. 1452. Hic autem codex post epistolas LuI huius collectionis proprias additionem habet aliarum duodecim epistolarum, quarum undecim in collectione 24 continentur. At cum hic codex omnes Leoninas epistolas collectionis 24 non referat, et duodecima seu ultima ad Maximum Antiochenum in hac uicesima quarta desit, eius additionis auctor ex alio fonte hausisse uidetur. Cum uero harum duodecim epistolarum uariantes fere concordent cum mss. collectionis 12, has ex eodem fonte utriusque collectores hausisse credibile est.

46. Ad hanc collectionem referri possunt duo mss. libri uat. 3137 et uat. Ottobonianus 332, qui easdem LuI epistolas complectuntur. Licet enim undecim epistole abstracte a fine huius collectionis, in his codicibus inserte legantur post epistolam 26, ac dein prosequantur cetere epistole a 27 ad 45, cum tamen omnes inuicem eumdem ordinem seruent qui in hac collectione deprehenditur, et in iisdem lectionibus fere conueniant, hec mutatio ordinis alicuius librarii arbitrio potius quam diuerse origini tribuenda uidetur.



§ XXIII.
De collectione uicesima secunda.

47. Codex uenetus S. Marci 79, preter sermones collectionis 4 distinctam epistolarum collectionem prebet. Duarum collectionum 17 et 21 epistolas continet, hoc ordine: primum priores epist. XXuI collectionis 21, eadem serie; dein inseruntur epistole omnes Chalcedonensis collectionis 17, eodem pariter ordine, duabus tantum omissis, que inter precedentes XXuI descripte fuerant. Tandem subiiciuntur cetere epistole collectionis 21, sed tribus omissis, et ordine non modicum immutato, ac lectionibus identidem ualde dissimilibus, que aliam originem manifestissime ostendunt. Epistole omisse sunt Eusebii Mediolanensis ad Leonem, nobis epist. 97; Rauennii ad eumdem epist. 99, et Leonis ad episcopos Campanie epist. 168.



§ XXIu.
De collectione uicesima tertia

48. Peculiaris est collectio que exstat in cod. uat. Ottobon. 297 seculi XII. Initio prebet Leonis epistolas quindecim antea recensitas in collectione 8, quarum decima quinta est epistola 165, ad Leonem Augustum. Post hanc uero epistolam, et ante testimonia Patrum eidem subiecta, inseruntur epistole Innocentii I ad Decentium, Bonifacii I ad Honorium Augustum, responsio Honorii, et Celestini epistola ad uenerium. Tum subiiciuntur testimonia Patrum, que pertinent ad laudatam epist. 165. Dein sequuntur epistole LuI collect. 21 iis exceptis que inter priores epistolas Xu descripte fuerant, et ordine alicubi immutato. Tandem adduntur  in fine quatuor perrare epistole: ad Iulianum epist. 107, ad Constantinopolitanos epist. 50, ad Flauianum epist. 49, ac ad Martinum et Faustum epist. 51. Gerardus uossius prepositus Tungrensis ex ms. libro huius collectionis, qui erat cardinalis Sirleti, duas epistolas tunc ineditas uulgauit, alteram ad Siculos in nostra editione epist. 17, alteram ad Iulianum ep. 107, ut uidere licet in appendice opusculorum subiecta editioni Moguntine an. 1604 Operum S. Gregorii Thaumaturgi.



§ XXu.
De collectione uicesima quarta.

49. Postremum locum damus collectioni epistolarum quas reperimus una cum sermonibus collectionis 5. In hac sunt epistole LXXI, nimirum LIu epistole collectionis 21 , et alie insuper rare epistole XuII que in collectione 12 reperiuntur, nimirum epistole nostre editionis 2, 10, 24, 41, 94, 95, 102, 105, 111, 112, 113, 118, 121, 122, 123, 125 et 127. Epistole LIu credi possent sumpte ex collectione 21 uel 11. At ne id credamus, efficit epistola 12 ad Mauros, que licet inter LIu censeatur, in hac tamen collectione est decurtata, in collectionibus autem 11 et 21 appendicule additionem prefert. Similiter epistole XuII dici nequeunt sumpte ex collectione 12, quippe si ex hac collector profecisset, non has solas XuII epistolas, sed alias pariter exinde exscripsisset. His adde obseruationem quam fecimus, cum de Sichardi collectione, num. 28, locuti sumus. Preterea ordo omnium harum epistolarum LXXI diuersus ab ordine utriusque collectionis 12 ac 21, et lectiones item discrepantes alium ignotum fontem demonstrant: unde in conferendis quibusdam epistolis hanc collectionem ueluti originale a ceteris diuersum experti sumus; adeo ut in iisdem non deriuet a collectione Hispanica, a qua ille in ceteras posteriores collectiones dimanarunt. Huius collectionis sunt codices uaticanus 544 seculi XII, uat. Regius 139 seculi XIII, Cesenas Patrum Minorum Conuentualium S. Francisci, et Laurentianus Florentinus 14, pluteo 21, qui duas preterea epistolas addit, uidelicet 119 et 145. Quesnellus trium mss. huius collectionis notitiam habuit, uictorini, Regniacensis, et S. Martini Autissiodorensis, ut patet ex Admonit. in epist. 12, n. 2; at solo uictorino ms. plerumque usus est. In codice Fesulano 10, pluteo 3, solum epistole XXu huius collectionis descripte fuerunt, quarum plereque sunt ex XuII indicatis; epistola autem ad Mauros est decurtate editionis. Hactenus de collectionibus. Neque tamen credimus alias non posse reperiri: auctor enim collectionis 12 quinque singulares epistolas e collectionibus adhuc incognitis procul dubio deriuauit, ut superius, num. 26, obseruauimus.



§ XXuI.
De quibusdam codicibus qui preter laudatas collectiones usui fuerunt.

50. Nunc de iis codicibus breuiter dicendum, qui licet collectiones epistolarum non sint, aliquas tamen Leonis epistolas prebuere. Tres uetustissimi mille circiter annorum mss. libri in primis commemorandi sunt. ueronensis 8, post epistolas Catholicas noui Testamenti, dedit epistolam 28 Leonis ad Flauianum. Alter ueronensis 58, duarum synodorum Ephesine et Chalcedonensis uaria documenta complectens, eamdem epistolam ad Flauianum, et aliam ad Rusticum Narbonensem, cum Inquisitionibus prebuit. Alius ueronensis, nunc uaticanus 1322, ante gesta Chalcedonensia, quinque Leonis epistolas exhibuit, nimirum epist. 87, 89, 93, 94 et 114. In ms. uat. Regine 293 seculi XII, post libros De uocatione omnium gentium describuntur quatuor epistole S. Leonis 31, 35, 139 et 165. Similem codicem Thuaneum Quesnellus habuisse uidetur, ut ex mss. eius notitia colligi potest. In ms. uallicellano 18 seculi XI, qui codex uaria opuscula continet, opusculo 73 inseruntur due Leonis epistole, nimirum tit. 398 epist. 106, et tit. 399 epist. 93. In uaticano 1343 seculi X, qui fuit Ecclesie Ticinensis, et Miscellanea Dionysiane et Isidoriane collectionum exhibet, quatuor Leonis epistole preferuntur, que ex additionibus Dionysianis, seu ex collectione 8 sumpte uidentur, nimirum epistole 9, 17, 20 et 108. Codex uat. 1347 seculi X, et similes uat. Palat. 579, ac uat. Regine 849, unam epistolam 14 ad Anastasium prebuere. Barberinus codex 77, qui a Quesnello memoratur in secunda editione, solam obtulit epistolam 12 ad episcopos Mauritanie decurtatam. Exemplum prime editionis sermonum S. Leonis, quam uulgauit Ioannes Andreas episcopus Aleriensis, preter epistolam 28 ad Flauianum, quatuor alias sermonibus subiectas prestitit, uidelicet epist. 80, 119, 145 et 165. Ceteri eiusdem generis mss. libri, qui peculiaribus epistolis Paschasini et Proterii ad Leonem emendandis profuere, suis locis indicabuntur: sicut etiam illi qui ad nonnullas leges huic editioni inserendas aliquid contulerunt.



§ XXuII.
De manuscriptis Grecis.

51. Epistolas Leonis Chalcedonensi collectioni 17 premissas, mox Grece redditas et compilatas fuisse inter an. 453 et 455 probauimus num. 34. Idem subinde factum fuisse de ceteris eiusdem litteris, quas eadem super re in Orientem transmisit, dubitare non licet: unde celeberrima inter Grecos uel olim exstitit epist. 175, ad Leonem Augustum, cuius Greca uersio omnium accuratissima est. Diximus accuratissimam omnium, eo quod cetere interpretationes Grece obscure et implicate plerumque inueniantur. Neque id ab eo antiquo tempore alienum credatur. Sicut enim hac etate apud Latinos rari erant qui Grecam linguam probe callerent, et exactam uersionem e Greco redderent; ita apud Grecos rari qui perfecte tenerent linguam Latinam, accuratamque interpretationem ex Latino producerent. Quoad Latinos satis indicio est illud Celestini epist. 13 ad Nestorium, num. 2, ubi serius ad eius epistolas se respondisse affirmat hac una de  causa: Erat enim in Latinum sermo uertendus; ac si difficile fuerit Rome expeditum interpretem inuenire. Id autem adeo notum fuisse uidetur Cyrillo, ut Greca quedam documenta ad eumdem Celestinum missurus, ea ob faciliorem et promptiorem usum,  quantum licuit per eos qui Alexandrie uitam degebant, Latine reddenda curauerit, ut ipse testatur epist. 8 ad Celestinum num. 9. Hinc etiam S. Leo, epist. 113, c. 4, postquam affirmauit gestorum Chalcedonensium instructionem apud Romanos fuisse parum claram propter diuersitatem lingue Grece, qua illa scripta erant, de perito interprete Rome inueniendo diffidens, a Iuliano Censi enixe petiit ut ea Constantinopoli Latine transferenda curaret. Ille ipse antique uersiones Latine quorumdam documentorum ante Dionysium Exiguum adeo implexe sunt, ut hanc eamdem difficultatem satis superque confirment. Idem uero accidisse apud Grecos, cum reddenda essent Grece documenta Latina, uersiones pariter antique Grece, que siue in Ephesino, siue in Chalcedonensi concilio lecte fuere, testimonium locupletissimum afferunt: idque per hec quoque tempora dici potuit quod suo euo scripsit S. Gregorius, lib. uII, epist. 13 ad Narsetem: Quia hodie in Constantinopoli ciuitate, qui de Latino in Grecum dictata bene trans ferant non sunt; dum enim uerba custodiunt, et sensus minime attendunt, nec uerba intelligere faciunt, et sensus frangunt. Nihil igitur mirum sit, si Grece uersiones epistolarum Leonis non adamussim respondent originali Latino, cuius sententiam Grecus interpres nonnumquam minus assecutus agnoscitur.

52. Neque tamen idcirco he uersiones minoris habende sunt; nam sub Hormisda, reconciliatis Orientalibus cum Occidentali Ecclesia, illi non solum epistolam S. Leonis ad Flauianum, sed omnes ipsius epistolas eiusdem argumenti profiteri solebant. Id ut exigerent, in mandatis dederat laudatus pontifex suis legatis Constantinopolim transmissis, ut patet ex indiculo eisdem tradito, quod legitur tom. u Concil. pag. 567. edit. uenete. Hinc Ioannes episcopus Nicopolitanus, in epistola ad eumdem pontificem, pag. 578, a: Sequens, inquit, in omnibus synodicas et apostolicas epistolas scriptas a uero presule Romane Ecclesie Leone. In professione Orientalium edita et ad eumdem pontificem missa an. 517, pag. 583, a, legitur: Suscipimus et approbamus omnes epistolas Leonis pape uniuersas quas de religione Christiana conscripsit. Ioannes Constantinopolitanus, in epistola ad eumdem, pag. 622, d: Probamus et amplectimur epistolas omnes B. Leonis pape urbis Rome, quas conscripsit de recta fide. Et ut alia id genus testimonia omittamus, ipse imperator Iustinianus, in epistola ad Agapitum papam, pag. 947, e: Probantes per omnia atque amplectentes epistolas B. memorie Leonis omnes quas de fide Christiana conscripsit. Epistole quas isti probabant atque amplectebantur, erant interpretationis Grece. Grecus itaque istarum textus non ut priuatum scriptum habendus est, sed ut publicum Ecclesie Orientalis monumentum ab eadem probatum atque receptum ad statuendam contra Eutychianos catholicam fidem. Hinc autem quanta harum interpretationum auctoritas sit, quantumque intersit earum editio, nemo est qui non uideat. Alie porro epistole a Grecis auctoribus ad Leonem date et inter Leoninas recensende, Grece scripte fuerunt; unde Grecum exemplar originale omittendum non fuit. Due item epistole Leonis 43 et 72, una Hilari Romane Ecclesie diaconi ad Pulcheriam epist. 46, et pars epistole 25 Petri Rauennatis ad Eutychen, licet ab auctoribus Latine scripte fuerint; cum tamen Latinus originalis earum textus desideretur, Greca antiqua uersio, que ab aliis postea Latine reddita fuit, pro originali textu habenda est. Eiusdem generis sunt quatuor epistole imperiales 55, 56, 57 et 58, ex Occidente misse in Orientem, que Latino originali deperdito, sola antiqua Greca uersio posterius Latine traducta, loco originalis haberi debet.

53. Quesnellus in prima editione duodecim tantum epistolarum Grecum textum edidit, earum scilicet quas aut ab origine Grece scriptas, aut pro originalibus habendus credidit, nimirum epist. 22, 52, 55, 56, 57, 62, 63, 64, 73, 76, 77 et 98. In secunda uero editione addidit alias duas Grecas 26 et 53, que a Cotelerio, et item 100 et 110, que ab Arnoldo post priorem editionem typis date fuerunt. Ita decem et sex epistolas Grecas ex uulgatis excerpsit. Nos uero, quibus propositum est omnium epistolarum Grecum textum producere, iis de causis quas supra explicauimus, addemus Grecum textum aliarum epistolarum uiginti et quinque, ita ut omnes Grece epistole hac in nostra editione future sint XLI. Inter has epistola 101 Anatolii ad Leonem originalis ex ms. Greco uaticano 1455 nunc primum prodibit. Ex eodem codice accedent etiam quinque antique interpretationes Grece, que nondum lucem uiderunt, uidelicet epistolarum 104, 106, 114, 115 et 139. Addemus preterea ex uossio Grecam exactissimam uersionem epistole 165, Leonis ad Leonem Augustum, que nec in editis Conciliorum legitur. Ceterarum uero omnium epistolarum non exscriptores tantum erimus ex editis, ut hactenus factum est; codices enim Grecos inuestigauimus, et inuenimus, cum quibus omnes fere epistolas Grecas conferre licuit, et illas etiam rarissimas quas Arnoldus uulgauit. Cotelerius in bibliotheca Regia Parisiensi perfectum exemplar Grecum collectionis Chalcedonensis nactus est, ei omnino simile, quod antiquus Latinus interpres eiusdem collectionis adhibuit. Sex enim epistolas Grecas, que apud interpretem Latinum ante gesta leguntur, at in codicibus qui usui fuerunt Romanis editoribus in edendo Greco textu desunt, ex eodem ms. Regio typis dedit. In ceteris uero epistolis Grecis nemo adhuc inuentus est qui Grecum textum cum  aliquo codice recoleret et emendaret. Nos uero in mss. Grecis bibliothece uenete S. Marci, opem ferente cl. u. Antonio Zanetto eiusdem bibliothece custode, epistolas a Romanis editas relegere potuimus cum duobus Grecis exemplaribus eiusdem collectionis 555 seculi XI uel XII, et 164 seculi recentioris, que alterius originis et melioris note sunt quam que Romanis editoribus usui fuere. In ms. uero Greco eiusdem bibliothece 165, quod nonnulla continet eiusdem collectionis documenta, unam nacti sumus ex sex epistolis a Cotelerio uulgatis, nimirum Flauiani epist. 26, una cum interpretatione epistole 28 Leonis ad eumdem. Has duas epistolas pariter reperimus in antiquo ms. Romano 19 Patrum Basilianorum, et cum utrisque codicibus ambas contulimus. Horum autem codicum subsidio plura Greci textus loca sanare licuit, in quo plurimum nos debere fatemur Patri Iuliano Ferrario congregationis Oratorii ueronensis presbytero, qui inter cetera litterarum atque optimarum disciplinarum ornamenta peculiari Grece lingue peritia fulget. Preterea ex duobus laudatis mss. uenetis 164 et 555, ineditam actionem concilii Chalcedonensis in appendice epistolarum proferemus, in qua Leonis epistola 93 ad synodum lecta fuit  .

54. Unum hic monendum superest, nonnullas Grecas lectionis affixas margini editionis Romane Conciliorum, et exinde in alias editiones traductas, et a Quesnello etiam appositas Grecis epistolis, quas Leonis editioni inseruit, non esse uariantes sumptas ex aliquo Greco codice, sed ab ipsis editoribus Romanis partim ex Latino textu, a quo discrepabat Greca uersio, partim uero ex ingenio, ubi difficilis aut corruptus textus uidebatur, fuisse compactas. Hinc autem intelliges quid sint ille lectiones Grece quas ex editoribus Romanis aliquando allegabimus.



§ XXuIII.
Peculiaria huius editionis.

55. Ex recensione tot collectionum, ac tot etiam peculiarium et prestantissimorum codicum, quantum adiumenti habuerimus ad perfectiorem quam antea epistolarum S. Leonis editionem parandam, quisque intelliget; nemini enim hactenus plures et uetustiores aut peculiares nostri codices usui fuere. Quibus in collectionibus queuis epistola inueniatur, initio indicabimus hac uel simili formula: Exstat in mss. coll. 1, 2, 3, etc. Dionysianam, Hadrianeam, Hispanicam, et Isidorianam, quod notiores sint, ex proprio nomine expresse citabimus: in quo obseruandum est sub Dionysiane uel Hadrianee nomine subintelligendos etiam codices collectionis 8, in quibus Hadrianea collectio additionibus Dionysianis premittiur; et nomine collectionis Isidoriane comprehendi mss. collectionum 11, et 12, que Isidorianam repetunt; solum enim he collectiones distincte erunt appellande, cum sermo erit de epistolis que ad Hadrianeam uel Isidorianam non pertinent, et ex alio fonte iisdem collectionibus accessere. Eadem ratione Isidori collectio nominanda non fuerat, cum, quoad epistolas Leonis, non sit nisi repetitio collectionis Hispanice. Sed cur nichilominus ab huius citatione non fuerit abstinendum, dictum est num. 21.

56. Quesnellus plerumque omisit antiquos epistolarum titulos, qui in codicibus inueniuntur, ut nouas synopses a se compactas, quas aptiores credidit, prefigeret. Nos uero retentis, uel, ubi opus erit, emendatis titulis Quesnelli, omnes antiquos accurate proponemus in annotationibus, nimirum illos qui sunt in collectionibus Dionysiana, Hispanica seu Isidori, ac in quinta Quesnelliana.

57. Ordo epistolarum necessario mutabitur. Primo enim non paucarum epistolarum chronica notatio ex nostris codicibus corrigenda erit. Alias etiam epistolas que chornicis notis carent, non leuibus argumentis in aliud tempus traducemus, ac exinde series ipsa aliter erit ordinanda. Deinde una epistola a Quesnello recepta expungetur, alie uero inedite accedent. Tandem optime ille quidem inter Leonis epistolas uulgauit alias aliorum litteras ad Leonem scriptas, uel ad eum pertinentes; at eas sine ullo numero, quo citari et inueniri facile possint, inseruit. Nos preterquam quod addemus alias nonnullas, probatissimorum editorum exemplum secuti, singulis suum numerum prefigemus, quod numerorum ordinem a Quesnello propositum multo magis subuertet.

58. Cum in emendando textu Quesnellianas uariantes seu margini seu in notis designatas non negligemus, tum uero notas et obseruationes eiusdem fusiores, quas ipse in secundum tomum post dissertationes reiecit, in secundo pariter tomo huius editionis per nos identidem, seu illustratas, seu emendatas inuenies. Epistolas Leonis excipiet appendix, in qua preter supposititias alia quedam documenta ad Leonis litteras pertinentia, et inter hec nonnulla inedita proferentur.

59. Syllabum codicum singularum collectionum quos in emendandis epistolis adhibuimus, hic non atteximus, quia cum superius suo loco eos distincte nominarimus, ac in plerisque collectionibus unici, uel pauci sint, facile erit inuenire quis sit ille codex quem ex quauis collectione allegaturi sumus. Solum cum in collectione 21 plura mss. exemplaria nacti simus, monendum est duo potissimum usui fuisse, uatt. 543 et 546, que citata intelliges, cum mss. uatt. collationis 21 allegata reperies. Si qui autem codices preterea conferendi uisi sunt in quibusdam lectionibus, eos proprio nomine laudabimus.

 60. Hic tandem animaduertimus, epistolam Cassiani ad Leonem in serie epistolarum omissam fuisse, eo quod ad Leonem tunc non pontificem, sed Romane Ecclesie archidiaconum directa, inter testimonia initio describatur. Libelli uero supplices Theodori et Ischirionis diaconorum, Athanasii presbyteri, ac Stephani laici Alexandrine Ecclesie, qui Leoni Romano episcopo, et sancto ac uniuersali concilio Chalcedonensi inscripti, atque in eodem oblati, inseruntur actioni tertie ipsius concilii, cum non agant de peculiari negotio cum Leone nostro, nec ad eum missi fuerint, inter huius pontificis epistolas equum locum habere non posse uisi sunt. Inter has potius accensenda fuisset epistola encyclica Gennadii Constantinopolitani et episcoporum 73 aduersus simoniacos, que tom. u Conciliorum editionis uenete pag. 45 directa traditur ad omnes metropolitas, , et ad papam Rome. Cum enim hec encyclica scripta fuerit circa annum 459, ad nostrum Leonem missa dicenda esset. At cum ea uerba legantur quidem in editis et in codice Colbertino 4262, sed omittantur in duobus uetustioribus mss. Cesareo et alio Colbertino 924, in quibus subscriptiones leguntur a Baluzio edite; de hac inscriptionis particula, que Leonem respiceret, maxime ambigimus, et idcirco hanc epistolam memorare solum hoc loco satis duximus.





SANCTI LEONIS MAGNI ROMANI PONTIFICIS EPISTOLAE. *





ADMONITIO In duas epistolas sequentes, I et II, ubi etiam de epistola XuIII. 

1. De duabus epistolis 1 ad Aquileiensem episcopum, et 2 ad Septimum Altinensem, que ex ipso argumento simul iungende sunt, agi non potest, nisi quedam dicantur etiam de epistola 18 ad Ianuarium, que ob excitatas controuersias non exiguum cum illis nexum habere uidetur. Ita hec prima admonitio tribus epistolis lucem afferet.

2. Postquam Card. Norisius in Pelagiane Historie lib. II c. 12 duabus columnis, e regione edens duas Leonis epistolas ad Septimum, atque Ianuarium, palam fecit utrasque esse eiusdem exempli, de alterutra dubitari cepit. Quesnellus prolixa obseruatione epistolam ad Septimum suppositionis accusauit, et imposture auctorem credidit Isidorum Mercatorem. E contra Iosephus Antelmius dissert. 4 de ueris Operibus S. Leonis Magni hanc epistolam genuinam propugnans, illam ad Ianuarium commentitiam contendit. Aliquot subinde epistole edite sunt ab utroque, quibus suam quisque sententiam uindicare studuit. Pagius in Critica ad an. 447, n. 8, Antelmii amici et comprouincialis sui opinionem secutus est. Quesnello autem fauet P. Bernardus de Rubeis in Monumentis Ecclesie Aquileiensis c. 15, pag. 140. Tillemontius, tom. Xu, not. 3 in Leonis uit. pag. 890, probe refellit Quesnelli rationes, quibus epistolam ad Septimum reiicere studuit; at opinionem Antelmii, qua epistola ad Ianuarium exploditur, approbare non audet. Solum in fine pronuntiat, si hec epistola non niteretur auctoritate non leui, et necesse esset alterutram ad Ianuarium uel ad Septimum ueluti supposititiam repudiare, illam potius quam istam reiiciendam uideri. Nihil tamen pro abiudicanda alterutra satis uehemens atque conuincens allatum esse fatetur in ipso opere, art. 7, pag. 431.



§ I
De codicibus diuersarum collectionum, in quibus memorate epistole continentur.

3. Antequam nostram aperiamus sententiam, qua omnes has epistolas uindicandas credimus, memorandi in primis sunt mss. codices et collectiones in quibus una, uel due, uel tres laudate epistole reperiuntur; hinc enim potissimum uindiciarum argumentum elicietur. Sola epistola prima ad Aquileiensem episcopum, de qua nemo ambigit, inuenitur in codicibus collectionis tertie Barber. 2888, et uat. 1342, necnon in exemplo Sichardi.

4. Sola epistola 18 ad Ianuarium exstat in collectione Dionysii Exigui, et ex Dionysio in Hispanica et Hadrianea et in Isidoriana pura. Hic autem notandum est postremam Isidori collectionem, quoad epistolas Leonis, ne unam quidem habere supra illas que describuntur in Hispanica, unde illas Isidorus sumpsit: in Hadrianea uero, que ex Dionysio originem habet, Dionysianis addita legitur una epistola 12 ad Mauros, ut in Admonitione ad eamdem ostendetur. Primum de Isidoriana monendum fuit aduersus Quesnellum, qui commentitiam, ut ipse putat, epistolam ad Septimum ex Isidoriana deriuatam affirmat, ubi puram Isidori collectionem, que litteris ad Septimum caret, confundit cum collectione a Merlino edita, que Isidoriana auctior, et a nobis appellata collectio 12, eas ad Septimum litteras recepit. Alterum uero de collectione Dionysii prenotandum erat aduersus Antelmium, qui in primis litteris de hac controuersia Gallice scriptis, declinaturus auctoritatem Dionysii, que pro epistola 18 ad Ianuarium maxime ualet, hanc non a Dionysio insertam, sed ab alio posteriori additam prodit, quemadmodum addita fuit fui epistola ad Mauros. At hec comparatio est plane inanis. Duo enim codices suppetunt puri Dionysii uat. 5845, et alius, qui in bibliotheca Regis Gallie seruatur. In codice Regis Gallie epistola ad Ianuarium suo loco exhibetur; epistola autem ad Mauros, licet genuina et ipsa sit, ut alias uidebimus, cum tamen non fuerit a Dionysio inserta, nuspiam apparet. In uaticano autem codice 5845 explorate discernuntur additiones que Dionysio posterius accessere: nam he omnes non suo loco leguntur inserte, ut in collectione Hadriani factum est, sed post descriptam puram collectionem Dionysii in fine addite deprehenduntur, et inter has legitur epistola ad Mauros, ut in admonitione ad eamdem epistolam fusius explicabitur. Ipsa rubrica titulorum Leonis num. 48 tabule premissa, cui tituli totidem et non amplius in corpore eius codicis respondent, epistolam ad  Ianuarium requirit, epistolam uero ad Mauros, que in Hadrianeis editionibus num. 49 recensetur, excludit. Hinc sane Cresconius, qui ex puro Dionysio suam collectionem digessit, nichil uspiam refert ex epistola ad Mauros, totam autem epistolam ad Ianuarium dedit tit. 61. Auctor uero collectionis Hispanice, qui quecumque in Dionysio reperit, cum iisdem quoque titulis Dionysianis in suum opus transtulit, habet quidem epistolam ad Ianuarium cum titulo et lectione Dionysii, epistolam uero ad Mauros, quoniam apud eum minime inuenit, ex alia decurtata editione protulit, que ab editione Dionysio posterius addita discrepat. Adde tandem quod epistola ad Ianuarium apud Dionysium non in fine epistolarum Leonis collocatur, sed in medio; est enim inter septem a Dionysio positas epistola quarta; epistola uero ad Mauros, cum addititia sit, in fine Hadrianee collectionis, que additamenta Dionysiana recepit, sita est. Idem accidisset epistole ad Ianuarium, si inter additamenta fuisset.

5. Epistolam primam ad Aquileiensem una cum epistola secunda ad Septimum illi immediate subiecta exhibent antiquissimi codices uat. Regine 1997 collectionis 1 Lucensis, et similis Colbertinus collectionis quarte, alius codex Parisiensium Iesuitarum ab Antelmio laudatus epist. 1. et a Pagio ad an. 447, cuius recentius documentum pertinet ad an. 615, ac tandem quatuor antiquitate prestantes codices collectionis 8 uat. 5845, uallicelianus signatus A. 5, uercellensis seculi IX et uat. 1353, qui ex alio Bergomate seculi IX transcriptus fuit.

6. Eamdem epistolam 1 ad Aquileiensem una cum epist. 18 ad Ianuarium, non tamen unitas, sed aliis Leoninis intermediis disiunctas, reperimus in mss. collectionum 11, 20, 21 et 22.

7. Demum omnes he tres epistole, prima ad Aquileiensem, et secunda ad Septimum simul iuncte, epistola uero 18 ad Ianuarium seorsim descripta, continentur in mss. antiquissime collectionis 5, in peculiari ms. Florentino S. Marci collectionis 13, ac in codicibus collectionis 12, 23 et 24, quos in prefatione fusius memoauimus.



§ II
Argumentum ex mss. pro statuenda sinceritate epistolarum ad Septimum Altinensum et ad Ianuarium Aquileiensem, que sole a nonnullis in suspicionem uocantur.

8. Ex hac codicum notitia cognoscimus epistolas ad Septimum et ad Ianuarium, que in controuersiam cadunt, in diuersis collectionibus inueniri, nimirum epistolam ad Septimum in nouem collectionibus, epistolam uero ad Ianuarium in collectionibus tredecim.

9. Cum epistola prima ad Aquileiensem a nemine uocetur in dubium, satis erit si epistole 2 ad Septimum et 18 ad Ianuarium authenticitatem ex memoratis collectionibus statuamus. Quamuis uero utreque in pluribus collectionibus describantur, solas tamen antiquas collectiones urgebimus, que sexto circiter seculo compacte, maiori auctoritate potiuntur, et ex quibus cetere profecte sunt.

10. Epistola ad Septimum legitur in ms. uat. Regine collectionis prime ineunte uI seculo lucubrate, que nichil apocryphum prefert; in perantiqua collectione 4 codicum Lucensis et Corbertini; in uetusta collectione 5 et in collectione 8; ac tandem in codice Iesuitarum Parisiensium, qui licet in Conciliis perueniat ad an. 615, cum tamen Catalogum pontificum exhibeat desinentem in Felice successore Hormisde, hec collectio in ipsa origine sub hoc tempus concinnata, uideri potest, cui posteriora documenta subinde accesserint. Mirum autem uidetur, Quesnellum hanc Leonis epistolam ueluti spuriam repudiasse, nulla habita ratione codicum saltem collectionis 5, quam codicis Romane Ecclesie nomine edidit. Is quidem se ab hac obiectione subducere potest, eo quod hunc codicem non totum simul compactum putauit, Leonis autem epistolas inter additamenta posterioris temporis retulit. Sed hoc commentitium effugium est, quod nulla ratione, aut auctoritate munitur. Omnes antiqui eius collectionis codices, qui siue a Pitheo, siue a Coustantio memorantur, et nostri etiam uindebonenses Leoninas epistolas habent, idemque Quesnellus obseruat. 1 in epistolam ad Mauros num. 1, de Thuaneo codice loquens, eiusdem collectionis antiquitatem et diligentiam commendauit. Licet autem hec collectio nec sub Leone, nec a Romanis, sed exeunte u uel ineunte uI seculo extra Italiam condita fuerit, uti tomo III ostendemus; hec tamen antiquitas, et collectoris diligentia tanta est, ut uel ex hac collectione maximum ad secundam epistolam uindicandam testimonium accedat. Addemus etiam aliud non leue. Epistola ad Septimum non sine epistola ad Aquileiensem episcopum, et uicissim epistola ad Aquileiensem non sine epistola ad Septimum in omnibus uetustissimis collectionibus legitur, excepta collectione 3, que solam epistolam ad Aquileiensem continet; et semper isti epistole, de qua nulla dubitatio est, illa immediate subiecta et unita in iisdem collectionibus exhibetur. Id autem indicio est utrasque has litteras in iisdem exemplaribus, ex quibus antiqui collectores illas descripserunt, simul inuentas fuisse; adeo ut dubitari de una nequeat, quin dubitetur de altera; et si quidem de epistola prima dubitandum non est, neque de secunda dubitari possit.

11. Epistola ad Ianuarium 18 luculentissime defendi potest sola auctoritate Dionysii, quem paulo post Leonem ex authenticis exemplaribus suam collectionem Rome lucubrasse certissimum est, unde nichil supposititium attulit. Quis sine euidentibus argumentis, que sane nulla sunt, hanc epistolam ab eo, ut uidimus, insertam accusare audeat? Sed Dionysiane auctoritati additur alia equalis antiquitatis collectio, nimirum 5 Quesnelliana, que ex alio fonte dimanat, uti optime animaduertit P. Coustantius in prefat. ad epist. Rom. pontif. n. 87, pag. 78. Hic pariter collector alia in regione Leoninas epistolas colligens, cum in ceteris omnibus sincera exemplaria nactus sit, de exemplari quoque huius epistole, quod licet e Dionysio non prodeat, concinit tamen cum Dionysiano, dubitare non licet. Adde quod hec una epistola in utrisque collectionibus die, mense, et consulatu notatur, qui characteres Leonis etati conueniunt. Id authenticitatem etiam atque etiam confirmat; supposititie enim epistole in eiusmodi notis plerumque repugnant. Neque mouere debet Antelmius, cum epistola 1, num. 6, apposuit codices antiquarum collectionum, qui dum sinceram et indubitatem epistolam ad Aquileiensem exhibent, adiunctam quidem habent epistolam ad Septimum, istam uero ad Ianuarium omittunt: quod in argumentum suppositionis adduxit. Inter uetustissimas enim collectiones profecto est Quesnelliana 5, cuius ille notitiam non satis accuratam habuit. In hac autem, una cum duabus illis epistolis, est etiam epistola ad Ianuarium, sicuti est quoque in cod. Florentino collectionis 13 et in codd. collectionis 24, qui aliam a Quesnelliana collectione originem agnoscunt. Hinc ergo uel antiquissimis illis temporibus, quibus collectio 5 non multo post Leonem composita fuit, trium harum epistolarum exemplaria exstabant: que antiquitas, si, ubi nil certi opponitur, ad huius epistole authenticitatem probandam non sufficit, nichil erit in eiusmodi collectionibus quod in dubium uocari non possit.

12. Auctoritas itaque codicum et collectionum, presertim antiquarum, quas tum pro epistola ad Septimum, tum pro epistola ad Ianuarium hactenus considerauimus, satis esse deberet ad refellendas eas coniectationes que iisdem opponuntur, adeo ut iisdem nichil respondere oporteret. Hoc enim loco tum contra  Quesnellum, tum contra Antelmium maxime ualet, quod idem Quesnellus in hac ipsa controuersia coniectationibus respondit Antelmii in epistola ad Amicum 15 Augusti an. 1689, nimirum codices collectionum tam antiquarum satis sunt ad conuincendum coniecturas per triumphum elatas illusionibus accensendas esse, et alias eiusdem generis quamplurimas demonstrationum nomine propositas ex hoc exemplo suspectas reddi. Precipuas tamen sine aliqua responsione nolumus preterire.



§ III. Obiectiones aduersus epistolam ad Septimum solute.

13. Quesnellus, in notis epistole ad Septimum, obiicit Aquileiensem in ea appellari Metropolitanum prouincie uenetie, cum olim hec uocaretur prouincia Istrie, ut ex Pelagio, Gregorio, aliisque posterioribus documentis ostendit. Quo tamen argumento statuit hanc prouinciam ante Pelagium Istrie, et non uenetie uocatum fuisse? Certe S. Ambrosius in epistola ad uercellenses Ligurie, Aemilie, uenetiarumque partes uocat: et in concilio Romano an. 501, tom. u Concil. uen. edit. pag. 457, similiter appellantur episcopi Ligurie, Aemilie et uenetiarum. S. Leo inter Ambrosii et huius concilii etatem floruit, qui si uenetie, non uenetiarum dixit, nichil refert, cum et in inscriptionibus et in notitia imperii consularis uenetie, prouincia uenetie, etc., singulari numero inueniatur.

14. Minoris multo faciendum est, quod idem Quesnellus obtrudit, in eadem epistola depositionis minas contineri, cum attente considerantibus idipsum subindicent uerba epistole ad Aquileiensem, que per omnes germana est: et idem Leo in epist. 10 ad episcopos prouincie uiennensis, c. 7, satis aperte innuat, se pro sedis apostolice pietate ab Hilarii Gallicani metropolite depositione supersedisse, quod et in Nouella ualentinianus confirmat epist. 11. In causa autem Pelagianorum, de quibus in epistola ad Septimum agitur, hoc insuper accedit, quod Honorii lex aduersus Pelagium atque Celestium amissionem episcopatus sanxerat, non tantum aduersus infectos hac heresi, sed etiam contra illos qui dissimulando conniuentiam, aut non damnando fauorem noxium prestiterint. In epistola autem ad Septimum de iis rectoribus sermo est qui in Pelagianos negligentius agentes serpenti heresi conniuerent.



§ Iu. Diluuntur obiecta contra epistolam ad Ianuarium.

15. Antelmius  opponit epistole ad Ianuarium, alienum a disciplina eius temporis fuisse quod ibidem ex canonibus decernitur, nimirum clericis ab heresi uel schismate reuertentibus ex indulgentia concedi ut in eodem gradu permaneant, nec tamen ad altiora promoueantur. Circa quos, inquit S. Leo, etiam illam canonum constitutionem precipimus custodiri, ut in magno habeant beneficio, si, adempta sibi omni spe promotionis, in quo inueniuntur ordine stabilitate perpetua maneant, si tamen iterata tinctione non fuerint maculati. Nullam id genus generalem de omnibus hereticis et schismaticis constitutionem canonum Leonis euo exstitisse contendit Antelmius. Cum uero Quesnellus affirmarit in notis, n. 3, intelligi Nicenum canonem 8, reponit Antelmius hunc canonem de solis Catharis, id est Nouatianis, statuentem, non potuisse a Leone intelligi, nec allegari pro generali regula de omnibus hereticis atque schismaticis; ac preterea suadere nititur, receptis in eodem gradu neque hoc Niceno, neque ullo alio canone interdictam fuisse promotionem ad ordinem superiorem; immo eo ipso quo illi recipiebantur in suo gradu, etiam ad altiorem potuisse prouehi, aliquot exemplis demonstrare conatur.

16. Hec autem obiectio ut refellatur, premonendum est primeuam Ecclesie disciplinam fuisse, ne quisquam  ab heresi rediens in clericatus ordinem reciperetur. Pro hac disciplina Occidentis testes sunt S. Cyprianus epist. 72 ad Stephanum, Innocentius I epist. 17 n. 8, et epist. 24 n. 4, et concilium Italie inter canones Ecclesie Africane cap. 56, ubi quamuis Afri episcopi equitatem huius legis agnoscerent, legationem tamen ad Anastasium papam misere, qua ob clericorum inopiam, ut de seueritate huius legis aliquantulum remitteretur postularunt. Quin alii episcopi Africani in epist. ad Ioannem II, loquentes de Arianis sacerdotibus ad Ecclesiam reuertentibus, affirmarunt: Ex omnium quidem collegarum tacitis motibus nemini placere sensimus ut in suis honoribus suscipiantur . Idem obtinuisse in Oriente patet ex epistola Athanasii ad Rufinianum, ubi commemorans decretum quo quidam minus rei ab Arianis decepti in clerum admissi fuerant, hoc dispensatione quadam factum esse affirmat. Dispensatio legem contrariam presumit. Hanc eamdem dispensationem indicat Augustinus epist. 185, n. 44, qua Donatistis obiicientibus: Si ergo oportet ut nos extra Ecclesiam et aduersus Ecclesiam fuisse peniteat, quomodo post istam penitentiam apud uos clerici uel etiam episcopi permanemus? respondet: Hoc non fieret, quoniam reuera, quod fatendum est, fieri non deberet, nisi pacis ipsius compensatione sanaretur. Fieri non debebat, quia illi utpote cleri honoribus indigni Ecclesie disciplina excludebantur; at ob pacis bonum dispensatione utendum fuit. Hinc iure noster Leo hereticos et schismaticos in suum gradum recipere magno beneficio deputandum scripsit. Eadem de causa dispensationi pariter tribuendus est Nicenus canon 8, quo Catharorum clericis ob idem pacis bonum suus gradus restitutus fuit; et idipsum sentiendum de ceteris hereticis siue schismaticis similiter receptis. Num uero quibus suus gradus per dispensationem concedebatur, permitteretur etiam ut ad altiorem ascenderent, canon Nicenus satis uidetur innuere: Sic in clero maneant, et dein in eodem ordine permaneant. Certe enim non permanent in eodem ordine, qui ad altiorem ascendunt. Sed hunc canonem uti non satis manifestum omittamus. Cum uero cetera testimonia de aliis in suo gradu receptis similiter loquantur, nichil est quod ex una dispensatione aliam etiam ampliorem colligamus.

17. Hanc sane disciplinam, ut qui reciperentur in suum gradum, ad altiorem non ascenderent, in Occidente, uel saltem in Italia et apud Romanam Ecclesiam uiguisse, patet ex decreto quo S. Ambrosius in causa Dictinii, qui a Priscillianistis ad Catholicos redierat, statuit bono pacis locum tenere presbyterii, non accipere honoris augmentum: uti testantur Patres synodi Toletane an. 400, qui proinde conquesti sunt eum nichilominus a Symposio ad episcopatum fuisse promotum; quod tamen ea excusatione purgatum fuit, quia id a multitudine plebis fuisset extortum. Idem Ambrosii iudicium probatum fuisse a Siricio papa, qui in eadem causa epistolam scripsit, satis probabile est, cum iidem Patres in eodem contextu eam Siricii epistolam laudent. Eamdem disciplinam confirmare uidetur Zosimus epist. 4, ad Aurelium et alios episcopos, ubi de Tuentio, qui perperam ordinatus fuerat episcopus, sermo est. Huic inter cetera uitio dat, n. 3, quod cum fuisset Priscillianista, eique apostolice sedis diligentia curato, eiusdem sedis dudum humanitas et misericordia consuluisset, ita ut beneficium pene preter exemplum eidem prestiterit; hoc beneficio non obseruato, id est eo non contentus, precipiti impetu ad sacerdotium festinasset, nec in debito loco credidisset sustinendum. Heretico resipiscenti et curato beneficium pene preter exemplum dici non potuit eum in unitatem Ecclesie recipere; sed suo gradui seu presbyterio restituere. Si autem culpandus fuit quod hoc beneficio et gradu non obseruato a loco sibi indebito non abstinuisset, procul dubio presumitur receptis ab heresi non licuisse ad ulteriorem gradum ascendere. Apertius uero noster Leo hanc disciplinam approbat in epist. 135. Hanc eo  nomine opponit Antelmius, quia ibidem S. pontifex Andream et Eufratam olim Eutychis fautores, ad presbyteratum promoueri iussit. Id autem ex peculiari causa et dispensatione quadam indultum fuisse, ex contextu manifestum est. Leonem pupugerat archidiaconatum Constantinopolitane Ecclesie, amoto per speciem promotionis Aetio Flauiani defensore, Andree Eutychiane heresi quondam addicto et S. Flauiani accusatori fuisse delatum; indignum enim uidebatur tanti officii ministerium ab eo auferri qui semper catholice senserat, ut illi crederetur qui heretica labe aliquando fuerat aspersus. Hinc de ipsius promotione uehementer conquestus, conuersionem eius ab heresi et satisfactionem, quam Antelmius aliegat, hanc unam indulgentiam promereri potuisse affirmat epist. 112, ut in diaconatus gradum reciperetur, non uero ut anteferretur ceteris: Qui etiamsi, inquit, magna satisfactione potuisset indulgentiam promereri, nequaquam debuit his qui in fide permanserunt anteferri; et similiter ep. 111, c. 3: Qui etiamsi magna fuisset satisfactione purgatus, post dubium tamen reuersus errorem, catholicis diaconibus postponi debuit, non preponi. Cum porro Anatolius Leoni satisfacturus Andream ab archidiaconatu remouisset, quidque de eo agendum esset pontificio reseruasset arbitrio, id Leoni tantum placuit, ut ipsum Andream ac socium eius Eufratam, qui pariter Flauiani fuerat accusator, dum sese ab errore correctos apertis professionibus probassent, ad presbyteratum promoueri iusserit, eo forte consilio, ne ad archidiaconatum subrepere umquam possent. Peculiari autem dispensatione id fuisse concessum suadet mox subiectum decretum de ceteris, quos par reatus inuoluerat. Hos enim si ueniam simili professione cum satisfactione deposcant, non promoueri, sed suis solum ordinibus reformari decernit, hac preterea conditione seruata, ut illi tantum ad officiorum primatum admittantur, quos ab omni errore liberos esse constiterit. Hoc interdictum, ne intra eumdem ordinem quispiam ab heresi receptus ad eiusdem ordinis primatum prouehatur , nonne certam presumit constitutionem expressam in epistola 18 ad Ianuarium, ne eiusdem generis clerici suis ordinibus reformati ad altiorem ordinem sinantur ascendere? Specialis uero dispensatio, ubi peculiaris incidit causa, generali constitutioni non derogat. Si que alia similia exempla proferrentur, ad dispensationem similiter reuocanda essent. Que uero Antelmius producit, sunt de receptis in eodem ordine, non autem de promotis ad altiorem; uti illa duo de Maximo et Donato episcopis, quorum est mentio apud Leonem epist. 12, num 12, cap. 6, nec non alterum de Donatistis apud Augustinum epist. 43, n. 16. Quod autem de Meletianis ingerit ex epistola synodi Nicene apud Theodoretum lib. I c. 8 et 9, id solum probat, clericos a Meletio ordinatos, qui in suum gradum ita fuerant recepti, ut post clericos ordinatos a legitimo episcopo, omni auctoritate his reseruata, infimum locum tenerent, post illorum mortem in ipsorum locum et auctoritatem subrogari potuisse, si quedam circumstantie id flagitarent: que promotio eumdem ordinem auctoritate preditum respicit, non autem altiorem. Sed quidquid in hoc ipso uideatur, neque hic, neque alius peculiaris casus, qui dispensationi tribui debet, constitutionem ac disciplinam uocare potest in dubium, quam et Ambrosii, et Zosimi, et ipsius Leonis testimoniis satis certam ostendimus. Unde nichil est cur ex hoc capite epistolam ad Ianuarium repudiemus, ac si disciplinam eo tempore ignotam preferat.

18. Quos uero canones Leo intellexerit, cum hac in re canonum constitutionem allegauit; quoniam de disciplina ex dictis constat, si in magna antiquorum monumentorum penuria nullum certum canonem, constitutionem nullam proferre possimus, nichil preiudicat. Forte S. pontifex Nicenum canonem 8, qui de Catharis seu Nouatianis statuit, ex disciplina sui temporis ita intelligendum et indicandum putauit, ut omnes hereticos schismaticosque comprehenderet. Quod si Innocentius I, epist. 17 ad Macedones c. 3, de Nouatianis tantum eum canonem loqui, nec ad aliarum heresum clericos pertinere affirmauit, idem tamen pontifex in eadem epistola non inficiatur hoc beneficium solis Nouatianis decretum, nedum ad alios schismaticos, sed etiam ad hereticos posse extendi, ubi pacis bonum et necessitas hanc indulgentiam requirant: ac propterea approbandum censuit iudicium Anisii et sociorum eius, qui ordinatos a Bonoso heretico in suos gradus receperant; et similiter epistola 3 ad synodum Toletanam eodem consilio non solum probauit eiusdem synodi moderationem, dum Priscillianistas conuersos in suos gradus recipiendos statuerat, uerum etiam illos reprehendit, a quibus hec indulgentia canonibus contraria ferebatur. Hoc autem exemplo indulgentia eiusmodi sensim inualuisse uidetur, ita ut Leonis tempore Ecclesie bonum et necessitas idipsum de omnibus schismaticis et hereticis intelligendum postularent, dummodo iterato baptismate non essent polluti , nec alia ratione inualuisse, uel ab Innocentio probata fuisse credenda est, nisi in eam disciplinam, quam ante Innocentium obtinuisse ex Ambrosio ostendimus. Hunc itaque canonem in hanc disciplinam receptum Leo citare potuit. Quidquid uero de hoc canone sentire libeat, si non reiicienda est epist. 3 Innocentii ad synodum Toletanam, eo quod Nicenis regulis quasdam sanctiones tribuit, que in Niceno non leguntur; multo minus repudianda erit epistola Leonis ad Ianuarium Dionysii Exigui, et collectionis quinte auctoritate firmata, que si constitutionem canonum laudat, non tamen Nicenam appellat, cum Niceno autem canone octauo ex disciplina Ecclesie explicato ac latius extenso satis coheret.

19. Grauior Antelmii obiectio ex eo sumitur quod epistola ad Ianuarium partim ex epistola ad Septimum, partim ex epistola ad Aquileiensem episcopum totidem fere uerbis descripta est. Cum uerba epistole ad Septimum in epistola ad Ianuarium repetita inueniantur, alterutram esse falsam indubium presumitur. Quesnellus falsitatis accusauit epistolam ad Septimum. Citius autem ex ipsius repetitionis ratione epistolam ad Ianuarium repudiandam contendit Antelmius, eo quod in ea non solum repetatur tota epistola ad Septimum, sed etiam extrema illa periodus, que in eius fine suspenditur,desumpta sit ex epistola ad Aquileiensem episcopum: incredibile autem sit duplicem epistolam sub idem tempus datam ad eumdem episcopum Aquileie, eadem periodo concludi, quod in epistola ad Septimum non inuenitur.

20. uerum hec obiectio, licet uim aliquam preferat, non tamen coniecture limites excedit: nulla autem coniectura certe auctoritati Dionysii, qui paulo post Leonis etatem suam collectionem Rome digessit, nec auctoritati antiquioris aut saltem ceue collectionis 5 Quesnelliane, quibus epistola ad Ianuarium uindicatur, preualere potest. Ceterum hec obiectio, ut in Leone quidquam ualeat, duplicem hypothesim presumat necesse est, nimirum epistolam primam ad Aquileiensem episcopum traditam fuisse eidem Ianuario, cui inscribitur epist. 18, et sub idem etiam tempus traditam fuisse. Si enim ad duos diuersos Aquileienses episcopos he due epistole date probentur, uel si eidem episcopo, non tamen sub idem tempus scripte fuere, omnis in Leone difficultas dispellitur. Constat nimirum hunc pontificem, dum ad diuersos scripsit, litteras nonnumquam tradidisse eodem exemplo paucis immutatis, uel additis, ut accidit in epist. 150 ad Basilium, et 151 ad Euxitheum; nonnumquam uero ex una epistola nonnulla ad uerbum descripsisse, uti epistole 166 ad Leonem Augustum septem integra capita inseruit, que ex epist. 126 ad Palestinos excerpta inueniuntur. Porro epistolas 1 et 18 probabilius ad diuersos Aquileienses episcopos datas, certe autem inter utramque non exiguum tempus, sed aliquot annos intercessisse patebit ex paragrapho sequenti, ubi primam epistolam  non Ianuario, sed probabilius eius predecessori scriptam ostendemus; uel certe  exaratam fuisse sub initio pontificatus Leonis anno circiter 442, id est quinque circiter annorum interuallo ante epistolam 18, que exeunte an. 447 Ianuario tradita fuit. Ita cum ad hunc ultimum litteras hoc anno dedit, primum nonnullis immutatis descripsit epistolam ad Septimum, tum ex epist. 1, iam diu ante probabilius data ad predecessorem eius, postremam tantum periodum sumpsit, et litteras clausit: in quo obseruari potest, hanc postremam periodum ueluti formulam seu clausulam quamdam decretorum haberi posse, quemadmodum uisa est P. Bernardo de Rubeis, ut ne mirum sit eamdem in diuersis ad eumdem epistolis inueniri. Sed quidquid de his responsionibus uideatur, Quesnelliane, ut diximus, et Dionysiane collectionum testimonia cuicumque coniecture et obiectioni certissime prestant.



§ u. Quis fuerit episcopus Aquileiensis ad quem Leo scripsit epistolam primam: hinc etiam statuitur tempus quo epistole prima et secunda date fuere.

21. Iam uero uindicata tum epistola ad Septimum aduersus Quesnellum, tum altera ad Ianuarium aduersus Antelmium, que in dubitationem uenerunt, cuinam tradita fuerit epist. 1 ad Aquileiensem, querendum est: eademque occasione statuetur de tempore quo et hec et altera ad Septimum, quibus nota chronica deest, date fuerunt. Epistolam primam ad Ianuarium Aquileiensem traditam nullo satis certo fundamento presumitur. Codices enim sine episcopi nomine preferunt uel ad Aquileiensem episcopum, uti uat. Reg. collectionis 1, Barber. et uat. collectionis 3, Lucensis cum Colbertino collectionis 4, uindebonensis collectionis 5, et uaticanus 5845, in additionibus Dionysianis collectionis 8, uel Aquileio, uti uat. et Ottobon. collectionis 11, ms. S. Crucis in Ierusalem collectionis 20 nec non mss. collectionum 21 et 22. Idem de suis codicibus affirmat Quesnellus, qui solum monet, duos posteriores Cisterc. et Isid. habere Ad metropolitanum episcopum uenetie. Editores Louanienses, quos alii deinceps secuti sunt, forte fuerunt primi qui absque ullius, quod sciamus, codicis testimonio apposuerunt titulum: Nicete episcopo Aquileiensi. In mss. uero collectionum 12 et 24 descripta in primis epistola 2 ad Septimum, mox subiicitur epistola 1, Relatione, cum titulo Ad eumdem, ac si eidem Septimo data fuerit: et idcirco quidem in uno codice Fesulano, et altero Florentino S. Laurentii signato num. 14, pluteo 21, qui aliquot epistolas exhibent ex mss. collectionis 24, epistole prime hec inscriptio prefigitur: Leo Septimo episcopo. Id procul dubio erroneum est, cum Septimus, qui non Aquileiensis, sed Altinas epicopus fuit, in ipso exordio epist. 1 nominetur uelut is cuius causa Leo ad Aquileiensem scripsit. Neque tamen hi codices Ianuario suffragantur.

22. Solum cod. uat. Ottobonianus 297 collectionis 23 et nonnulli codd. collectionis 8, uti uercellensis et uat. 1353, Ianuarium preferunt. At hoc nomen codicibus collectionis 8 posterius insertum, cum antea in eadem collectione defuerit, manifestum est ex uallicellano A. 5, et multo magis ex uat. 5845, qui ad eamdem collectionem 8 pertinent: nam in uallicellano legitur in textu, pag. 278, Aquileiensi episcopo, Ianuarii uero nomen superadditum cernitur; in uaticano autem omnium uetustissimo codice 5845, in cuius additionibus collectionem 8 referentibus hec epistola legitur, nullum Ianuarii uestigium apparet. Hinc ergo cognoscimus in mss. huius collectionis Ianuarii nomen omnino defuisse, ut in uat. 5845; dein fuisse superadditum, ut in uallicellano; tandem in textum irrepsisse, ut in uercellensi, ac in uat. 1353. Cum uero auctor collectionis 23, que continetur in Ottoboniano 297, priores epistolas 15 ex codicibus collectionis 8 eodem ordine ad uerbum descripserit; dum Ianuarii nomen inseruit, codice usus fuit laudate collectionis 8 qui hoc nomen insertum uel superadditum habebat: unde tota huius nominis auctoritas reuocatur ad solam collectionis 8, quam tamen in ipsa origine hoc nomine caruisse ostendimus, ut eodem sane carent ceteri codices ac presertim uetustis simarum omnium collectionum. Hinc ms. Florentin. S. Marci collectionis 13, ob Leoninas epistolas aliis nominibus insignis, ut uidebimus in Admonit. ad epist. 12, sic epistolam, de qua agimus, inscribit: Leo Urbis Rome episcopus . . . . . Aquileiensi episcopo; ubi interuallo uacuo episcopi nomen ignotum significatur. Adempta igitur auctoritate quorumdam codicum, qui Ianuarium preferunt, nichil fundamenti ex codicibus superest, quo cogamur affirmare epistolam 1 datam eidem Ianuario, ad quem epist. 18 scriptam fuisse manifestum est.

23. Traditam uero fuisse ad aliquem Ianuarii precessorem et in ipso quidem pontificatus Leonis exordio, aliunde colligere licet. Photius in Bibliotheca uetustum codicem referens, qui sub seculi uI initia lucubratus, exactissimam Pelagianarum rerum historiam ex peculiaribus documentis deriuatam continebat, hec de Pelagianorum gestis sub Leonis pontificatu tradit cod. 54: Cum temporis deinde progressu secte huius homines per heresis sue abiurationem Ecclesie restituti essent; iterum malum ab illis renouatum est. At Septimus episcopus pestis renascentis cursum repressit, datis ad Leonem Rome tum sedem apostolicam tenentem litteris, qui Leo feruenti zelo contra impios depugnauit. Post non multum autem rursum tamquam repullulare amara radice non erubescente, Rome quidam pro heresi libere loquebantur. Sed Prosper quidam uir uere Dei libellis contra ipsos traditis eos euanescere fecit, predicto Leone adhuc Romanam sedem gubernante. Duo Pelagianorum gesta sub Leone indicantur: alterum, in quo Septimus et Leo operam posuere, cui sane congruunt due epistole sequentes: alterum et posterius tempore, in quo S. Prosper libellos accusationum Rome obtulit, uti pluribus explicabimus in obseruationibus ad diss. 2 Quesnelli cap. 1, § ultimo. Auctor operis de Promissionibus Leoni ceuus scribit part. Iu c. 6: In Italia quoque nobis apud Campaniam constitutis, dum uenerabilis et apostolico honore nominandus papa Leo Manicheos subuerteret, et contereret Pelagianos, et maxime Iulianum, ambiens tum quidam Florus nomine, etc. Hic contextus utrumque Leonis opus in Manicheos et Pelagianos eidem tempori adiudicat. Manicheorum subuersionem Prosper in Chronico assignat an. 443; idque huic anno exeunti tribuendum colligitur ex Leonis epist. 4, data die 10 Octobris, qua ad episcopos Campanie scribens, nichil de uitandis Manicheis indicauit, uti monuit epist. 7, scripta die 30 Ianuarii anni sequentis 444. Ex sermone autem quinto de Ieiunio decimi mensis habito die Dominica 12 Decembris an. 443, quatuor temporum ieiunium indicaturus, gesta in Manicheos populo denuntiat; quod pariter repetit serm. 4 de Natiuitate Domini, quem in Natali eiusdem anni habitum liquet. Hoc igitur eodem tempore, quo S. pontifex subuertit Manicheos, Pelagianos etiam contriuit. Ex duobus autem gestis aduersus Pelagianos, qui indicantur in antiquo codice Photii, primum, in quo Leo cum Septimo Altinate operam posuisse traditur, minus conuenire uidetur cum uerbis libri de Promissionibus contereret Pelagianos, et maxime Iulianum. In casu enim Septimi de Pelagianis agitur Aquileiensis prouincie, ad quos nichil Iulianus aut alii Campani heretici pertinebant; neque satis congrue illos Leo contriuisse dici potest ob epistolam, qua cautam eorumdem recipiendorum rationem prescripserat. Igitur uerbis conterebat Pelagianos et maxime Iulianum aptius congruit alterum factum, ex quo cognoscimus Pelagianorum audaciam eo processisse, ut in ipsa Roma non deessent qui libere loquebantur. Iulianus in hec Pelagianorum molimina aliquid conferre potuit. Oblatis autem a Prospero accusationum libellis, Pelagianisque mox euanescentibus, Leonem pontificem, quem sane  iisdem infensissimum, ut aliunde liquet, omnem operam aduersus ipsos exercuisse indubium est, eos contriuisse intelligimus. Hoc itaque factum una cum facto Manicheorum in libro de Promissionibus copulatum pertinet ad finem an. 443. Factum autem Aquileiensis prouincie, in quo Septimus et Leo aduersus Pelagianos simul egere, aliquanto ante contigerat, ut indicant illa uerba Photii secundo facto premissa: Post non multum autem rursum, etc., . Igitur hoc factum Aquileiensis prouincie affigi debet citius ineunti an. 443, aut an. 442. Hinc epistola 1 ad Aquileiensem, que hoc factum respicit, attribui nequit cuipiam successori Ianuarii, sed Adelpho, quem laudari credimus a S. Petro Chrysologo serm. 136, aut potius Maximo, qui post Adelphum immediatus Ianuarii predecessor ex Catalogis et Chronicis Aquileiensibus traditur: idque eo probabilius affirmandum erit, si Ianuarii initia in annum 443 collocanda sint, ut Dandulus in chronico notauit.

24. Id confirmari potest non minimum ex textu epist. 18 ad ipsum Ianuarium: Quod ne uiperea possit obtinere fallacia, dilectionem tuam duximus commonendam, insinuantes ad anime periculum pertinere, si quisquam de his qui a nobis in hereticorum atque schismaticorum sectam delapsus est, et se utcumque heretice communionis contagione maculauerit, resipiscens, in communione catholica sine professione legitime satisfactionis habeatur. uerba dilectionem tuam duximus commonendam non respiciunt anteriorem epistolam 1, eidem Ianuario datam, in qua similis sententia fusius exponitur; palam enim fit ex antecedentibus sermonem esse de epistola que post lectas Ianuarii litteras rescripta fuit: unde sicut initio epist. 18 dicitur: Lectis fraternitatis tue litteris uigorem fidei tue agnouimus, congratulantes tibi, etc.; ita postea subditur: duximus commonendam, insinuantes, etc.; et utrumque, congratulatio scilicet et insinuatio, post lectas ipsius litteras eadem epist. 18 perficitur. Id etiam efflagitat premissum uerbum possit, et subsequens habeatur. Si enim de preteritis litteris et de re olim insinuata loqueretur, ui uerbi duximus commonendam, omnis recte syntaxeos ratio posset et haberet exigeret. Id autem si euidens iudicetur, epistolam primam ad Ianuarium traditam non fuisse consequens fit. Ita enim Leo indicat se duxisse eum nunc monere, ac si antea de eadem re numquam monuerit. Igitur epistola prima, in qua eadem monitio fusius ingeritur, non ad Ianuarium, sed ad aliquem eius predecessorem tradita dici debet.

25. Ex his porro tempus duarum sequentium epistolarum elicitur, et cur ab his initium duxerimus, manifestum fiet. Annus 444, cui has epistolas auctoritate libri de Promissionibus adiudicauit Quesnellus, explicato eodem testimonio et auctoritate Photii satis reuincitur. Multo autem magis repellitur opinio Antelmii, qui easdem epistolas attribuit anno 447. Non leue in speciem uideri potest illud cui potissimum insistit Antelmius epist. 1 num. 11 pag. 7, nimirum in epistola ad Aquileiensem episcopum, c. 1 mentionem fieri decretorum nostrorum, et c. 5 scribi: Olim a sanctis Patribus et a nobis sepe decretum est, dum de interdicto agitur clericorum transitu ab Ecclesia ad Ecclesiam, quibus alia hac super re Leonis decreta ante hanc epistolam edita indicantur. At haud opus est intelligere cum Antelmio epistolas 13 ad Illyrici metropolitas, et 14 ad Anastasium scriptas an. 446, in quibus simile decretum legitur. Cum enim ex dictis exploratum uideatur epist. 1 ad Aquileiensem datam fuisse anno circiter 442, constet autem plures Leonis epistolas intercidisse, uti multis in locis notabitur; satis probabile est eidem pontifici ante hunc annum 442, sub ipsa pontificatus initia, aliquam occasionem fuisse renouandi antiquam constitutionem, que olim a Patribus, canonibus scilicet Nicenis et Sardicensibus, a Romana Ecclesia tunc solum receptis, lata, et identidem repetita a Damaso aliisque eius successoribus, ac tandem ab ipso Leone renouata, sepe decreta dici potuit. Adde quod annot. 27 in epist. 9 ad Dioscorum ostendemus uerba ad nos ibidem non tam de Leone quam de predecessoribus eius sumpta. Ita etiam hic uoces a nobis, et decretorum nostrorum de predecessorum decretis accipi potuerunt. Cum enim una eademque sit antecessorum et successorum auctoritas, decreta autem pontificia ex hac auctoritate totam uim sortiantur, nostra dici potuerunt decreta, que ab antecessoribus lata fuere auctoritate successoribus communi; ita ut nostra decreta appellare, idem sit ac dicere edita auctoritate pontificia, que tum in antecessoribus, tum in successoribus una eademque est. Simili loquendi ratione usus est etiam Gelasius, uti ostendemus in annotationibus ad cap. 50 codicis, quem Quesnellus edidit.

26. Ceterum sub initia pontificatus Leonis et circa an. 442 scriptas duas sequentes epistolas confirmabit etiam non modicum historica quedam animaduersio, quam primus produxit card. Norisius tom. III pag. 1177, et tom. Iu, pag. 752; dein Pagius ad an. 418, n. 57; ac tandem P. Bernardus de Rubeis Monument. Aquileien. cap. 14, pag. 120. Sirmondus e ms. ueronensi descripsit libellum fidei a Pelagianis editum; ex apographo autem Sirmondi hunc libellum uulgauit Garnerius in editione Marii Mercatoris, et dein P. P. Benedictini S. Mauri in appendice tom. X Augustini, pag. 110. Hic libellus fidei Pelagiane sic in fine clauditur: Explicit libellus fidei S. I. C. quas siglas Garnerius male interpretatus est Siculorum, cum citius explicandas Sacerdotum Iesu Christi Tillemontius et Benedictini opinentur. Hic libellus Augustino directus noscitur ex uoce Augustine, que libello inserta est. Is autem ipsorum Pelagianorum, qui libellum obtulere, metropolita, primas, aut superior ex contextu deprehenditur. Garnerius et Benedictini intelligentes id non posse competere S. Augustino episcopo Hipponensi, de errore amanuensium suspicati, Zosime pro Augustine legendum putarunt; et hunc libellum esse credidere alterutrum e duobus quos Iulianum Eclanensem cum aliis Pelagianis Zosimo pontifici obtulisse exploratum est. At quamuis libellus a Sirmondo descriptus nonnulla quoad sententiam contineat duobus memoratis libellis communia; uerba tamen que ex his libellis apud Augustinum et Marium Mercatorem supersunt, in eo libello non inuenientur. Igitur alteruter e duobus Zosimo oblatis indicari nequit; ac propterea alius libellus post tractoriam Zosimi, que in totum orbem aduersus Pelagianos edita, subscriptiones preceperat, oblatus agnoscitur cuipiam metropolite, qui Augustinus uocabatur, et epistolam ediderat, qua subscriptiones tractorie petebantur. Chromatio autem Aquileiensi, ineunte seculo u celebri, successit Augustinus, qui Zosimo pontifice floruit; huicque iure eum libellum a Pelagianis oblatum Norisius primus omnium annotauit. Hinc Pelagianam heresim iam ab initio in Aquileiensem prouinciam irrepsisse patet; ibidemque adeo inualuerat, Aquileiensem sedem obtinente Augustino, ut auctores libelli memorati non solum recusarint subsignare tractoriam Zosimi, uerum etiam ad plenariam synodum ausi sint prouocare. Nihil itaque mirum, si Leone pontifice, id est post uiginti circiter annos, alique Pelagianorum reliquie inter presbyteros et clericos eiusdem prouincie supererant, de quibus cum Septimus Altinas retulisset ad eumdem pontificem, is preter epistolam 2, qua Septimo rescripsit, aliam dedit ad Aquileiensem metropolitam, ut hisce reliquiis efficax remedium adhiberet. Id autem equius in an. 442, circiter, quam in posteriores annos refertur. Probabile enim est Pelagianos huius prouincie iam inde ab Augustino post Zosimi tractoriam exagitatos, non multo post in unitatem Ecclesie fuisse receptos; in quam tamen cum nonnullos absque erroris et auctorum damnatione et absque debitis subscriptionibus imprudenter admissos Septimus detexisset, quibus aperte damnationis et subscriptionis remedium Leo  apponendum precepit; id uerisimilius in Leonis initia incidit, si presertim epist. 1 non Ianuario, sed alicui eius predecessori data credatur. Cum uero hoc predecessore breui exstincto Ianuarius in eodem opere exsequendo pastoralem curam nauiter et cum felici successu fuerit exsecutus , S. Leo an. 447 ab eodem accepit litteras, in quibus zelum et diligentiam suam prodens, exposuisse uidetur non tantum Pelagianos cum debita cautione in gradum suum receptos, uerum etiam aliquos ad ulteriorem gradum fuisse promotos. Hinc autem Leo zelum eius primo commendans, ueterem monitionem eidem inculcauit, ne quis ex heresi adueniens sine debitis cautionibus reciperetur. Dein uero illam canonum constitutionem ingerendam credidit, ne in suum gradum perinde admissi ad ulteriorem promouerentur: quod unum per hoc tempus correctione dignum superesse, ex iisdem Ianuarii litteris detexerat.



589 EPISTOLA I [a 1Kb] . [b 1Kb] AD AQUILEIENSEM EPISCOPUM.



[c 1Kb] SYNOPSIS.

I. Male Pelagianos in communionem recipi sine erroris abiuratione et fidei professione.--- ---II. Synodum congregari precipit, ut ab illis fidei professio exigatur.---III. Quid de gratia Christi sentiendum? ---Iu. Qui decretis Ecclesie de gratia non subiicitur, ab ea esse pellendum.---u. Cuilibet ibi esse permanendum, ubi ordinatus fuerit.



CAP. I.

Relatione sancti fratris et cepiscopi nostri [d 1Kb] SEPTIMI, que in subditis habetur, agnouimus quosdam presbyteros, [e 1Kb] et diaconos, ac diuersi ordinis clericos, quos Pelagiana siue Celestiana heresis habuit implicatos, ita in uestra prouincia ad communionem catholicam peruenisse, ut nulla [f 1Kb] ab eis damnatio proprii exigeretur erroris; et pastoralibus  excubiis nimium dormitantibus, [g 1Kb] lupos ouium pellibus tectos in ouile Dominicum , non depositis bestialibus animis introisse: et quod per auctoritatem canonum decretorumque nostrorum 590 ne insontibus quidem conceditur, [h 1Kb] usurpasse; ut relictis Ecclesiis, in quibus clericatum aut acceperant, aut receperant, [i 1Kb] instabilitatem suam per diuersa circumferant, amantes semper errare, et numquam in fundamento apostolico permanere. Quoniam qui nullo discussi examine, nullo sunt preiudicio sue professionis obstricti, hunc maxime [i 1Kb] expetunt fructum, ut sub uelamento communionis plures domos adeant, et per falsi nominis [k 1Kb] scientiam multorum  corda corrumpant. Quod utique efficere non possent, si Ecclesiarum presules necessariam diligentiam in talium receptione [l 1Kb] seruassent, ne cuiquam eorum euagari in diuersa licuisset.



CAP. II.

Ne ergo hoc ulterius [m 1Kb] audeatur, neue per quorumdam negligentiam introducta pernicies ad euersionem multarum tendat animarum; [n 1Kb] hac nostri auctoritate precepti, industrie tue fraternitatis indicimus, ut congregata apud uos synodo prouincialium sacerdotum, omnes siue presbyteri, siue diaconi, siue cuiusque ordinis clerici, [o 1Kb] qui de Pelagianorum Celestianorumque consortio in communionem catholicam ea imprudentia sunt recepti, ut non prius ad damnationem sui coarctarentur erroris, nunc saltem, posteaquam hypocrisis eorum ex quadam  parte detegitur, ad ueram correctionem, 591 que et ipsis prodesse, et nullis possit nocere, cogantur. Damnent apertis professionibus suis superbi erroris [p 1Kb] auctores, et quidquid in doctrina eorum uniuersalis Ecclesia exhorruit, detestentur; omniaque [q 1Kb] decreta synodalia, que ad excisionem huius hereseos apostolice sedis confirmauit auctoritas, amplecti se et in omnibus approbare, plenis et apertis, ac propria manu subscriptis protestationibus eloquantur. Nihil in uerbis eorum [r 1Kb] obscurum, nichil inueniatur ambiguum. Quoniam nouimus hanc istorum esse uersutiam, ut in quacumque particula dogmatis exsecrandi, [s 2Kb] quam a damnandorum soliditate  discreuerint, nichil sibi sensuum suorum estiment [a 1Kb] esse non saluum.



CAP. III.

Cumque omnes definitiones suas [b 1Kb] ad subrependi facilitatem, improbare se simulent atque deponere, hoc sibi tota arte fallendi, [c 1Kb] nisi intelligantur, excipiunt, ut gratia Dei secundum merita dari accipientium sentiatur. [d 1Kb] Que utique nisi gratis detur, non est gratia, sed merces retributioque meritorum, dicente beato Apostolo: 592 [e 1Kb] Gratia salui facti estis per fidem, et hoc non ex uobis, [f 1Kb] sed Dei donum est, non ex operibus, ne forte quis extollatur. Ipsius enim sumus figmentum, creati in Christo Iesu in operibus bonis, que preparauit Deus ut in illis ambulemus . [g 1Kb] Omnis itaque bonorum operum donatio, diuina preparatio est: quia non prius  quisquam iustificatur uirtute, quam gratia, que unicuique principium iustitie et bonorum fons atque origo meritorum est. Sed ab istis ideo per naturalem industriam dicitur preueniri, ut que ante gratiam proprio [h 1Kb] clara sit studio, nullo uideatur peccati originalis uulnere sauciata; falsumque sit quod ueritas ait: Quoniam Filius hominis uenit querere et saluare quod perierat [i 1Kb] .



CAP. Iu [Al. u].

Cauendum ergo dilectioni tue  est, magnaque diligentia prouidendum, [i 1Kb] ne per huiusmodi homines exstincta dudum scandala suscitentur, et de exciso olim dogmate aliquod in prouincia tua eiusdem mali germen oriatur, quod non solum in radicibus suis crescat, sed etiam sancte Ecclesie sobolem [k 1Kb] ueneno sui oris inficiat. 593 Qui correctos se uideri uolunt, ab omni suspicione se purgent; et obediendo nobis, probent se esse nostros. Quorum si quisquam salubribus preceptis satisfacere detrectarit, siue ille clericus, siue sit laicus, ab Ecclesie societate pellatur, ne [l 1Kb] perditor anime sue, saluti in sidietur aliene.



CAP. u [Al. uI].

Illam quoque partem ecclesiastice discipline, qua [m 1Kb] olim a sanctis Patribus et a nobis sepe decretum est, ut nec in presbyteratus  gradu, [n 1Kb] nec in diaconatus ordine, nec in subsequenti officio clericorum ab Ecclesia ad Ecclesiam cuiquam transire sit liberum, [o 1Kb] ut in integrum reuoces, admonemus: ut unusquisque non ambitione illectus, non cupiditate seductus, non persuasione hominum deprauatus, [p 1Kb] ubi ordinatus est, perseueret: ita ut si quis sua querens, non que Iesu Christi, ad plebem [q 1Kb] et Ecclesiam suam redire neglexerit, et ab honoris priuilegio, et a communionis uinculo  habeatur extraneus. Non autem dubitet dilectio tua, nos, si  neglecta fuerint, que pro custodia canonum et pro fidei integritate decernimus, uehementius commouendos: quia [a 1Kb] INFERIORUM ordinum culpe ad nullos magis referende sunt, quam ad desides negligentesque rectores, qui multam sepe nutriunt pestilentiam, dum austeriorem dissimulant adhibere medicinam.



594 EPISTOLA [b 1Kb] II. AD [c 2Kb] SEPTIMUM EPISCOPUM ALTINENSEM.



[d 1Kb] SYNOPSIS.

I. Pelagianos nonnisi cum erroris eiuratione esse recipiendos.---II. Unumquemque clericum in ea Ecclesia permanere debere, in qua est ordinatus.

LEO episcopus SEPTIMO episcopo salutem



. CAP. I.


Lectis fraternitatis tue litteris, uigorem fidei tue, [e 1Kb] quem olim noueramus, agnouimus: congratulantes tibi, quod ad custodiam gregum Christi pastoralem curam uigilanter exsequeris; ne lupi, qui sub specie ouium subintrarunt , [f 1Kb] bestiali seuitia simplices quosque dilacerent; et non solum ipsi nulla correctione proficiant, sed etiam ea que sunt [g 1Kb] sana corrumpant. Quod ne uiperea possit obtinere fallacia, ad metropolitanum episcopum prouincie uenetie scripta direximus,  quibus ad status sui periculum cognosceret pertinere, si quisquam de Pelagianorum et Celestianorum consortio ueniens, in communione catholica sine professione legitime satisfactionis habeatur. [h 1Kb] Saluberrimum enim est, et spiritualis medicine utilitate plenissimum, ut siue presbyteri, siue diaconi, siue alii cuiuslibet ordinis clerici, qui se correctos uideri uolunt, errorem suum, et ipsos erroris auctores damnari a se sine ambiguitate fateantur; ut sensibus prauis et dudum peremptis nulla [i 1Kb] sperandi supersit occasio, nec ullum membrum Ecclesie talium possit societate uiolari, cum per omnia illis professio propria ceperit obuiare.



CAP. II.

Circa quos etiam illam canonum constitutionem 595 precipimus custodiri, ne ab his  Ecclesiis, ad quas proprie pertinent, sinantur abscedere, et pro suo arbitrio ad loca sibi non deputata transire. Quod cum recte non permittitur inculpatis, multo minus [i 1Kb] debet licere suspectis. Proinde dilectio tua, cuius deuotione gaudemus, iungat 596 curam suam dispositionibus nostris, et cum supradicto metropolitano det operam, ut circumspecte ac uelociter impleantur ea, que ad totius Ecclesie incolumitatem, et laudabiliter [k 1Kb] sunt suggesta, et salubriter ordinata.





ADMONITIO In fragmentum epistole S. Cyrilli Alexandrini de Paschate an. 444, ad S. Leonem, que ad illustrandam etiam subsequentem epistolam Paschasini plurimum conferet. 


1. De questione Paschatis anni 444 S. Leonem duas saltem scripsisse epistolas, alteram ad Cyrillum episcopum Alexandrinum, ad Paschasinum episcopum Lilybetanum alteram, ex Paschasini litteris manifestum est. Sed utreque iniuria temporum intercidere. Solam Paschasini responsionem superesse existimatum fuit; ac propterea eam unam Quesnellus edidit. At eius quoque epistole, quam Cyrillum, Leoni reddidisse idem Paschasinus testatur, non exiguum fragmentum ad nos transmissum credimus; quod ut statuatur, nonnulla obseruanda sunt.

2. Eam nimirum Cyrilli epistolam de Paschate Africani concilii Patribus traditam, quam Dionysius Exiguus sue collectioni integram inseruerat num. 135, ex Sirmondi schedis cum longiori additione ediderant primum Petauius tom. II De Doctrina temporum, in fine, ac dein Bucherius in Commentario ad Canonem paschalem uictorii, cap. 1, pag. 72. Due uero in ea quam Petauius et Bucherius ediderunt partes distinguende, nimirum ipsa Cyrilli epistola ad Africanos, que legitur correctior apud Dionysium; et eius additio, que ad aliam eiusdem Cyrilli epistolam pertinet. Has quidem duas distinctasque Cyrilli epistolas cum imperitus quidam reperisset agentes de Paschate, de eodem Paschate utrasque agere credidit: et idcirco epistole ad Africanos, quam ex Dionysio primum descripsit, paucis uerbis suo arbitrio  immutatis, alteram, que Bede temporibus integra legebatur, initio pretermisso, subiecit atque inseruit; que cum denuntiet diem Paschatis anni 444, eidem diei accommodata fuit a librario dies designata in priori ad Africanos epistola, nimirum IX kal. Maii. Hinc Bucherius non duas, sed unam epistolam habuit totum hoc documentum, eodemque credidit sermonem esse de solo Paschate ann. 444.

3. Sed si conferatur prima huius pars cum Cyrilli epistola ad Africanos, que a Dionysio conseruata est, eadem reperientur uerba paucis uocibus exceptis, quas librarius mutauit; ut nichil dubii sit quin ea prima pars pertineat ad Pascha an. 420. Ita sane cum ibidem optime dicatur inscripta Aurelio, et ualentino, sed et omni S. congregationi in Carthaginensi synodo congregate, et in ea Cyrillus affirmet se mittere exemplaria concilii Niceni , perperam, ubi agitur de Paschate, subiicitur celebrandum IX kal. Maii. Hec enim chronica notatio indicat Pascha an. 444, quod toto tempore episcopatus Cyrilli apud Alexandrinos hoc solo anno in eam diem incidit; ac propterea hec epistola scripta fuisset an. 443, cum quo nequaquam coheret concilium Carthaginense, quod a Cyrillo exemplaria postulauit concilii Niceni, nec cum etate Aurelii, qui huius concilii preses iamdiu ante an. 443 e uiuis excesserat. Itaque recte Petauius hanc epistolam scriptam tradiderat an. 419, et agere de Paschate anni 420, ac proinde loco IX kal. Maii legendum XIu kal. Maii, quo die Pascha celebratum fuit an. 420.

4. Apud Dionysium quidem legitur XuII kal. Maii, in quem diem incidit Pascha an. 423. Sed preterquam quod frequentius de Paschate anni sequentis, rarius de Paschate post aliquot annos celebrandum petebatur, ipsa Cyrilli epistola, que Pascha future indictionis, id est anni sequentis indicit, apud Dionysium transmissa dicitur ad Bonifacium una cum alia Attici epistola post consulatum Honorii XII et Theodosii uIII, id est an. 419. Facile autem fuit numerales notas XIu librariorum lapsu duabus iunctis unitatibus deflectere in XuII. Neque textum Grecum opponas ex Ecclesie Africane codice, uti uocant, ubi similiter ac apud uulgatum Dionysium hec numeralis nota legitur. Nam Grecus Africani codicis textus non est originalis Cyrilli, sed ex Latino Dionysii antiqua interpretatio Greca, que ex uitiato Dionysii textu deriuat, et ueterem esse hunc librariorum lapsum confirmat. Hinc ergo manifestum fit ueram lectionem in ms. Sirmondi fuisse corruptam ab illo antiquario, qui cum huic epistole alteram partem subiecit, et ex duabus epistolis unam compegit, diem Paschatis in hac postrema parte designatum, de quo pluribus agitur, ad priorem quoque partem transferendum putauit. Hac libertate in inscriptione eadem Cyrilli epistola data dicitur Carthaginensi synodo congregate u kal. Decembris, cum apud Dionysium nulla talis notatio in inscriptione occurrat, sed in titulo Dionysius notauerit diem uI kal. Decembris, quo ea epistola ab Africanis ad Bonifacium pontificem missa fuit. Hactenus de epistola ad Carthaginense concilium.

5. Nunc de additione, seu de alia Cyrilli epistola, que nostri instituti propria est. Hec nimirum agit de Paschate celebrando an. 444. Dicitur enim Pascha celebrandum apud Alexandrinos IX kal. Maii propter rationem embolismi anni, Latinos autem meditari celebrare illud uII kal. Aprilis luna XXII, ita ut communem annum facerent de embolismo. Hi omnes characteres conueniunt soli Paschati an. 444, quales quidem etiam in Paschasini epistola dein subiicienda deprehenduntur; ac proinde hec Cyrilli, uti et Paschasini epistola, pertinet ad an. 443.

6. Petauius in notis ad hanc additionem tom. II de Doctrin. temp. hic innui affirmat Pascha ann. 607, et inde concludit hanc non esse Cyrilli epistolam, sed auctoris qui duobus ferme seculis posterior fuit. Sed tota eius ratiocinatio nititur fictitio cyclo decemnouennali, quem Romanis perperam tribuit, eo quod ipsi esset ignotus cyclus annorum 84 apud Latinos hoc tempore receptus: unde nichili facienda est. Pagius uero ad an. 419, n. 28, cum uidisset omnes characteres congruere Paschati an. 444, et omnes tum codices, tum scriptores hanc epistolam Cyrillo tribuere, recessit a Petauii sententia, sed ipsam a Cyrillo datam credidit ad quosdam monachos his argumentis: quia, inquit, non ad unum, sed ad plures scripta est; et hos quidem Cyrillo inferiores ac subditos innuunt uerba, Precipio uobis ne faciatis, etc.; monachos uero indicare uidetur Pachomii monachi exemplum, quod iisdem litteris inseritur. At cum scripta sit ad Latinos, qui Pascha celebrare uolebant uII kal. Aprilis, ad inferiores et Cyrilli subditos tradita dici nequit. Sicuti uero librarii arbitrio in epistola ad Africanos scriptum fuit mandamus uobis, ubi apud Dionysium legitur nuntiamus; ita eodem arbitrio in hac epistola scriptum credimus precipio uobis, ubi aliud in originali eiusque uersione modestius aliquid legebatur. Monachi autem exemplum ad propositum comprobandum allatum, nichil conficit, ut ea epistola monachis tradita statuatur; cum presertim Latinos monachos Cyrillum de Paschate an. 444 interrogasse ne suspicari quidem liceat.

7. Utrum tandem ad unum, an ad plures, scripta fuerit, dubitari potest. Tillemontius in Cyrilli uita, art. 147, quibusdam Occidentis episcopis datam existimat. Si id collegit ex uerbis quod optamus, karissimi fratres, non aduertit hec pertinere ad finem epistole, que Africanis tradita fuit. Si uero deduxit ex illis que huic posteriori fragmento inseruntur, karissimi domini mei in mente habetote, que Cyrilli potius quam Pachomii uerba esse uidentur, fortiora quidem sunt, sed non omnino conuincunt; cum fieri potuerit ut is qui hanc epistolam anteriori ad Africanos subiecit, ita hec loca plurali numero afferret, ut cohererent cum antecedentibus, quemadmodum alia proprio ingenio eum immutasse cognoscimus.

8. Ioannes uander Haagen, auctor operis inscripti: Obseruationes in ueterum Patrum et pontificum prologos et epistolas paschales, Amstelodami an. 1734, pag. 97, eam Cyrilli epistolam esse, et ad Leonem pontificem traditam propugnat. Id autem exinde potissimum statuit, quod ex una parte certum sit ex Paschasino S. Cyrillum Leoni interroganti de Paschate an. 444 per litteras eidem directas respondisse; ex alia uero parte textum qui in hoc fragmento legitur Beda tribuat epistole Cyrilli ad S. Leonem, et in ipso fragmento agatur quidem de questione Paschatis anni 444, de qua eum Leoni respondisse Paschasinus prodidit. Idem uero auctor allegat tria Bede testimonia: duo quibus ea epistola Cyrillo uindicatur, nimirum ex libro de temporum Ratione, et ex epistola ad Wichredam; tertium uero ex opusculo de Argumentis lune, ubi ad Leonem scripta dicitur testibus Petauio et Bucherio, sed locum se non potuisse inuenire fatetur. Certe in editione Coloniensi an. 1688, tom. I pag. 151, in eo tractatu de Argumentis lune hec reperimus: Sic legitur in epistola quam beatus Cyrillus ad Leonem papam scripsit: Indicabo enim uobis, quid Bachumius  monachus, etc. que quidem in fragmento mox recitando inuenientur, sicut in eo leguntur etiam illa que tum in opusculo de temporum ratione eiusdem editionis cap. 41, tom. II pag. 83, tum in epistola ad Wichredam eodem tomo pag. 230, ex eadem Cyrilli epistola Beda recitat. Graue quidem est hoc testimonium Bede, qui cum ipsam epistolam non ad Africanos, sed ad Leonem traditam pronuntiet, hanc non subiectam perperam epistole ad Africanos, sed separatam et Leoni inscriptam reperisse deprehenditur, ac propterea iis uocibus carentem, quibus ea ad plures data prefertur. Nihil uero dubitamus quin Cyrillus in sincera epistola ad Leonem iis formulis honoris et obseruantie erga apostolicam sedem usus sit, que in  aliis eius ad Romanos pontifices litteris leguntur. Has uero omnes formulas ab eo qui hoc fragmentum epistole ad Patres concilii Carthaginensis adiecit immutatas credere oportet. Sed hec ipsa interpolatio nobis persuasit ne hoc fragmentum absolute insereremus huic operi, in quo solas epistolas omnino sinceras describendas putauimus. Cum uero interpolatio inesse uideatur in solis uocibus, re autem ipsa totum hoc fragmentum cohereat cum characteribus Paschatis an. 444, qui in certis Paschasini litteris deprehenduntur, nec non cum ipsius Cyrilli sententiis, que in aliis eiusdem opusculis paschalibus continentur; illud non omnino omittendum, sed huic monito subiiciendum, et aliquot etiam notationibus illustrandum credidimus.





601 FRAGMENTUM Epistole S. CYRILLI Alexandrini ad S. LEONEM. 
 [.....]

. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . Simul Pascha celebremus [a 3Kb] kal. IX. Maii propter  rationem embolismi anni. Quod 602 si faciatis [b 1Kb] uII kal. Aprilis, luna XXII, ut iam preparatis, communem annum facitis de embolismo, dum obseruatis [c 2Kb] lunam incensam in III nonas Martias iuxta regulam Latinorum kal. Ianuarii [d 3Kb] , Dominica luna XXuII;  et non obseruandum est in hoc anno pro causis 603 quas [a 1Kb] supra diximus. Sicut enim uitandum est Pascha, quod diximus, in hoc anno; ita cauendum est ne faciamus Pascha anni embolismi in anno communi, et communis in embolismo. Debemus enim inuestigare epactas [b 1Kb] lunares in mensibus totius anni, ut celebremus Pascha in luna [c 2Kb] primi mensis, in principio anni post ueris exordium. Sol enim ipse quotidie terra marique pariter clauditur in fine diei, et in diei initio aperitur. Et finit sol cursum totius anni in XII kal. Aprilis, et lunaris globi plenitudo, uel diminutio, digitorum motu, rationis magisterio, et calculi supputatione aliqua preuidetur; ut numeremus XII tantum lunas iuxta supputationem legalem [d 1Kb] Hebreorum in anno communi, et XIII in  embolismo secundum computationem dierum.

Indicabo uero uobis, quod [e 2Kb] Pachomius insignis factis, apostolice gratie egregius fundatorque Aegypti cenobiorum, edidit ad monasterium, quod lingua Aegyptiorum uocatur [f 1Kb] Panum, litteras, quas  604 angelo dictante perceperat, ut non errorem incurrerent in solemnitatis paschalis ratione, scirentque lunam primi mensis in anno communi et embolismo. [g 1Kb] Charissimi Domini mei in mente habetote, quod constitutum est Pascha primum in Aegypto ad commonitionem, ut manducarent filii Isrel agnum in typo ueri Agni in luna primi mensis. Posterius autem Pascha factum est ad recordationem, in quo Manna descendit, quod ostendit, quod recederet agnus umbratilis, quando descendisset uerum Manna. Dominus autem noster iehsu Christus coniunxit in una die agnum Iudeorum, et uerum Manna, quando benedixit panem et uinum dicens: Hoc est corpus meum, et sanguis meus in luna primi mensis, in anni principio. Ideo recordemur et memores  simus offerre que obtulit iehsu pro nobis in primo mense. Dixit enim Dominus iehsu: Hec quotiescumque feceritis, in mei recordationem et memoriam facietis. Scruteminique diligentissime, que ordinauit synodus [h 3Kb] Nicena, lunas XIu 605 omnium  annorum per decemnouennalem cyclum, ut non fallamur in luna XIu cum Iudeis et hereticis, qui dicuntur tessares kedecatite. Et constitutum est in omnibus synodis, preter synodum Gangrensem et Cesariensem, ut non faceret ulla Ecclesia, uel ciuitas, et omnis regio contraria his que statuta sunt de Pascha in Niceno concilio.

Credite mihi quod si non scripsisset synodus Nicena cyclum lunarem primi mensis, sufficeret cyclus lapidis Silenitis in Perside ad exemplum rationis paschalis, cuius candor interior cum luna primi mensis crescit et decrescit. Ideo nuntiaui uobis hec omnia, eo quod dubitastis de luna primi mensis in hoc anno. Ideo [a 1Kb] precipio uobis ne faciatis Pascha in mense Martii in anno embolismi, sed in IX kal. Maii  in unitate Ecclesie catholice. uerum Agnum ueri Isrelite immaculatum immaculati comedamus: quia in una domo 606 preceptum est Isreli carnali agnum anniculum comedere. De quo agno immaculato ueracissime preceptum est: Non occides agnum in lacte matris sue, hoc est in proximo pascha conceptionis sue in utero matris sue. Ideo pregnantem Mariam, ne sicut stuprata et adultera lapidibus interficeretur, clam uoluit Ioseph dimittere. Ut uero non occideretur agnus in lacte matris sue, in pascha natiuitatis sue proximo fugit Ioseph in Aegyptum, Angelo precipiente, in mense Martio, anno reuertente, in quo mense eduxit Cain Abel iustum in campum, ut occideret eum in typo Christi educti ad pretorium Pilati in sexta feria: quia eodem die conceptus in utero est, et mortuus in cruce; dum in sexta feria  mortuus est Adam in anima pro peccato in paradiso, et in eodem obiit in corpore. Responsum est, ut opinor, omnibus quibus interrogastis me [b 1Kb] .





607 [c 1Kb] EPISTOLA [d 1Kb] III. PASCHASINI EPISCOPI LILYBETANI AD LEONEM PAPAM. De Paschate anni 444. 



SYNOPSIS.

Paschasinus de cylo paschali a Leone consultus, post pauca de Sicilie clade premissa, Alexandrinam supputationem, Romana posthabita, retinendam esse probat, tum ex Hebreorum calculo, tum ex miraculo quod Zosimi pape tempore contigit.

Domino uere sancto atque beatissimo ac apostolico, mihique post Dominum plurimum colendo pape LEONI PASCHASINUS episcopus.



CAP. I.


Apostolatus uestri [e 2Kb] scripta diacono Panormitane Ecclesie SILANO deferente percepi, que nuditati mee atque erumnis, 608 quas amarissima captiuitate faciente incurri, solatium in omnibus atque remedium attulerunt, celesti rore meum animum recreantes, atque omne quod triste fuerat, abstergentes, domine uenerabilis papa. Iubere dignata est corona uestra, ut [f 1Kb] quid paschalis supputationis ueritas [g 1Kb] anni post hunc futuri haberet, sacrosanctis auribus uestris exiguitas mea intimaret. Cui precepto [h 1Kb] pio inobediens existere non potui omnino, nec debui. Diutino itaque tractatu, uel ratiocinatione id uerum inuenimus, quod ab Alexandrine Ecclesie [i 1Kb] antistite beatitudini uestre rescriptum est. Nam cum Romana supputatio, que cyclo concluditur, cuius ipse, de quo agitur, erit [i 1Kb] sexagesimus tertius  annus, qui cyclus cepit a consulatu [a 1Kb] ANTONINI et SIAGRII, nobis dubietatem afferret, eo quod [b 1Kb] septimo kalendarum Aprilium [c 1Kb] die dies Dominica et luna uigesima secunda incurreret, et iterum nono kalendarum Maiarum die  Dominica dies et luna decimanona obueniret: in hoc ambiguo fluctuantes, [d 1Kb] ad Hebreorum, hoc est legalem supputationem nos conuertimus, que cum a Romanis ignoratur, facile errorem incurrunt. Cepit ergo [e 1Kb] ogdoas a consulatu 609 uirorum clarissimorum Aetii iterum et [f 1Kb] Sigesuulti, que clauditur anno de quo questio uidetur exorta. Talis ratio hec est: [g 1Kb] Priores duo sunt anni communes, tertius embolismalis, quartus et quintus communes, sextus embolismalis, septimus communis, octauus embolismalis. Peruidet  ergo apostolatus uestri prudentia [h 1Kb] octauum annum ogdoadis fieri aliter non posse nisi embolismum teneamus. [i 1Kb] Quod si uoluerimus illud quod superius diximus, id est, quod primum incurrit Pascha, septimo kalendarum Aprilium die celebrare, communem annum faciemus, et incipiet omnis deinceps subsequentium annorum supputatio uacillare.



CAP. II.


Et ne hoc quod [i 1Kb] exposuimus beatitudini uestre obscuritatem aliquam afferat, suggerimus communes annos, apud Hebreos duodecim tantum lunas, hoc est dies 354 habere; embolismos uero lunas tredecim habere, hoc est dies 384. Necessitate ergo embolismi cogimur id tenere, quod [k 1Kb] longius est, ne a uero deuiare uideamur. Neque nobis aut nouum aut erraticum [l 2Kb] uideatur, cum dies passionis undecimo kalendas Maii occurrat, a qua  Pascha nomen accepit; licet Hebree lingue interpretes tradant Pascha transitum dici, quod tamen idem et Ioannis euangeliste dicto firmatur, quo ait, cum de passione loqueretur: Cum uenisset hora ut transiret iehsu de hoc mundo ad Patrem . Non ergo nos dies una longius  610 posita terreat, ne cum hanc uitamus incurramus errorem, sicut euenit tempore beate recordationis domini mei, predecessoris apostolatus uestri Zosimi, anno consulatus Honorii Augusti undecimo, et Constantii secundo. Tunc enim, cum declinaretur, ne decimo kalendas Maii dies Pasche teneretur, [n 1Kb] celebratum octauo die kalendas Aprilis, id est,  pro embolismo [a 1Kb] communis est annus tentus, et error grauissimus est ortus, in tantum ut [b 1Kb] mysterio certo, quod dono sancti Spiritus ministratur, hec ueritas probaretur. Quod propterea credidi exponendum, quia locus ipse etiam sancto atque a me uenerando fratri meo [c 1Kb] Libanio diacono notissimus est. Cuius mysterii miraculum tale est.



CAP. III.

Quedam uilissima possessio, Meltinas appellatur in montibus arduis ac siluis densissimis constituta, illicque perparua atque uili opere constructa est Ecclesia. In cuius baptisterio nocte sacrosancta paschali, baptizandi hora, cum nullus canalis, nulla sit fistula, nec aqua omnino uicina, fons ex se repletur, paucisque qui fuerint consecratis, cum deductorium nullum habeat, ut aqua uenerat,  ex sese [d 1Kb] discedit. Tunc ergo, sicut supra diximus, sub sancte memorie domino quondam meo ac beatissimo papa Zosimo [e 1Kb] , cum apud Occidentales error ortus fuisset, consuetis lectionibus [f 1Kb] nocte sancta decursis, cum presbyter secundum morem baptizandi horam requireret, usque ad lucem aqua non ueniente, 611 non consecrati, qui baptizandi fuerant, recesserunt. Ut ergo breuiter narrem, illa nocte, que lucescebat in diem Dominicam, decimo die kalendas Maii fons sacer hora competenti repletus est. Euidenti ergo miraculo claruit Occidentalium partium fuisse errorem.



CAP. Iu.

[g 1Kb] Hec prout potui, uel epistolaris breuitas passa est, iubente apostolatu uestro, rescripsi; prouolutus obsecrans ut pro mea paruitate,  immo pro totius orbis statu, orare dignemini: ut tandem de tot necessitatibus liberati cognoscamus  quoniam ipse est Deus noster, qui facit mirabilia solus. Qui iam non tradat bestiis animas confitentes sibi, neque amplius patiatur tentari nos supra id quod ferre possumus, sed faciat cum tentatione prouentum [h 1Kb] misericordem pro sua pietate, ut sustinere possimus. Orate pro me.



EPISTOLA [i 1Kb] Iu. [i 1Kb] AD EPISCOPOS PER CAMPANIAM, PICENUM, TUSCIAM ET UNIuERSAS PROuINCIAS CONSTITUTOS.



[k 1Kb] SYNOPSIS.
.

I. Ut nullus episcopus seruum alterius ad officium clericatus [l 1Kb] promouere presumat. II.---Ut quicumque ad sacerdotium, uel uiduarum mariti, uel [m 1Kb] habentes numerosa coniugia, promoti fuerint, ab ecclesiasticis officiis arceantur. ---III. Quod usuras non solum clerici exigere non debeant, sed nec laici [n 1Kb] Christiani.---612  Iu. Ut clericus nec suo, nec alieno nomine fenus exerceat.---u. Ut si quis sacerdotum contra interdicta fecerit, [o 1Kb] a suo submoueatur officio.

LEO episcopus urbis Rome omnibus episcopis per Campaniam, Picenum, Tusciam et uniuersas prouincias constitutis [p 1Kb] in Domino salutem.

Ut nobis gratulationem facit Ecclesiarum status salubri dispositione compositus, ita non leui nos merore contristat, quoties aliqua contra [q 1Kb] constituta canonum ecclesiasticamque disciplinam presumpta uel commissa cognoscimus: que si non qua debemus uigilantia [r 1Kb] resecemus, illi qui nos speculatores esse uoluit  excusare non possumus, permittentes [s 1Kb] sincerum corpus Ecclesie, quod ab omni macula purum custodire debemus, ambientium  improba [t 1Kb] contagione fedari, cum ipsa sibi membrorum [u 1Kb] per dissimilationem compago non congruat.



CAP. I.


Alieni serui ordinationem esse illicitam.--- [a 1Kb] Admittuntur passim ad ordinem sacrum, quibus nulla natalium, nulla morum dignitas suffragatur; et qui a dominis suis libertatem consequi minime potuerunt, ad fastigium sacerdotii, tamquam [b 1Kb] seruilis uilitas hunc honorem capiat, prouehuntur; et probari Deo posse creditur, qui domino suo necdum probare se potuit. Duplex itaque in hac parte reatus est, quod et sacrum [c 1Kb] ministerium talis consortii uilitate polluitur, et dominorum, 613 quantum ad illicite usurpationis temeritatem pertinet, iura soluuntur. [d 1Kb] Ab his itaque, fratres karissimi, omnes prouincie uestre [e 1Kb] abstineant sacerdotes; et non tantum ab his, sed [f 3Kb] ab aliis etiam qui originali aut alicui conditioni obligati sunt uolumus temperari:  nisi forte eorum petitio aut uoluntas accesserit, qui aliquid sibi in eos uindicant potestatis. Debet enim esse immunis ab aliis, qui diuine militie fuerit aggregandus ; ut a castris dominicis quibus nomen eius ascribitur, [g 1Kb] nullis necessitatis uinculis abstrahatur.



CAP. II.

uidue maritum, et qui fuerit plusquam  unius uxoris uir, a sacro ministerio arcendum.--- [h 1Kb] Qualis uero, cum unicuique constiterit natalium honestas et morum, esse debeat sacri altaris ministerio sociandus, et Apostolo nos docente , et diuina preceptione didicimus , et canonum 614 regulis, a quibus plerosque fratrum declinasse et penitus deuiasse reperimus. [i 1Kb] Nam constat ad sacerdotium peruenisse uiduarum [i 1Kb] maritos; quosdam etiam, quibus fuerint numerosa coniugia, et ad omnem licentiam uita [k 1Kb] liberior, ad sacrum ordinem passim patefactis aditibus fuisse permissos, contra illam beati Apostoli uocem, qua talibus exclamat dicens: Unius uxoris uirum ; et contra illud antique legis preceptum, [l 1Kb] quo dicitur et cauetur: Sacerdos uirginem uxorem accipiat, non uiduam, non repudiatam . Hos ergo, quicumque tales admissi sunt, ab ecclesiasticis officiis et a sacerdotali nomine, apostolice sedis auctoritate iubemus arceri; nec hoc enim sibi poterunt [m 1Kb] uindicare, cuius capaces, per hoc [n 1Kb] quod illis obstiterat, non fuerunt: huius discussionis curam [o 1Kb] nobis specialiter uindicantes, ut  si qua forsitan de his commissa sunt, corrigantur, [a 1Kb] nec liceat ultra committi, et ne qua excusatio de ignoratione nascatur; quamquam ignorare numquam licuerit [b 1Kb] sacerdotem, quod canonum fuerit regulis 615 definitum. Hec ergo ad prouincias uestras, per Innocentium, Legitimum et [c 1Kb] Segetium, fratres et cepiscopos nostros, scripta direximus; ut que male pullulasse noscuntur, radicitus euellantur, et messem Dominicam [d 1Kb] zizania nulla corrumpant. Ita enim fructum uberem que sunt sincera prestabunt, si ea que natam segetem [e 1Kb] enecare consueuerunt diligentius amputentur.



CAP. III. Usura laicis et clericis interdicta.

[f 1Kb] Nec hoc quoque pretereundum esse duximus, quosdam lucri turpis cupiditate captos, [g 1Kb] usurariam exercere  pecuniam, et fenore uelle ditescere. Quod nos, non dicam in eos qui sunt in clericali officio constituti, sed [h 1Kb] et in laicos cadere, qui Christianos se dici cupiunt, condolemus. Quod uindicari acrius [i 1Kb] in eos qui fuerint confutati decernimus, ut omnis peccandi opportunitas adimatur.



CAP. Iu. Nec suo, nec alieno nomine fenus exerceat clericus.

[i 1Kb] Illud etiam duximus premonendum, ut sicut [k 1Kb] non suo, ita nec alieno nomine, aliquis clericorum [l 1Kb] exercere fenus attentet; indecens enim est crimen suum commodis alienis impendere. Fenus autem hoc solum aspicere et exercere 616 debemus, ut quod hic misericorditer tribuimus, [m 1Kb] ab eo  Domino, qui multipliciter et in perpetuum mansura retribuet, racipere ualeamus.



CAP. u. Episcopus canones infringens deiiciatur.

Hoc itaque admonitio nostra denuntiat, quod si [n 1Kb] quis fratrum contra hec constituta [o 1Kb] uenire tentauerit, et prohibita fuerit ausus admittere, a suo se nouerit officio submouendum, nec [p 1Kb] communionis nostre futurum esse consortem, qui socius esse noluit discipline. Ne quid uero sit quod pretermissum a nobis forte credatur, omnia decretalia constituta, tam beate recordationis Innocentii, quam omnium decessorum nostrorum, que de ecclesiasticis [q 1Kb] ordinibus et canonum promulgata sunt disciplinis, ita a uestra dilectione custodiri debere mandamus, ut si quis [r 1Kb] in illa commiserit, ueniam sibi deinceps nouerit  denegari. Data sexto idus Octobris, Maximo iterum et Paterio [s 2Kb] uiris clarissimis consulibus.



617 [t 1Kb] EPISTOLA u. [u 1Kb] AD EPISCOPOS METROPOLITANOS PER ILLYRICUM CONSTITUTOS.



SYNOPSIS.

I. Illicitos contra canones conatus prudenter monitis preueniri.---II. uices suas per Illyricum Anastasio Thessalonicensi more predecessorum suorum committit.---III. Bigamos, uiduarum maritos aut repudiatarum a sacerdotio ex canonibus arceri iubet.---Iu. Ut prouinciales episcopi ad metropolitanos, sic metropolitanos ad exarchum seu uicarium pertinere.---u. Eorumdem esse metropolitanos ordinare, et de prouinciarum statu ad sedem  apostolicam referre.---uI. Cause grauiores uel appellationes Illyrici sedi apostolice reseruantur.

Dilectissimis fratribus episcopis metropolitanis per Illyricum constitutis LEO.



CAP. I:

Omnis admonitio salutaris, quam Domino credimus aspirante contingere, in mercedem proficit monentis et moniti; et ideo nos hoc libenter arripimus, quoniam placere Deo nostro, non solum nostris, sed omnium fratrum consacerdotumque nostrorum actibus festinamus. In nostram enim recurrit gratiam, si Ecclesie sic regantur ut nullus querimoniis aditus reseretur. Sit itaque dilectioni uestre, fratres karissimi, dulcis et iucunda preceptio, quam de sedis apostolice auctoritate, seruata caritatis gratia, manare noscatis; nec uobis aliquid iuris credatis  imminui, si tam presentibus quam futuris rebus uideatis, ne illicitis presumptionibus reseretur aditus, precaueri. CAUTIUS enim usurpationibus, antequam tententur, obsistere, quam que usurpata fuerint uindicare.



CAP. II.

Et quia per omnes Ecclesias cura nostra distenditur, exigente hoc a nobis Domino, qui apostolice dignitatis beatissimo apostolo Petro primatum [a 1Kb] fidei sue remuneratione commisit, uniuersalem Ecclesiam in fundamenti [b 1Kb] ipsius soliditate constituens, necessitatem sollicitudinis quam habemus, cum his qui nobis collegii caritate iuncti sunt sociamus. uicem itaque nostram fratri et cepiscopo nostro Anastasio, secuti eorum 618 exemplum, quorum nobis recordatio est ueneranda, commisimus,  et ut sit in speculis, ne quid illicitum a quoquam presumatur, iniunximus: cui in his que ad ecclesiasticam pertinent disciplinam, ut dilectio uestra pareat, admonemus. Non enim tam illi obtemperabitur quam nobis, qui hoc illi pro nostra sollicitudine per illas prouincias cognoscimur commisisse.



CAP. III.

uolumus enim tales fieri Domino sacerdotes, quibus cuncta conueniant, que sunt ecclesiasticis canonibus definita: [c 1Kb] ut episcopi, presbyteri atque diaconi unius uxoris uiri sint, secundum beati Apostoli sententiam , et hanc secundum legis precepta uirginem [d 1Kb] acceperint, non uiduam, non repudiatam, sicut legis scriptura testatur . Nec se quisquam estimet posse ad sacerdotium peruenire, qui ante baptismum, deficiente quam habebat uxore, alteram rursum,  postquam per gratiam baptismatis est renouatus, acceperit, cum in baptismate peccata deleantur, non uxorum numerus abrogetur. Adeo autem in excusationem sui hoc obtendere non poterit, ut eorum se patrem filiorum, quos ante baptismum susceperit, negare non possit. Neque enim uxor que ex legis precepto ducitur, inter peccata que abluuntur baptismate poterit numerari.



CAP. Iu.

Ad synodum quicumque fuerit euocatus occurrat, nec congregationi se deneget, in qua ad Deum pertinentes causas nouerit esse tractandas [e 1Kb] . . . . . . . Quidquid causarum, ut assolet, inter consacerdotes euenerit, eius cui uicem nostram commisimus examini reseruetur: ut illo sub Dei timore presule omnis ambiguitas finiatur. Nihil in eius, aut nostram,  contra hec que constituimus, presumatur iniuriam. Eius nobis relatione, si quid ad nos referendum fuerit, innotescat: ita enim uos ad illum pertinere uolumus, ut ad uos prouinciarum uestrarum pertinent sacerdotes. Qui ergo iure sibi debito uti cupiunt, apostolice sedis auctoritate concessa per suam contumaciam imminuere non nitantur.



CAP. u.

Ut uero uestre dilectioni prouincie sue ordinatio permittitur sacerdotum, ita fratrem et cepiscopum nostrum Anastasium de ordinando antistite uolumus consulatis. Cui metropolitani episcopi consecrationem statuimus reseruari, ut eo inquisitore atque custode, cum certus licentie modus imponitur, 619 ecclesiastice discipline in omnibus ordo seruetur. Ipsum uero [f 1Kb] secundum definita canonum hoc  uestra dilectio [g 1Kb] nostris epistolis admonitum esse cognoscat, ut de statu Ecclesiarum uestrarum certiores subinde sua relatione nos faciat; sciturus sibi a nobis imputandum, si quid de his que statuimus a quoquam fuerit temeratum.



CAP. uI.

Si que uero cause grauiores uel appellationes emerserint, eas sub ipsius relatione ad nos mitti debere [h 1Kb] decreuimus, ut nostra secundum ecclesiasticum morem sententia finiantur. Hec uero que per filium meum Nicolaum presbyterum scripta direximus recurrentibus litteris, ut uos eadem sciamus accepisse, rescribite. Data pridie idus Ianuarias Theodosio XuIII et Albino consulibus.



EPISTOLA [i 1Kb] uI [i 1Kb] AD ANASTASIUM THESSALONICENSEM EPISCOPUM.



SYNOPSIS.

I. Ut bonus pastor ad sollicitudinem cepiscoporum  litteris compelli amat.---II. uices suas per Illyricum Anastasio committit, Siricii secutus exemplum.---III. Canonum obseruantiam, presertim in ordinationibus, commendat: a quibus arcentur bigami et uiduarum mariti.---Iu. A metropolitano comprouinciales episcopi conscio exarcho ordinentur; metropolitani ab ipso exarcho.---u. Ut omnes conueniant ad synodos; harum utilitas et auctoritas. ---uI. Tam presbyteros et diaconos quam sacerdotes non nisi diebus Dominicis esse consecrandos.

Dilectissimo fratri ANASTASIO, LEO.



CAP. I.

Omnium quidem litteras sacerdotum grato nos relegere animo, [a 1Kb] fraterni 620 collegii caritas facit, cum per spiritalem gratiam tamquam presentes amplectimur, quibus sermone epistolis mutuo commeantibus sociamur. Sed maior [b 1Kb] nobis in his uidetur esse affectio, in quibus de statu Ecclesiarum certiores effecti, ad exercende sollicitudinis  uigilantiam officii nostri consideratione compellimur: ut in speculis, quemadmodum [c 1Kb] Dominus uoluit, constituti, et pro uoto nostro currentibus rebus nostrum commodemus assensum, et ea que deprauari aliqua usurpatione perspicimus, adhibite cercitionis remediis corrigamus: sperantes iacti seminis responsurum nobis uberem fructum, si non sinamus crescere que in messis detrimenta Dominice ceperint pullulare.



CAP. II.

Postquam itaque nobis petitio tue dilectionis innotuit per filium nostrum Nicolaum presbyterum, ut tibi quoque a nobis, sicut decessoribus tuis, per Illyricum cum nostra [d 1Kb] uice propter custodiam regularum auctoritas prestaretur, prebentes assensum, nostra adhortatione compellimus ut nulla  [e 1Kb] dissimulatio, negligentia nulla proueniat circa Ecclesiarum regimen per Illyricum positarum, quas dilectioni tue uice nostra committimus, beate recordationis Siricii exemplum secuti, qui sancte memorie Anysio predecessori tuo bene de apostolica sede tunc merito, et rebus post sequentibus approbato, [f 1Kb] certa tum primum ratione commisit: ut per illam prouinciam positis, quas ad disciplinam teneri uoluit, Ecclesiis subueniret. Gloriosa instantius exempla sequenda sunt, ut quorum priuilegiis uti cupimus, eorum nos similes in omnibus approbemus. Imitatorem te tam [g 1Kb] predecessoris tui quam decessoris, qui pari modo hoc et meruisse et egisse cognoscitur, esse uolumus: ut de profectu Ecclesiarum,  quas tibi uice nostra [h 1Kb] committimus, gaudeamus. Ut enim bene agenti, et que sacerdotali auctoritati conueniunt solertius exsequenti ad honorem proficit res tributa, ita huic oneri esse cognoscitur, qui commissa sibi potestate, 621 qua debet moderatione non utitur.



CAP. III.

Credita itaque tibi, frater carissime, gubernacula peruigil tene, et mentis tue oculos per omnia que cure tue uideas iniuncta circumfer, in mercedem tuam profutura custodiens, et his [i 1Kb] qui disciplinam canonum labefactare nituntur obsistens. Diuine legis sanctio ueneranda, et canonum specialius decreta seruentur. Per commissas tibi prouincias tales Domino sacerdotes, quibus sola uite et clericalis ordinis [i 1Kb] suffragantur merita, consecrentur. Nihil  gratie personali, nichil ambitioni, nichil redemptis permittas licere suffragiis. Examinentur diligentius, et per longum uite tramitem disciplinis ecclesiasticis, qui ordinandi fuerint, imbuantur. Si tamen illis omnia que a sanctis Patribus sunt constituta conueniant, et que beatum apostolum Paulum de talibus legimus precepisse custodierint, ut unius uxoris uir sit, et hanc uirginem, ut auctoritas diuine legis cauet, acceperit. Quod [k 1Kb] ita sollicitius uolumus custodiri, ut omnibus excusationibus locum adimamus, ne se quisquam credat posse ad sacerdotium peruenire, qui uxorem antequam Christi gratiam consequeretur accepit, qua deficiente alteram post baptismum coniunxerit sibi. Cum negari uxor illa non possit, nec prioris coniugii numerus aboleri, et eorum ita sit pater filiorum quos ante baptismum ex illa susceperit,  quemadmodum et illorum [l 1Kb] fit quos ex altera post baptismum noscit suscepisse. [m 1Kb] Sicut enim peccata et que illicita esse noscuntur per lauacrum baptismatis abolentur, ita que sunt legis precepto concessa uel licita non delentur.



CAP. Iu.

Nullus te inconsulto per illas Ecclesias ordinetur antistes: ita enim fiet ut sint de eligendis matura iudicia, dum tue dilectionis examinatio formidetur. [n 1Kb] Quisquis uero a metropolitanis episcopus contra nostram preceptionem preter tuam notitiam fuerit ordinatus, nullam sibi apud nos status sui esse nouerit firmitatem, eosque usurpationis sue rationem, qui hoc presumpserint, reddituros. Singulis autem metropolitanis sicut potestas ista committitur, ut in  suis prouinciis ius habeant ordinandi, ita eos metropolitanos a te uolumus ordinari, maturo tamen et [a 1Kb] decocto 622 iudicio. Quamuis enim omnes antistites probatos et Deo placitos deceat consecrari, hos tamen precellere uolumus, quos prefuturos his qui ad se pertinent consacerdotibus nouerimus. Quod dilectionem tuam sollicitius agere premonemus et cautius, ut illud apostolicum custodire, quod scriptum est, approberis: Manus cito nemini imposueris .



CAP. u.

Ad synodum quisquis fratrum fuerit euocatus occurrat, nec sancte congregationi se deneget: in qua maxime [b 1Kb] constituendum esse nouerit quod ad disciplinam poterit ecclesiasticam pertinere. Melius enim [c 1Kb] omnis culpa uitabitur, si inter sacerdotes  Domini collatio frequentior habeatur, et emendationi pariter et caritati plurimum prestat adunata societas. Illic, si que cause nate fuerint, prestante Domino, ita poterunt terminari, ut contentio nulla resideat; sed [d 1Kb] sola inter fratres caritas coalescat. Si qua uero causa maior euenerit, que a tua fraternitate illic presidente non potuerit definiri, relatio tua missa nos consulat: ut reuelante Domino, cuius misericordie profitemur esse quod possumus, quod ipse nobis aspirauerit, rescribamus: ut cognitioni nostre pro traditione ueteris instituti et debita apostolice sedis reuerentia, nostro examine uindicemus: ut enim auctoritatem [e 1Kb] tuam uice nostra te exercere uolumus, ita nobis que illic componi non potuerint, uel qui uocem [f 1Kb] appellationis emiserit, reseruamus.



CAP. uI.


Hec itaque in omnium fratrum facies notitiam peruenire, ut nullus deinceps [g 1Kb] per ignorationem in obseruandis his que precepimus excusandi se reperiat facultatem. Ad ipsos etiam metropolitanos singularum prouinciarum nostra, quibus eos moneremus, scripta direximus: ut nouerint apostolicis obediendum esse sententiis, et tunc se nobis parere  cum fraternitati tue ex nostra delegatione ceperint, secundum ea que scripsimus, obedire. Cognouimus sane, quod non potuimus silentio preterire, a quibusdam fratribus solos episcopos tantum diebus Dominicis ordinari; presbyteros uero et diaconos, [h 1Kb] circa quos par consecratio fieri debet, passim quolibet die dignitatem officii sacerdotalis accipere; quod [i 1Kb] contra canones et traditionem Patrum 623 usurpatio corrigenda committit, cum mos quibus est traditus circa omnes sacros ordines debeat omnimodis custodiri; ita ut per longa temporum curricula, qui sacerdos uel leuita ordinandus est, per omnes clericalis officii ordines prouehatur: ut diuturno discat tempore, cuius et doctor ipse futurus est. Data pridie idus Ianuarias, Theodosio XuIII et Albino coss.



EPISTOLA [i 1Kb] uII. [k 1Kb] AD EPISCOPOS PER ITALIAM.



[l 1Kb] SYNOPSIS.

Plurimos Manicheorum uigilantia sua in urbe Roma detectos esse, et pari ab eis sollicitudine inuestigandos admonet.

[m 1Kb] LEO uniuersis episcopis per Italie prouincias constitutis in Domino salutem.



CAP. I.

In consortium uos nostre sollicitudinis [n 1Kb] aduocamus, ut uigilantia pastorali, [o 1Kb] ne quid diabolice licere possit astutie, commissis uobis gregibus diligentius consulatis: ne is qui Domini misericordia reuelante per nostram curam a nostris ouibus morbus [p 1Kb] abigitur, necdum uobis premonitis, et adhuc quid agatur ignaris, [q 1Kb] per uestras se dispergat Ecclesias, [r 1Kb] et suarum furtim cuniculos inueniat latebrarum,  624 [s 1Kb] ut quod a nobis in Urbe exstinguitur, tenebrosis apud uos radicibus seminetur. Plurimos impietatis Manichee sequaces et doctores in Urbe inuestigatio nostra reperit, uigilantia diuulgauit, auctoritas et censura cercuit: quos potuimus emendare, correximus; et ut damnarent Manicheum cum predicationibus [t 1Kb] et disciplinis suis publica in Ecclesia  professione, et manus sue subscriptione, compulimus; et ita de uoragine impietatis sue confessos, penitentiam concedendo, leuauimus. Aliquanti uero, qui ita [a 1Kb] se demerserant, ut nullum his auxiliantis posset remedium subuenire, subditi legibus, secundum Christianorum principum constituta, ne sanctum gregem sua contagione polluerent, per publicos iudices perpetuo sunt exsilio relegati. Et omnia que tam in Scripturis quam in occultis traditionibus suis habent profana uel turpia, ut nosset populus quid refugeret aut [b 1Kb] uitaret, oculis Christiane plebis certa manifestatione probauimus: adeo ut ipse [c 1Kb] qui eorum dicebatur episcopus, a nobis tentus, proderet flagitiosa in suis [d 1Kb] mysticis que teneret, sicut gestorum uos series poterit edocere. Ad instructionem enim  uestram etiam ipsa direximus: quibus lectis, omnia que a nobis deprehensa sunt nosse [e 1Kb] poteritis.



CAP. II.

Et quia aliquantos de his, [f 1Kb] quos hic, ne se absoluerent, arctior reatus inuoluerat, cognouimus aufugisse; hanc ad dilectionem uestram epistolam misimus [g 1Kb] per 625 acolythum nostrum; ut effecta certior sanctitas uestra, [h 1Kb] fratres karissimi, sollicitius agere dignetur et cautius, [i 1Kb] necubi Manichee peruersitatis homines plebes uestras facultatem ledendi, et huius sacrilegii possint inuenire doctores. Aliter enim nobis commissos regere non possumus, nisi [i 1Kb] hos, qui sunt perditores et perditi, zelo fidei Dominice persequamur; et a sanis mentibus, ne pestis hec latius diuulgetur, seueritate qua possumus  abscindamus. Unde hortor dilectionem uestram, obtestor et moneo, ut qua [k 1Kb] debetis et potestis sollicitudine uigiletis ad inuestigandos eos, necubi occultandi se reperiant facultatem. Ut enim habebit a Deo [l 1Kb] digne remunerationis premium, qui diligentius, quod ad salutem commisse sibi plebis proficiat, fuerit exsecutus; ita ante tribunal Domini de reatu negligentie se non poterit excusare, quicumque plebem suam, contra sacrilege persuasionis auctores, noluerit custodire. Data [m 1Kb] tertio kalendas Februarii, Theodosio Augusto XuIII et Albino uiris clarissimis consulibus.





626 [n 1Kb] EPISTOLA uIII. SEU CONSTITUTIO uALENTINIANI III. [o 1Kb] De. Manicheis. 

Imperatores THEODOSIUS et uALENTINIANUS Augusti [p 1Kb] ALBINO P. P. II.


Superstitio paganorum quoque damnata temporibus, inimica publice discipline, et hostis fidei Christiane, [q 1Kb] ad excidium sui clementiam nostram non immerito prouocauit. Manicheos loquimur, quos exsecrabiles, et toto orbe pellendos omnium retro principum statuta iudicarunt. Nec dissimulationem crimina [r 1Kb] nuper detecta patiuntur. Que enim et quam dictu audituque obscena in iudicio beatissimi pape Leonis, [s 1Kb] coram senatu amplissimo manifesta ipsorum confessione patefacta sunt? Adeo ut eorum quoque qui diceretur [t 1Kb] episcopus, et uoce propria proderet, et omnia scelerum suorum secreta perscriberet.  Quod notitiam nostram latere non potuit, quibus tutum non est negligere tam detestandam Diuinitatis iniuriam, et impunitum relinquere scelus quo non solum corpora deceptorum, sed etiam anime inexpiabiliter polluuntur. Unde, Albine, parens carissime [a 2Kb] A. A. illustris et magnifica auctoritas tua, 627 hac nos in eternum uictura lege [b 1Kb] statuisse cognoscat, quam in omnium prouinciarum faciet notitiam [c 1Kb] edictis propositis peruenire. Ut ubicumque terrarum quisquam Manicheorum fuerit deprehensus, penas, quas in sacrilegos iura sanxerunt, auctoritate publice seueritatis excipiat. Sitque publicum crimen, et omni uolenti sine accusationis periculo tales arguere sit facultas. Nec cuiquam licitum tutumque sit aut celare tales, aut talibus  [d 1Kb] conniuere: cum omnia de his a nobis confirmata sint retro principum [e 1Kb] constituta, ut nouerint uniuersi hac edictali lege proposita, Manicheos [f 1Kb] dignitate militie et urbium habitatione priuandos . Successiones nec capiant, nec relinquant,  Primates uniuscuiusque militie  decem  librarum auri multa percellat, [i 1Kb] si quem hac superstitione pollutum siuerint militare; neque enim aliquid [k 1Kb] nimium in eos uidetur posse decerni, quorum incesta peruersitas religionis nomine lupanaribus quoque ignota, [l 1Kb] uel pudenda committit. [m 1Kb] Dat. XIII kal. Iul. Rome ualent. A. uI, et Nomo u. c. coss.



628 EPISTOLA [n 1Kb] IX. [o 1Kb] AD DIOSCORUM ALEXANDRINUM EPISCOPUM.



[p 1Kb] SYNOPSIS.

I. De ordinatione episcoporum, presbyterorum et diaconorum, ut post sabbatum, uel circa exordia noctis que proxime succedit, uel mane ipso Dominico die celebretur.---II. De iteratione sacrificii, quod repetere oportet eadem festiuitatis die, cum et basilica angustior est quam ut totum simul populum capere queat, et ingens fidelium multitudo conuenit.

LEO episcopus DIOSCORO episcopo Alexandrino salutem.


Quantum dilectioni tue Dominice caritatis [q 1Kb] impendamus affectum, ex hoc poteris approbare, quod tua firmius fundare desideramus initia, ne quid caritati tue ad perfectionem deesse uideatur, cum tibi spiritalis gratie merita, [r 1Kb] ut probauimus, suffragentur. Paterna igitur et fraterna collatio debet sanctitati tue esse gratissima, et a te taliter suscipi, quemadmodum a nobis eam intelligis proficisci. Unum enim nos sentire oportet et agere, ut sicut legimus  in nobis quoque unum esse cor, et una anima comprobetur . [a 1Kb] Cum enim beatissimus Petrus apostolicum a Domino acceperit principatum, et Romana Ecclesia in eius permaneat institutis, nefas est credere quod [b 1Kb] sanctus discipulus eius Marcus qui Alexandrinam primus Ecclesiam 629 gubernauit, aliis regulis traditionum suarum decreta formauerit: cum sine dubio de eodem fonte gratie unus spiritus [c 1Kb] et discipuli fuerit et magistri, nec aliud ordinatus tradere potuerit, quam quod ab ordinatore suscepit. Non ergo patimur, ut cum unius nos [d 1Kb] esse corporis et fidei fateamur, in aliquo discrepemus; et alia doctoris, alia discipuli instituta uideantur.



CAP. I. Quo die sacerdotalis uel leuitica benedictio celebrari debeat.


[e 1Kb] Quod ergo a patribus nostris propensiore cura nouimus esse seruatum, a uobis [f 1Kb] quoque uolumus custodiri, ut non passim diebus omnibus sacerdotalis uel leuitica ordinatio celebretur; sed post diem sabbati, eius noctis que in prima sabbati lucescit, exordia deligantur [g 1Kb] , in quibus his qui consecrandi sunt ieiunis, [h 1Kb] et a ieiunantibus sacra benedictio conferatur. Quod eiusdem obseruantie erit, si mane ipso [i 1Kb] Dominico die, continuato sabbati ieiunio, celebretur, a quo tempore precedentis noctis initia non recedunt, [i 1Kb] quam ad diem resurrectionis, sicut etiam in Pascha Domini declaratur, pertinere non dubium est. Nam preter auctoritatem consuetudinis, quam ex apostolica nouimus uenire doctrina, [k 1Kb] etiam sacra Scriptura manifestat  , quod cum apostoli Paulum et Barnabam ex precepto Spiritus sancti ad Euangelium [l 1Kb] gentibus mitterent predicandum, ieiunantes et orantes imposuerunt eis manus: ut intelligamus quanta  et dantium et accipientium deuotione curandum sit, ne tante benedictionis sacramentum negligenter uideatur impletum. Et ideo pie et 630 laudabiliter apostolicis morem gesseris institutis, si hanc ordinandorum sacerdotum formam per Ecclesias quibus Dominus preesse te uoluit, etiam ipse seruaueris: ut his qui consecrandi sunt numquam benedictio nisi in die resurrectionis Dominice tribuatur, cui a uespera sabbati initium constat ascribi, et que tantis diuinarum [m 1Kb] dispositionum mysteriis est consecrata, ut quidquid est a Domino insignius constitutum, in huius diei dignitate sit gestum. In hac mundus sumpsit exordium. In hac per resurrectionem Christi, et mors interitum, et [n 1Kb] uita accepit initium. In hac apostoli a Domino predicandi omnibus gentibus  Euangelii tubam sumunt , et inferendum uniuerso mundo sacramentum regenerationis accipiunt. In hac, [o 1Kb] sicut beatus Ioannes euangelista testatur, congregatis in unum discipulis, ianuis clausis, cum ad eos Dominus introisset, insufflauit, et dixit: Accipite Spiritum sanctum; quorum remiseritis peccata remittuntur eis; et [p 1Kb] quorum detinueritis, detenta erunt . In hac denique promissus a Domino apostolis Spiritus sanctus aduenit ; ut celesti quadam regula insinuatum et traditum nouerimus, in illa die celebranda nobis esse mysteria sacerdotalium benedictionum, [q 1Kb] in qua collata sunt omnia dona gratiarum.



631 CAP. II. De iterando misse sacrificio, ut plebi superuenienti satisfiat.


Ut autem in omnibus obseruantia nostra concordet, illud quoque uolumus custodiri, ut cum solemnior [r 1Kb] queque festiuitas conuentum populi numerosioris indixerit, et [s 1Kb] . ea fidelium  multitudo conuenerit, quam recipere basilica simul una non possit, sacrificii oblatio indubitanter iteretur; ne his tantum admissis ad hanc deuotionem, qui primi aduenerint, uideantur hi, qui postmodum confluxerint, [a 1Kb] non recepti, cum plenum pietatis atque rationis sit, ut quoties basilicam, in qua agitur, presentia noue plebis impleuerit, [b 1Kb] toties sacrificium subsequens offeratur. [c 1Kb] Necesse est autem ut quedam pars populi sua deuotione priuetur, si unius tantum misse more seruato, sacrificium offerre non possint, nisi [d 1Kb] qui prima diei parte conuenerint. Studiose ergo dilectionem tuam et [e 1Kb] familiariter admonemus 632 ut quod nostre consuetudini ex forma paterne traditionis insedit, tua quoque cura non negligat: [f 1Kb] ut per omnia nobis et fide et  actibus congruamus. Propter quod remeanti filio nostro [g 1Kb] Possidonio presbytero, hanc ad fraternitatem tuam epistolam dedimus preferendam, qui [h 1Kb] nostris processionibus atque ordinationibus frequenter interfuit, et toties [i 1Kb] ad nos missus, quid in omnibus [i 1Kb] apostolice auctoritatis teneremus, agnouit. Data [k 1Kb] XI kalendas Iulias.



[l 1Kb] EPISTOLA X. [m 2Kb] AD EPISCOPOS PER PROuINCIAM uIENNENSEM CONSTITUTOS. In causa Hilarii Arelatensis episcopi.



SYNOPSIS.

I. Ecclesia Christo instituente collocata in Petri soliditate, a qua non recedendum. Hanc ille uiolat qui eius potestatem tentat infringere.--- 633 II. Hilarium arguit Ecclesiarum statum et concordiam perturbantem.---III. Celidonium ab Hilario depositum retractato iudicio sedi sue restitutum esse, exponit.---Iu. Proiectus episcopus, cui egrotanti alterum idem Hilarius substituerat, in integrum restitutus.---u. Ordinationem episcopi prouincialis metropolitano reseruandam.---uI. Sine cleri plebisque consensu, et extra diem legitimum neminem ordinandum.---uII. Hilario metropolitani dignitas et potestas in prouinciam uiennensem adempta.---uIII. Neminem pro leui causa communione esse pellendum.---IX. Ut preter Leontii antiquioris  episcopi consensum alterius prouincie concilium non indicatur.

[n 1Kb] Dilectissimis fratribus, uniuersis episcopis per uiennensem prouinciam constitutis, LEO Rome episcopus.



CAP. I.

Diuine cultum religionis, quem in omnes gentes omnesque nationes Dei uoluit gratia coruscare, [o 1Kb] ita Dominus noster iehsu Christus humani  generis Saluator instituit, ut ueritas, que antea legis et prophetarum preconio continebatur, per apostolicam tubam in salutem uniuersitatis exiret, sicut scriptum est: In omnem terram [a 1Kb] exiuit sonus eorum, et in fines orbis terre uerba eorum . Sed huius muneris sacramentum ita Dominus ad omnium apostolorum officium pertinere uoluit, ut in beatissimo Petro apostolorum omnium summo, principaliter [b 1Kb] collocarit; et ab ipso quasi quodam capite, dona sua uelit in corpus omne manare, ut exsortem se mysterii intelligeret esse diuini, qui ausus fuisset a Petri soliditate recedere. Hunc enim in consortium indiuidue [c 1Kb] unitatis assumptum, id quod ipse erat, uoluit nominari, dicendo: Tu es Petrus, et super hanc petram edificabo Ecclesiam  meam ; ut eterni templi edificatio, mirabili munere gratie 634 Dei, in Petri soliditate consisteret; hac Ecclesiam suam firmitate corroborans, ut illam nec humana temeritas posset appetere, nec porte contra illam inferi preualerent. uerum hanc petre istius sacratissimam firmitatem, Deo, ut diximus, edificante constructam, nimis impia uult presumptione uiolare quisquis eius potestatem tentat infringere, fauendo cupiditatibus suis, et id, quod accepit a ueteribus, non sequendo: cum nulli se subditum legi, nullis institutionis Dominice credit regulis contineri, a uestro nostroque, per noue usurpationis ambitum, more desciscens, presumendo illicita, et que custodire debuit, negligendo.



CAP. II.


uerum hec nos, Deo, ut credimus, aspirante, [d 1Kb] seruata circa uos nostre caritatis gratia, quam sanctitati uestre apostolica semper sedes, ut meministis, impendit, nitimur consilio maturiore corrigere, et uestrarum Ecclesiarum statum communicato uobiscum labore, componere, non noua instituentes, sed uetera renouantes: ut in status consuetudine, que nobis a nostris patribus est tradita, perduremus, et Deo nostro per boni operis ministerium, remotis perturbationum scandalis, placeamus. Nobiscum itaque uestra fraternitas recognoscat  apostolicam sedem, pro sui reuerentia a uestre etiam prouincie sacerdotibus, innumeris relationibus esse consultam, et per diuersarum, quemadmodum uetus consuetudo poscebat, appellationem causarum, aut retractata, aut confirmata fuisse iudicia: adeo ut seruata unitate spiritus in uinculo pacis, commeantibus hinc inde litteris, quod sancte agebatur, perpetue proficeret caritati: [e 1Kb] quoniam sollicitudo nostra, non sua querens, sed que sunt Christi, dignitatem diuinitus datam nec Ecclesiis, nec Ecclesiarum sacerdotibus abrogabat. Sed hunc tramitem semper inter maiores nostros et bene tentum, et salubriter [f 1Kb] custoditum Hilarius Ecclesiarum statum, et concordiam sacerdotum nouis presumptionibus turbaturus excessit; ita sue uos cupiens subdere  potestati, ut se beato apostolo Petro non patiatur esse subiectum, ordinationes 635 sibi [g 1Kb] omnium per Gallias Ecclesiarum uindicans, et debitam metropolitanis sacerdotibus [h 1Kb] in suam transferens dignitatem; ipsius quoque beatissimi Petri reuerentiam uerbis arrogantioribus minuendo: cui cum [i 1Kb] pre ceteris soluendi et ligandi tradita sit potestas , pascendarum tamen ouium cura specialius mandata est . Cui quisquis principatum estimat denegandum, illius quidem nullo modo potest minuere dignitatem; sed inflatus spiritu superbie sue, semetipsum in inferna demergit.



CAP. III.

Que igitur apud nos in causa Celidonii episcopi gesta confecta sint, et que Hilarius dixerit, dum cum eodem, presente supradicto episcopo,  audiretur, inditus chartis rerum ordo demonstrat. Ubi postquam Hilarius rationabile, quod in sanctorum concilio sacerdotum posset respondere, [i 1Kb] non habuit, ad ea se [k 1Kb] occulta cordis ipsius transtulerunt, que nullus laicorum dicere, nullus sacerdotum posset audire. Doluimus, [l 1Kb] fateor, fratres, et hunc eius mentis tumorem medelis patientie nostre curare tentauimus. Nolebamus etenim ea illi exacerbare uulnera, que sue anime insolentibus subinde sermonibus infligebat, et quem susceperamus ut fratrem, [m 1Kb] delinire magis ipsum, quamuis  ipse se suis responsionibus innodaret, quam contristare nostris interlocutionibus, nitebamur. Absolutus est Celidonius episcopus, quoniam se iniuste sacerdotio fuisse deiectum, manifesta testium responsione, ipso etiam presente, monstrauerat; ita ut, quod Hilarius nobiscum residens posset opponere, non haberet. Remotum est ergo iudicium, quod prolatum in hac sententia legebatur, quod tamquam [a 1Kb] uidue maritus sacerdotium 636 tenere non posset. Quod nos quidem seruantes legatia constituta, sollicitius uoluimus custodiri, non solum circa sacerdotes, sed circa clericos quoque minoris officii: ne ad sacram militiam hi permittantur accedere quibus sit tale coniugium, [b 1Kb] uel qui contra apostolicam disciplinam non unius tantum uxoris uiri fuisse monsirentur. Sed  sicut eos, quos factum suum non potest excusare, aut non admittendos, aut si [c 1Kb] fuerint, decernimus remouendos, ita quibus hoc falso obiicitur, [d 1Kb] habita necesse est examinatione purgemus, et suum officium perdere non sinamus. [e 2Kb] Mansisset namque in illum prolata sententia, si obiectorum ueritas exstitisset. Redditus itaque est Ecclesie sue, et huic, quam amittere non debuit, dignitati cepiscopus noster Celidonius, sicut gestorum series, et post decursam cognitionem sententia, que a nobis est prolata, testatur.



CAP. Iu.

Huic negotio sic finito, fratris et cepiscopi nostri Proiecti querela successit: cuius ad nos littere lacrymabiles et dolende, de superordinato sibi episcopo, sunt directe. Epistola quoque  ingesta est ciuium ipsius, et numerosa singulorum  subscriptione firmata, inuidiosissimis contra Hilarium plena querimoniis: quod Proiecto episcopo suo egrotare liberum non fuisset, eiusque sacerdotium in alium preter suam notitiam esse translatum, et tamquam in uacuam possessionem ab Hilario peruasore heredem uiuentis inductum. Quid hic fraternitas uestra sentiat, cuperemus audire. Quamquam de uestris animis nostra non debeat sententia dubitare: cum fratrem in lectulo constitutum, tam non infirmitate corporis aggrauari quam alio uideatis dolore 637 torqueri. Que spes illi de uita relinquitur, cui de sacerdotio suo desperatio, dum illi alter substituitur, irrogatur? Apparet [f 1Kb] quam mitis sit corde Hilarius, qui obesse presumptioni sue fraterne mortis credidit tarditatem. Quantum enim in se fuit, illi  subtraxit lucem, abstulit uitam, qui hunc [g 1Kb] dolorem in locum eius alterum subrogando, ne ad salutem illi recursus esset, iniecit. Esto ut [h 1Kb] breuis fratri euenerit humane conditionis consueta migratio, quid sibi Hilarius querit in aliena prouincia, et id quod nullus decessorum ipsius ante Patroclum habuit, [i 1Kb] quid usurpat? cum et ipsum, quod Patroclo a sede apostolica temporaliter uidebatur esse consessum, postmodum sit [i 1Kb] sententia meliore sublatum? Exspectarentur certe uota ciuium, testimonia populorum; quereretur honoratorum arbitrium, electio clericorum, que in sacerdotum solent ordinationibus ab his [k 1Kb] qui nouerunt Patrum regulas, custodiri: [l 1Kb] ut apostolice auctoritatis norma in omnibus seruaretur, qua precipitur ut sacerdos Ecclesie prefuturus,  non solum attestatione fidelium, sed etiam eorum  qui foris sunt testimonio muniatur , neque illius scandali relinquatur occasio, cum per pacem et Deo placitam concordiam consonis omnium studiis, qui doctor pacis futurus est, ordinatur.



CAP. u.

Sed ille insperatus nescientibus superuenit, et improuisus abscessit, cursu, ut didicimus, celeri itinera multa conficiens, et per longinquas prouincias tanta [a 1Kb] immaturitate discurrens, ut uideatur gloriam de scurrili uelocitate potius quam de sacerdotali moderatione captasse. Hec enim directarum ad nos ciuium uerba sunt litterarum: Ante abscessit quam eum uenisse 638 nossemus. Non est hoc redire, sed fugere, nec salubritatem impendere diligentie pastoralis, sed uim inferre latronis et furis, dicente Domino: Qui non intrat per ianuam [b 1Kb] in cortem  ouium, sed ascendit aliunde, hic fur et latro est . Non ergo Hilarius tam studuit episcopum consecrare quam eum potius qui egrotabat occidere, et ipsum quem superposuit male ordinando decipere. Nos tamen, quod uobis credimus Deo iudice placiturum, in commune cunctis fratribus consulentes, et male ordinatum submoueri, et episcopum Proiectum in suo sacerdotio permanere debere decreuimus: id statuentes ut si quisquam fratrum nostrorum in quacumque prouincia [c 1Kb] decesserit, is sibi ordinationem uindicet sacerdotis, quem illius prouincie metropolitanum esse constiterit. [d 1Kb] Due, ut uidemus, cause transacte sunt, in quibus tamen multa sunt que preter rationem ecclesiasticam uideantur esse commissa, et iusti iudicii debeant exspectare censuram.  Sed nos diutius hic non possumus immorari, cum ad alia que nobis cum uestra sanctitate sollicitius conferenda sunt prouocemur.



CAP. uI.

Militaris manus, ut didicimus, per prouincias sequitur sacerdotem, et [e 1Kb] armati presidii presumptione suffulto ad inuadendas per tumultum famulatur ecclesias, que proprios amiserint sacerdotes. Trahuntur ordinandi ante hoc officium, his quibus preficiendi sunt ciuitatibus ignorati. Ut enim notus qui fuerit et probatus per pacem petitur, ita  per uim necesse est, qui ignotus adducitur, imponatur. Obtestor et obsecro, et sub Dei uos inuocatione conuenio, prohibete, fratres, talia, et omnem dissensionis materiam de uestris prouinciis 639 remouete. Certe nos ante Deum absoluimus, qui uos, ne permittatis ultra hec fieri, conuenimus. Per pacem et quietem sacerdotes qui futuri sunt postulentur. Teneatur subscriptio clericorum, honoratorum testimonium, ordinis consensus et plebis. Qui [f 1Kb] prefuturus est omnibus, ab omnibus eligatur. Ordinationem sibi, ut ante iam diximus, singuli metropolitani suarum prouinciarum cum his qui ceteros sacerdotii antiquitate preueniunt, restituto sibi per nos iure defendant. Alienum ius alter sibi non audeat uindicare. Suis limitibus, suis terminis sit unusquisque contentus,  [g 1Kb] et priuilegium sibi debitum in alium transferre se posse, nouerit non licere. Quod si quis negligens apostolicas sanctiones, plus gratie tribuens personali, sui honoris desertor esse uoluerit, priuilegium suum in alium transferre posse se credens, non is cui cesserit, sed is qui intra prouinciam antiquitate episcopali ceteros preuenit sacerdotes, ordinandi sibi uindicet potestatem. Non passim, sed die legitimo ordinatio celebretur; nec sibi constare status sui nouerit firmitatem, qui non die sabbati uespere, quod lucescit in prima sabbati, uel ipso Dominico die fuerit ordinatus. Solum enim maiores nostri resurrectionis Dominice diem hoc honore dignum iudicauerunt, ut sacerdotes qui sumuntur hoc die potissimum tribuantur.



CAP. uII.


Suis unaqueque prouincia sit contenta conciliis, nec ultra Hilarius audeat conuentus indicere synodales, et sacerdotum Domini iudicia, se interserendo turbare. [h 1Kb] Qui non tantum nouerit se ab alieno iure depulsum, sed etiam uiennensis prouincie, [i 1Kb] quam male usurpauerat, potestate priuatum. Dignum est enim, fratres, antiquitatis 640 statuta reparari, cum is qui sibi ordinationem prouincie indebite uindicabat, talis in presenti etiam probatus fuerit [i 1Kb] exstitisse, ut cum ipse frequentius  temerariis et insolentibus uerbis sententiam damnationis expeteret, sue tantum ciuitatis illi sacerdotium, pro sedis apostolice pietate, preceptio nostra seruauerit. [a 1Kb] Non ergo intersit ulli ordinationi; non ordinet, qui meriti sui conscius, cum quereretur ad causam, turpi fuga se credidit subtrahendum, [b 1Kb] exsors apostolice communionis, cuius particeps esse non meruit: Deo, ut credimus, hoc agente, qui illum, inopinantibus nobis, et ad iudicia nostra pertraxit, et inter examinationes habitas, ne communionis nostre consors fieret, ut abscederet latenter, effecit.



CAP. uIII.

Nulli Christianorum facile communio denegetur, nec ad indignantis fiat hoc arbitrium sacerdotis, quod in magni reatus ultionem inuitus et dolens quodammodo debet inferre animus [c 1Kb] iudicantis.  Cognouimus enim pro commissis et leuibus uerbis quosdam a gratia communionis exclusos, et animam pro qua Christi sanguis effusus est, irrogatione tam seui supplicii sauciatam et inermem quodammodo, exutamque omni munimine, diabolicis [d 1Kb] incursibus, ut facile caperetur, obiectam. Certe [e 1Kb] si quando causa talis emerserit, ut pro commissi criminis qualitate aliquem iuste faciat communione priuari, is tantum pene subdendus est quem reatus inuoluit; nec particeps debet esse supplicii, qui consors non docetur fuisse commissi. Sed quid mirum eum in laicos talem existere, qui soleat de sacerdotum damnatione gaudere?



CAP. IX.

Unde quia nostra longe alia uidetur intentio, nam omnium Ecclesiarum statum 641 et  concordiam custodiri cupimus sacerdotum, ad unitatem uos uinculo caritatis hortantes et obtestamur, et affectione congrua commonemus, ut ea que a nobis Deo inspirante et beatissimo Petro apostolo, discussis  probatisque nunc omnibus causis decreta sunt, pro uestra pace et dignitate seruetis: certi non tam nostro quam uestro honori proficere, quod talia statuisse cognoscimur. Non enim nobis ordinationes uestrarum prouinciarum defendimus, quod potest forsitan ad deprauandos uestre sanctitatis animos Hilarius pro suo more mentiri; sed uobis per nostram sollicitudinem uindicamus, ne quid ulterius liceat nouitati, nec presumptori locus ultra iam pateat priuilegia uestra cassandi. Nostre [f 1Kb] etiam gratulationi hoc solum crescere profitemur, si et apostolice sedis diligentia apud uos illibata seruetur, et per sacerdotalis discipline custodiam honori uestro perire, quod suum est, [g 1Kb] improbis usurpationibus non sinamus. Et quoniam honoranda est semper antiquitas, fratrem  et cepiscopum nostrum [h 1Kb] Leontium probabilem sacerdotem, hac, si uobis placet, dignitate uolumus decorari: ut preter eius consensum alterius prouincie non indicatur a uestra sanctitate concilium, et a uobis omnibus, quemadmodum uetustas [i 1Kb] eius et probitas exigit, honoretur, metropolitanis priuilegii sui dignitate seruata. Aequum est enim, nec ulli de fratribus fieri uidetur iniuria, si his qui sacerdotii uetustate precedunt, pro etatis sue merito in suis prouinciis a sacerdotibus ceteris deferatur. Deus uos incolumes custodiat, fratres karissimi.





642 [i 1Kb] EPISTOLA XI, seu [k 1Kb] CONSTITUTIO uALENTINIANI III AUGUSTI, [l 1Kb] una cum precedenti Leonis pape epistola de eodem negotio missa in Gallias. De episcoporum ordinatione. 


[m 2Kb] Imperatores THEODOSIUS et uALENTINIANUS Augusti  AETIO uiro illustri, comiti et magistro utriusque militie et patricio.

Certum est et nobis et imperio nostro unicum esse presidium in superne Diuinitatis fauore, ad quem promerendum precipue [a 1Kb] Christiana fides et ueneranda nobis religio suffragatur. Cum igitur sedis apostolice primatum sancti Petri meritum, qui princeps est episcopalis corone, et Romane dignitas ciuitatis, sacre etiam synodi [b 1Kb] firmarit auctoritas, ne quid preter auctoritatem sedis istius inlicitum presumptio altentare nitatur. Tunc enim demum Ecclesiarum pax ubique seruabitur, si rectorem suum agnoscat uniuersitas. Hec cum hactenus inuiolabiliter fuerint custodita, Hilarius Arelatensis, sicut  uenerabilis uiri Leonis Romani pape fideli relatione comperimus, contumaci ausu inlicita quedam [c 1Kb] presumendo tentauit, et ideo transalpinas Ecclesias abominabilis tumultus inuasit, quod recens maxime testatur exemplum. Hilarius enim, qui episcopus [d 1Kb] Arelatensis uocatur, 643 Ecclesie Romane urbis [e 1Kb] inconsulto pontifice, iudicia, siue ordinationes episcoporum sola temeritate usurpans inuasit. [f 1Kb] Nam alios incompetenter remouit, indecenter alios inuitis et repugnantibus ciuibus ordinauit. Qui [g 1Kb] quidem, quoniam non facile ab his qui non elegerant recipiebantur, manum sibi contrahebat armatam, et claustra murorum in hostilem morem uel obsidione cingebat, uel aggressione reserabat, et ad sedem quietis, pacem predicaturos per bella ducebat. His talibus et contra  imperii maiestatem, et contra reuerentiam apostolice sedis admissis, per ordinem [h 1Kb] religiosi uiri Urbis pape cognitione discussis, certa [i 1Kb] in eum et de his quos male ordinauerat lata sententia est. Et erat quidem ipsa sententia per Gallias etiam sine imperiali sanctione ualitura. Quid enim tanti pontificis auctoritati [i 1Kb] in Ecclesiis non liceret? [k 1Kb] Sed nostram quoque preceptionem hec ratio probauit, ne ulterius nec Hilario, quem adhuc episcopum nuncupari sola mansueti presulis permittit humanitas, nec cuiquam alteri ecclesiasticis rebus arma miscere, aut preceptis Romani antistitis liceat obuiare. Ausibus enim 644 talibus fides et reuerentia nostri uiolatur imperii. Nec hoc solum, quod est maximi criminis, [l 1Kb] submouemus, uerum ne leuis saltem inter Ecclesias  turba nascatur, uel in aliquo minui religionis disciplina uideatur, hoc perenni sanctione [m 1Kb] censemus, ne quid tam episcopis Gallicanis quam aliarum prouinciarum contra consuetudinem ueterem liceat sine uiri uenerabilis pape Urbis eterne auctoritate tentare. Sed [n 1Kb] hoc illis omnibusque pro lege sit, quidquid sanxit uel sanxerit apostolice sedis auctoritas: ita ut quisquis episcoporum ad iudicium Romani antistitis euocatus uenire neglexerit, per moderatorem eiusdem prouincie adesse cogatur: per omnia seruatis, que diui parentes nostri Romane Ecclesie [o 1Kb] contulerunt Aeti P. K. A. Unde inlustris et preclara magnificentia tua presentis edictalis legis auctoritate faciet, que sunt superius statuta seruari, decem librarum auri multa protinus exigenda  ab unoquoque iudice qui passus fuerit precepta nostra uiolari. Et manu diuina: Diuinitas te seruet  per multos annos, parens karissime, [a 1Kb] Dat. uIII id. Iul. Rome ualentiniano A. uI et Nomo u. c. coss.





ADMONITIO IN EPISTOLAM SEQUENTEM. 


1 Cum triplex insignis uarietas, qua sequens epistola reperiri solet in mss. codicibus, et exinde triplici ratione seu forma in editis prodiit, plurimum difficultatis iniicit; tum uero Quesnelli disputatio notis et obseruationibus eius inserta, qua unam rationem retinere ac defendere, alias uero duas repudiare, et magnam epistole partem ueluti additamentum ab aliquo impostore confictum reiicere studuit, ita difficultatem adauget, ut sine ullo nouo codice, qui rem omnem probe conciliet, certum aliquid statuere et edere impossibile uideatur.

2. Prima epistole ratio a Merlino edita atque Sichardo, et per nos etiam secundo loco edenda, epistolam tantummodo producit ad medium caput nonum usque, atque terminat illis eiusdem capitis uerbis, iusta posthac ultione plectamus. Hec eadem ratio inuenitur in mss. codd. collectionis 5 a Quesnello uulgate, ex quibus duos ille commemorat, Thuaneum et Trecopitheanum, nos uero duos bibliothece Cesaree adiicere possumus signatos num. 39 et 42. Exstat etiam in mss. collect. 10 Isidori et collect. 12, ad quam pertinet codex a Merlino adhibitus, nec non Herouallianus ab eodem Quesnello laudatus; et in codd. collectionis 24 que sola inter collectiones posteriores hanc epistole formam exhibet; ac preterea inter huiusmodi codices censendi uictorinus, Regniacensis, et S. Martini Altisiodorensis, qui eamdem collect. 24 cum epistola huius forme eodem annotante preseferunt. His codicibus Quesnellus in secunda editione adiecit alios duos, quorum descriptionem post primam impressionem Roma accepit, nimirum Barber. 77 et 2888. Horum primus a nobis item obseruatus atque collatus, est XII circiter seculi, et uaria opuscula etiam posterioris eui continet, ex Leone autem hanc unicam epistolam exhibet. Alter uero antiquissimus et maiusculis litteris scriptus complectitur uetustam collect. 3, cui alium similem inuenimus in perantiquo uat. 1342. Nos insuper hanc eamdem epistole decurtate  rationem nacti sumus in tribus aliis collectionibus, nimirum in ms. uat. Regine collect. 1, in uetusto cod. Lucensi collect. 4 simili Colbertino 784, qui a Coustantio laudatur in prefat. ad Epistolas Roman. pontif. num. 89, ac preterea in manuscriptis collectionis 9 Hispanice, uat. 1341 et uindebon. Cesareo 41, ut pretereamus alia plura scripta exemplaria memoratarum collectionum 10, 12 et 24, que in prefat. ad epistolas recensuimus. Ita octo collectiones 1, 3, 4, 5, 9, 10, 12 et 24, ac peculiaris cod. Barb. 77, hanc primam epistole formam exhibent.

3. Secunda eiusdem forma edita est primum a Wendelino, dein a Pitheo, ac demum a uello et Iustello in collectione Dionysii Exigui. Hec autem omittit tria integra capita, sextum, septimum, et octauum, que in prima forma decurtata exhibentur; et postremis uerbis eiusdem prime forme, iusta posthac ultione plectamus, cetera addit, que usque ad finem integre epistole proferentur. Hec forma exhibetur in omnibus mss. codd. eius collectionis que Dionysiana uocatur, at uerius Hadrianea appellanda est, cum omnes hi codices ad Hadrianeam collectionem 7 uere pertineant, ad eam scilicet quam aliquot additamentis Dionysiana auctiorem, Hadrianus I pontifex Carolo Magno in usum Occidentalium Ecclesiarum tradidit. Hinc plurima huius collectionis inueniuntur ubique exemplaria, que hanc epistole formam tuentur. Duos tantum codices Thuaneos Gallicanos laudauit Quesnellus; sed multo plures in Galliis diffusos memorat P. Coustantius in prefatione laudata num. 128, inter quos unus est anni 805. Multos item antiquos ipsi Rome uidimus, quos nominauimus in prefat. ad epistolas num. 16. His addi possunt etiam codices collectionis 8, num. 17 indicati, qui Hadrianeam collectionem initio exhibent.

4. Tertia editionis forma ex utraque anteriori conflata, quam editionem mixtam nuncupabimus, aliter in mss., aliter in editis inuenitur. In codicibus enim quos uidimus, omissis capitibus 6, 7, 8, et dimidio noni, tota Hadrianea editio primum exhibetur, fere cum chronica notatione Dat. Iu idus Augusti. Dein subiiciuntur uelut appendix memorata capitula omissa et sumpta ex prima decurtata editione usque ad eius finem, ita ut repetantur illa: Cum itaque omnibus, etc., que in editione decurtata epistolam claudunt, in Hadrianea autem suo loco capite nono inserta fuerant. Hanc lectionem Quesnelllus reperit in duobus mss. Thuaneis, et uno Cantabrigensi. Nos reperimus in mss. quatuor collectionum 11, 20, 21 et 23, ad quas referri tres a Quesnello laudatos codices nichil ambigimus. Collectio 11, a qua cetere collectiones hanc editionis formam uidentur sumpsisse, precipue consideranda est, cum antiquior sit Hincmari etate, uti probauimus in prefat. ad epistolas num. 23. In uno tantum codice ueneto S. Marci 79 collectionis 22 hanc tertiam rationem nacti sumus absque repetitione extremi capitis Cum itaque de omnibus, etc., ita ut lectioni Hadrianee tria tantum capita omissa ex ed tione decurtata subiiciantur usque ad illa, uel corpore perdidisse. In editis autem Leonis Quesnello anterioribus ac in Conciliorum uulgatis que ex codicibus huius tertie lectionis profecta sunt, editores, cum hanc formam incongruam deprehendissent, tam ob chronicam notam sitam ante tria capitula 6, 7 et 8, quam ob importunam repetitionem periodi Cum itaque de omnibus, nulla licet codicum auctoritate fulti, dederunt primo editionem Hadrianeam, excepta extrema periodo, Si que uero alie sunt cause, terminantes illis uocibus, qui consecrabantur, exciperet; mox subdiderunt ex decurtata editione tria capitula 6, 7 et 8, omittentes repetitionem periodi, Cum itaque de omnibus; ac tandem post uerba octaui capitis reiecerunt periodum, Si uero alie sunt cause, etc., atque chronicam notam, quibus epistolam conclusere.

5. Hinc autem nichil mirum si Quesnellus sollicitus de corrigendis ex fide codicum uulgate S. Leonis editionis erroribus, hanc impressam editionem, que nullis mss. nititur, repudiauit. Cum uero in ipsis codicibus tantam uarietatem perspiceret, nec unum codicem nancisci potuisset, qui aptum omnia conciliandi modum suggereret; primam editionis rationem, quam in antiquioribus collectionibus, et mss. descriptam uidit, retinendam et uindicandam putauit. Secundam uero rationem editionis Hadrianee eo libentius reiecit, quod in ea nonnulle Romane sedis prerogatiue preferantur, in quas cum non bene esset animatus, apertam interpolationem, pluresque imposture gradus in eius editionis, ut uocat, additamentis uidere sibi uisus est, quos in notis latissime exposuit.

6. Qui uero non perinde in Romanorum pontificum priuilegia infensi, etsi Gallicanis principiis imbuti, Quesnelli notas ad calculos reuocarunt, approbandam quidem censuerunt editionem decurtatam prime  forme, at non idcirco repudianda credidere Hadrianee editionis additamenta, nec efficacia et conuincentia existimarunt que contra hec a Quesnello afferuntur. Inter hos Stephanus Baluzius, tom. II Capitularium pag. 1249, eius argumentis expensis pronuntiauit: Nihil uideo discipline tum in Ecclesia Romana recepte contrarium. Quamuis autem Quesnellus in secunda editione hanc Baluzii animaduersionem ueluti infirmam, nec responsione dignam, traduxerit, eo quod ibidem Baluzius hac de re incidenter agens, probationes fusius in dissertationis rationem afferendas non credidit; quam ratum tamen ac firmum haberi debeat quod ab ipso affirmatum est, ex iis que in Quesnellianas notas obseruabimus exploratum fiet. Coustantius, qui et primam et secundam Quesnelli editionem legit, quique in celeberrima editione Epistolarum Romanorum pontificum quante peritie et critices sit omnibus eruditis constat, non solum sincerum habuit Hadrianee editionis fragmentum a Quesnello reiectum, uerum etiam initio tomi secundi, quem edendum parauerat, idem fragmentum a Quesnelli censuris uindicandum suscepit, uti testatur P. Simon Mopinot in epistola De noua editione Epistolarum summorum pontificum typis impressa an. 1724, ubi indicatis secundi tomi capitibus, in quibus Coustantius precipue laborauit, hec de Leonis Epistolis traduntur: Asserentur eidem pape littere quedum in spuriorum classem temere amandate, quas inter non infimum sane locum tenet preclarum illud de Lupicini episcopi ad sedem apostolicam appellatione fragmentum epistole prime  perperam, ut uidetur, insertum. Est fragmentum huius epistole in Hadrianea editione contentum, quod a Quesnello expungitur.

7. Ex his autem P. Mopinot uerbis liquet sane Coustantium uoluisse hoc fragmentum defendere. At non in ipsa epistola inserendum, sed uelut additamentum eidem subiiciendum credidisse uidetur, uti innuunt etiam illa ipsius Coustantii tom. I Epist. Rom. pontif. pag. 969, not. a, quibus hoc fragmentum Leoninum ac sincerum allegaturus, uti a se edendum erat tomo secundo, his uerbis utitur: In additamentis ad epistolam primam Leonis. Id ex eo ortum est quia nullum codicem reperit preferentem integram et genuinam huius epistole lectionem ac formam, qua suus proprius locus ei fragmento tribueretur. Hec autem sors nobis feliciter obtigit. Etenim a P. Lectore Philippo Maria Sereno ord. Pred. nobis perhumaniter communicatum fuit huius epistole exemplar summa diligentia transcriptum ex peculiari codice Florentino collect. 13 signato num. 182, seculi XII, de cuius antiquiori ac precipua origine quoad Leonis Epistolas, in prefatione num. 29 satis diximus. In hoc autem exemplari omnia utriusque editionis decurtate et Hadrianee uerba, que in tot antiquis codicibus prostant, et uel e stylo Leonina manifestantur, uno naturali contextu probe connectuntur, ita ut nichil excludatur, peruertatur nichil.

8. Codices pro editione decurtata siue a Quesnello producti, siue a nobis inuenti, quibus potissimum illius argumentum innititur, id unum probant, hanc epistole partem genuinam esse, non uero integram epistolam exhiberi demonstrant. Quod ne cui mirum uideatur, alia similiter decurtata in iisdem mss. et collectionibus consideret. Sic mss. libri collectionis Hispanice et Isidoriane, et mss. etiam Operum et Epistolarum S. Leonis collectionis 24, qui hanc epistolam decurtatam exhibent, decurtatam pariter proferunt epistolam S. Petri Chrysologi ad Eutychem, et media quidem parte deficientem, que tamen in omnibus tum Grecis tum Latinis concilii Chalcedonensis codicibus collectionis 17 integra legitur. In omnibus etiam collectionibus et mss. Latinis Sardicense concilium mutilum prefertur sine tribus extremis canonibus, qui in Grecis exemplaribus continentur. In cod. uat. 1341, et in tribus aliis Gallicanis laudatis a Coustantio , qui exhibent collectionem Hispanicam Innocentii I, epistola ad episcopos synodi Toletane decurtata est, cum in ea desint numeri 2, 3, 4, 5, 6, 8, et pars etiam numeri primi. In mss. collectionis Hadrianee solum initium describitur litterarum Hormisde ad presbyteros, diaconos et archimandritas secunde Syrie, quas manuscripta collectionis prestantissime 14 integras conseruarunt. Et, ut alia eiusdem generis omittamus, in ipsa collect. 5 Quesnelliana num. 51, capite diminuta affertur Gelasii epistola ad Orientales. Quidni igitur pariter mutila proferri potuit epistola Leonis ad Africanos?

9. Exemplar quidem huius epistole, quod sine tribus capitibus editionis decurtate, et cum alio longiori additamento legitur in collectione Hadrianea, esto non sit a Dionysio insertum sue collectioni, uti Quesnellus in notis optime coniecit, immo etiamsi adiectum ei collectioni fuisset circa Gregorii II tempora, quemadmodum ille opinatus est, nimirum circa initium octaui seculi, non tamen idcirco interpolatum aut supposititium probari potest. In uniuersis enim documentis que Hadrianee collectioni leguntur inserta, nichil apocryphum aut interpolatum deprehenditur. Cum uero stylus huius epistole totusque contextus Leoni omnino congruant, argumenta autem a Quesnello obiecta nichil conuincant, ut ex nostris obseruationibus ad eius notas patebit, de huius unius documenti authenticitate ac sinceritate non nisi temere dubitare licet.

10. Neque difficultatem moueat defectus trium capitum 6, 7 et 8, que in editione decurtata exstant, et ex antiquissimis mss. atque collectionibus genuina noscuntur. Allata enim exempla similium defectuum, que in aliis prestantium collectionum documentis paulo ante indicauimus, hos defectus non infrequentes ostendunt. Celebrem Leonis epistolam 14, ad Anastasium, que in pluribus collectionibus integra est, duobus capitibus tertio et quarto pretermissis, descriptam reperimus in duobus antiquis mss. uat. 1347 et uat. Palat. 579, ex quibus si alii codices uel collectiones illam sumpsissent, parem defectum preferrent, nec tamen ea idcirco in suspicionem uocari posset. Nonne quedam etiam Gelasii littere in aliquot collectionibus breuiores sunt quam in Conciliis edite fuerunt? Celeberrima est eius pontificis epistola ad Dardanos, que non solum in Quesnelli collectione 5, cap. 50, uerum etiam in omnibus fere mss. aliarum antiquarum collectionum tribus longioribus et nouem breuioribus membris caret, que tamen leguntur in mss. prestantissime collect. 14, et exinde in Romana Epistolarum pontificum editione, ac in tomis Conciliorum edita sunt; quo ampliori exemplo Facundum Hermianensem usum fuisse haud dubitari potest. Sicut autem in memoratis paulo ante mss. epistole Innocentii I, ad Toletanos, retentis solis decretis generalibus, cetera que ad singulares causas et personas pertinent, pretermissa fuerunt, ita idipsum in hac Leonis epistola Hadrianee collectionis auctori placuisse uidetur: tria enim omissa capita singulares personas causasque respiciunt.

11. Porro uerum non est, quod putauit Quesnellus, hanc editionem huius epistole sub Gregorii II etate Dionysiano codici fuisse adiectam, eo quod recentius Hadrianei codicis documentum ad hunc Gregorium pertineat. Inter uaticanos nimirum codices reperimus signatum num. 5845 continentem puram Dionysii collectionem, quam uti rarissimam Coustantius laudauit, queque desinit in epistolis Anastasii II. In hoc autem codice, qui antiquissimus est, et Decretalibus premittit Dionysii epistolam ad Iulianum presbyterum in hoc uno ms. inuentam, et ex eodem editam, post descriptam puram collectionem Dionysii eodem antiquo charactere appendix subiicitur, in qua primo ponuntur tria concilia Symmachi pape, unum an. 501, alterum an. 502, ac tertium an. 499, tum uero afferuntur tituli sex decretorum pape Hilari, duo Simplicii, et unus Felicis; ac post titulos ipsa decreta recitantur: que omnia postea Hadrianee collectioni suo loco iuxta ordinem temporum fuerunt inserta. Post decretum autem Felicis pag. 155 describitur Leonis epistola cum hoc titulo: In causa Lupicini episcopi: Leo uniuersis episcopis per Cesariensem Mauritaniam constitutis. Cum  de ordinationibus, et reliqua cum eadem Hadrianee editionis forma atque lectione. Subiicitur huic epistole Leonis pag. 157: Epistola Zosimi ad presbyteros Rauenne directa. Zosimi commonitorium presbyteris et diaconibus qui Rauenne sunt. Ex relatione, etc., que in eodem Hadrianeo codice legitur. Tandem post hanc epistolam, ueluti nouum additamentum sequitur tabula capitum 79, ipsaque documenta post tabulam subiiciuntur. De his alibi fusius erit dicendum. Nunc satis sit memorare quinque priora documenta, que sic afferuntur:

Pag. 159. I. Iustinus Augustus Hormisde. Quo fuimus semper, etc.

Pag. 160. II. Exemplar precum a clericis et monachis Antiochenis, Hierosolymitanis. etc., ad Iustinum. Haurite aquam cum letitia, etc.

Pag. 161. III. Hormisda Iustino. Interea que ad unitatem Ecclesie, etc.

Pag. 164. Iu. Hormisda presbyteris, diaconibus et archimandritis secunde Syrie. Lectis litteris, etc.

Eadem pagina. Incipit constituta pape Gregorii iunioris. In nomine Domini, etc.

Hec quoque documenta nec plura nec pauciora sunt illa que in Hadrianeis mss. Dionysiane collectioni addita, et suo loco in ordinem chronologicum inserta inueniuntur. Ex modo autem diuerso quo in hoc codice pure Dionysiane collectioni subiiciuntur, palam fit eidem omnia simul uno eodemque tempore non fuisse adiecta, sed saltem duplici. primum documenta premissa tabule capitum 79, dein quinque prima huius tabule capita. Hec postrema, que in Gregorio II desinunt, potuerunt adiici huius pontificis euo aut paulo post. Idem uero censendum non est de iis documentis que huic tabule premissa ad multo antiquiores pontifices pertinent, et forte addita fuere paulo post Symmachi mortem, quippe is est ultimus inter pontifices quorum decreta in ea prima appendice recitantur: et primo quidem loco synodi eiusdem referuntur, eo quod hic pontifex recentioris memorie esset, unde fortasse peculiari formula sancte memorie uocatur in titulo synodi an. 502, id quod etiam in ipsa orbe Roma hoc additamentum fuisse subiectum indicare uidetur. Enimuero si hec documenta premissa tabule capitum 79, post obitum Hormisde adiecta fuissent, huius quoque pontificis monumenta collector non disiunxisset a documentis Symmachi immediati eius predecessoris, nec ea collectori secunde appendicis subiicienda reliquisset.

12. Quod si he obseruationes et coniecture iudicentur probabiles, uti sane nobis uidentur, iam additio epistole Leonis ad Africanos postea inserta collectioni Hadrianee cum controuerso fragmento ad Dionysii circiter tempora euehitur, cum is quoque post Symmachum sub Hormisda Rome floruerit; et ita uerum efficitur, hanc epistolam Dionysiane collectioni accessisse circa quinquagesimum post Leonem annum, adeo ut summe uideatur esse temeritatis  suspicari in ipsa urbe Roma scribenti et colligenti authenticos codices defuisse. Sicut enim dubitandum non est de adiecta Zosimi epistola, aut de Symmachi conciliis, ita nec ambigendum de hac epistola Leonis, que eodem auctore simul addita fuit. Hinc autem Hadrianee collectionis origo detegitur; neque enim aliud in ea factum est, nisi seruato temporum ordine quedam documenta Dionysiane collectioni inserere, que duplici additamento ac duplici tempore huic collectioni iam diu ante Hadriani pontificatum, ordine perturbato, subiecta fuerant.

13. Porro eximius codex Florentinus S. Marci collect. 13 ex decurtata et Hadrianea editione integram epistolam prefert. Nec mirum sit in unico codice, seu collectione, hanc epistolam integram reperiri, que in aliis omnibus antiquiorum collectionum uarie mutila, seu imperfecta legitur. Nam etiam laudata Gelasii epistola ad Dardanos in pluribus iisque antiquis codicibus et collectionibus breuior est, ac in sola collectione 14 longior reperitur. Idem uero Florentinus codex decurtate et Hadrianee editionum partes suo loco probe collocatas representat. Primo enim totam exhibet editionem decurtatam cum iis quoque tribus capitibus 6, 7 et 8, que in Hadrianea fuerunt pretermissa; tum uero extremis uerbis eiusdem editionis decurtate commode et contextui maxime congruenter subiicit in eos specialius commouendi et reliqua eius fragmenti, quod in Hadrianea usque ad finem suppletur. Adde quod hic Florentinus codex non solum habet hoc Hadrianeum fragmentum, quod a Quesnello perperam supposititium creditur, uerum etiam lectiones plerumque exhibet Hadrianeas in iis pariter capitibus que decurtate et Hadrianee editionibus communia sunt. Quesnellus, qui Hadrianeam formam reiicit, et decurtate editionis codices effert, lectiones Hadrianeas lectionibus editionis decurtate non paucis in locis pretulit, quod cum sua hypothesi minus coheret. Ita enim altere ab alteris nonnullibi discrepant, ut non aliquo tantum uerbo, sed integris membris atque sententiis dissideant. Id autem suspicionem nobis uehementissimam iniicit duplex huius epistole exemplar inter ipsius Leonis scripta inuentum fuisse, ex quo tantum discrimen prodierit. Amanuensium enim oscitantie uel arbitrio tribui quidem possunt unius uel alterius uocis uariantes, cum presertim sensum aut stylum uitiant. Sed tanta uerborum ac sententiarum uarietas, que etsi pluribus quandoque uerbis producta, eiusdem tamen auctoris stylum ubique refert , non amanuensibus, sed ipsi auctori tribuenda uidetur, qui idem opus prima manu scriptum, secundis curis alicubi emendaturus, uel etiam aucturus, diuersis uerbis ac sententiis inductis iterum scripserit.

14. P. Coustantius discrimen illud, quod memorauimus in Gelasii epistola ad Dardanos, que in aliis codicibus breuior, in aliis prolixior est, ex eo pendere credidit, quod eadem illa epistola sub duplici forma ab ipsomet Gelasio prodierit; idemque postea Hormisde et Gregorio, antea uero Leoni nostro euenisse opinatus est. Lege uindic. ueter. codd. confirmat. cap. 13, pag. 713. Id huic epistole contigisse ex antea obseruatis probabilissimum nobis est. S. Leo scripserat, ut uidetur, prima manu epistolam, qualis dabitur ex mss. editionis decurtate; et ex hoc exemplo olim edito uel inuento hanc epistolam sumpserunt auctores collectionum eiusdem editionis. Posteriori uero manu, cum forte superuenisset aliquid noui, ex. gr., causa Restituti episcopi, quem nunc, quasi post illa que Potentius retulerat, conquestum tradit cap. 10 S. pontifex exscribens eamdem epistolam, nonnulla aliis uerbis exposuit, quedam autem pro nouitate cause adiecit. Ita etiam epistolas 30 et 31, que partim eisdem, partim diuersis uerbis eadem super re ad Pulcheriam date in distinctis et antiquissimis collectionibus inueniuntur, unius eiusdemque epistole duplex exemplum esse in admonitione ostendemus. In subiectis uero litteris ad Africanos, illud longum fragmentum, quod in collectione Hadrianea legitur, secundis quidem curis uidetur adiectum, ob quasdam notitias que superuenerunt post relationem Potentii, referente fortassis episcopo Dauid, qui in eo fragmento memoratur, uel aliis qui ex Africa Romam transmigrauerant, et indicantur illis lectionis Hadrianee uerbis, commeantium sermo perferret. Hinc S. pontifex prime lectioni editionis decurtate c. 9, Cum itaque de omnibus, secundis curis inseruit particulam fere, que in Hadrianea editione legitur, eo quod nonnulla accessissent que antea scriptis adiicienda fuerunt. Neque difficultatem moueat sermo de uirginibus ui barbarica oppressis, repetitus cap. 8 et 11; nam capite 8 docet quid ipse uirgines de se sentire debeant; capite autem undecimo, quid de iisdem sit ab episcopis agendum decernit. Immo hec duplex de eiusmodi uirginibus mentio satis insinuat  Hadrianee editionis fragmentum non ad alias Leonis litteras, que forte perierint, ut non nemo opinatus est, sed ad hanc eamdem pertinere epistolam 12, uti in ms. Florentino exhibetur. Quod multo magis confirmant illa uerba, que  capiti undecimo inseruntur in eodem codice, ut superius dictum est.

15. Pretulimus uero in editione integre epistole, quam primo loco dabimus, lectiones Hadrianeas lectionibus codicum epistole decurtate, non solum quia Hadrianeas lectiones sequitur codex Florentinus, ex quo integra epistola uti a Leone scripta fuit ad nos peruenit; uerum etiam quia lectiones eiusmodi eidem auctori epistolam recolenti et emendanti magis placuisse uidentur. Enimuero he adeo congrue sunt, ut ipse Quesnellus easdem fere pretulerit lectionibus eorum codicum qui decurtatam epistolam continent. Ne uero quispiam utriusque editionis integre et decurtate lectionibus fraudetur, post editam epistolam integram ex lectione mss. Florent. et Hadrian cum suis uariantibus, eamdem decurtatam subiiciemus presertim ad exemplar antiquissimi libri Barb. 2888, et alterius similis uat. 1342, qui a Montfauconio, tom. I Biblioth. pag. 131, codex elegantissimus et uetustissimus nuncupatur; atque uariantes aliorum codicum, qui eamdem epistolam pariter decurtatam preferunt, annotabimus. Quicumque autem hanc decurtatam editionem, quam nemo hactenus exacte expressit, cum integra conferet , speramus fore ut nobis calculos adiiciens, istam ab ipso auctore emendatam atque auctam fateatur.

16. Quoad tempus uero huius epistole, recte quidem in notis statuit Quesnellus eam scriptam fuisse ante an. 455, quo ualentinianus III occisus fuit. Cum enim exarata noscatur dum Mauri Romano adhuc imperatori catholico subessent, et idcirco multi ex Africa Romam subinde accederent, post ipsius autem ualentiniani necem, iidem a uandalis Arianis catholicorum persecutoribus fuissent subacti, Romanus pontifex ei prouincie amplius ita facile prouidere non poterat in iis que hac in epistola exprimuntur. Porro cum certum huius annum constituere Quesnellus nequiret, illam primo loco edendam putauit, non tam ut suppleret defectui epistolarum que initio pontificatus a Leone scripte fuerunt, quam ne ceterarum, que exstant, et certa notatione chronica signantur, ordinem interrumperet; et solum in marginali postilla eam scriptam indicat circa pontificatus Leonis exordia, et in notis circa an. 443. Bellum sane quod inter ualentinianum imperatorem et Gensericum uandalorum regem in Africa uiguit, litterarum eiusmodi commercium impedisse uidetur. uiguit autem hoc bellum usque ad an. 442, quo Prosper in Chronico tradit: Cum Genserico autem a ualentiniano Augusto pax confirmata, et certis spatiis Africa inter utrumque diuisa est. Ex nouella 23 lib. II liquet an. 445 ex Africanis prouinciis ualentiniano relictis legatos Romam uenisse, et lege fuisse sancitum ut ad prefectum Urbis appellare liceret. Hac forte appellationum occasione quedam apud Mauros illicite usurpata ad S. pontificem commeantium sermo pertulit. Igitur probabilius et cautius inter hunc an. 445 et an. 455 hec epistola collocanda est. Porro Leo cap. 1 significat se a commeantibus ex Africa didicisse, que per occasionem temporis imparati, id est belli tempore, in uariis Mauritanie ciuitatibus perperam gesta fuerant. Hec autem credibile est ab illis didicisse post compositam pacem potius an. 445, cum appellationum occasione plures probabiliter Romam transmisere quam serius. Ut autem congruum tempus detur transmissioni et relationi Potentii, qua accepta Leo hanc epistolam scripsit, hec data uidetur circa an. 446.



657 EPISTOLA [a 1Kb] XII. AD EPISCOPOS AFRICANOS PROuINCIAE MAURITANIAE CAESARIENSIS.
Nunc primum integre edita ex ms. Florentino S. Marci.



[b 1Kb] SYNOPSIS.

I. Ordinationes per tumultum factas redarguit.---II. Quid sit cito manus imponere.--- III. Nonnisi unius uxoris uiros debere esse diaconos, presbyteros et episcopos.---Iu. Non rudes ac neophytos ordinari debere.---u. Ex laicis ordinati tolerantur a Leone, non uero bigami.---uI. De Donato ex Nouatianis conuerso, et Maximo ex Donatistis. ---uII. De Aggaro et Tyberiano ex laicis, et per tumultum ordinatis.---uIII uirgines per uim oppressas incontaminatis se comparare non debere.---IX. Hortatur ad obedientiam, et inobedientibus penas minatur.---X. Quibus in locis episcopi debeant ordinari, et de petitione episcopi Restituti.---XI. Quid agendum de memoratis uirginibus ui barbarica oppressis. ---658 XII. De causa Lupicini episcopi.  ---XIII. De causis ecclesiasticis uentilandis et ad sedem apostolicam referendis.

[c 1Kb] LEO urbis Rome episcopus uniuersis episcopis per Cesariensem Mauritaniam constitutis in Domino salutem.



CAP. I.

Cum de ordinationibus sacerdotum quedam  apud uos illicite usurpata crebrior ad nos commeantium sermo perferret, ratio pietatis exegit ut [d 1Kb] pro sollicitudine quam uniuerse Ecclesie ex diuina institutione dependimus, rerum fidem studeremus agnoscere: uicem cure nostre proficiscenti a nobis [e 1Kb] fratri et consacerdoti nostro Potentio delegantes, qui secundum scripta que per ipsum ad uos direximus, de episcopis quorum culpabilis ferebatur electio quid ueritas haberet inquireret, nobisque omnia fideliter indicaret. Unde quia idem plenissime notitie nostre cuncta reserauit, et sub quibus qualibusque rectoribus quedam Christi plebes in partibus prouincie Cesariensis habeantur, sincera nobis relatione patefecit, necessarium fuit ut dolorem cordis nostri, quo [f 1Kb] pro Dominicorum gregum periculis estuamus, datis nunc quoque ad dilectionem uestram litteris  promeremus, [g 1Kb] mirantes tantum apud uos [h 1Kb] per occasionem temporis impacati aut ambientium 659 presumptionem, aut tumultum ualuisse popularem, ut indignis quibusque et longe extra sacerdotale meritum constitutis pastorale fastigium et gubernatio  Ecclesie dederetur. Non est hoc consulere populis, sed nocere, nec prestare regimen, sed augere discrimen. Integritas enim presidentium salus est subditorum, et ubi est incolumitas obedientie, ibi sana est forma doctrine. [a 1Kb] Principatus autem quem aut seditio contulit, aut ambitus occupauit, etiamsi moribus atque actibus [b 1Kb] non offendit, ipsius tamen initii sui est perniciosus exemplo, et difficile est ut bono peragantur exitu, que malo sunt inchoata principio.



CAP. II.

Quod si in quibuslibet Ecclesie gradibus prouidenter scienterque curandum est ut in Domini domo nichil sit inordinatum nichilque preposterum, quanto magis elaborandum est ut in electione eius qui supra omnes gradus constituitur non erretur? Nam totius familie Domini status et ordo nutabit, si  quod requiritur in corpore, [c 1Kb] non inueniatur in capite. Ubi est illa beati Pauli apostoli per Spiritum Dei emissa preceptio, qua in persona Timothei omnium Christi sacerdotum numerus eruditur, [d 1Kb] et unicuique nostrum dicitur: Manus cito nemini imposueris, neque communices peccatis alienis ? [e 1Kb] Quid est cito manus imponere, nisi ante etatem maturitatis, ante tempus examinis, [f 1Kb] ante meritum obedientie, ante experientiam discipline sacerdotalem honorem tribuere non 660 probatis? Et quid est communicare peccatis alienis, nisi et talem effici ordinantem, qualis est ille qui non meruit ordinari? Sicut enim boni operis sibi comparat fructum qui rectum [g 1Kb] tenet in eligendo sacerdote iudicium, ita graui semetipsum afficit damno qui [h 1Kb] in suum  collegium assumit indignum. Non ergo in cuiusquam  persona pretermittendum est quod institutis generalibus continetur, nec putandus est honor ille legitimus qui fuerit contra diuine legis precepta collatus.



CAP. III.

Dicente enim Apostolo [i 1Kb] ut inter alias electionis regulas is episcopus ordinetur quem unius uxoris uirum fuisse [i 1Kb] aut esse constiterit , tam sacrata semper habita est ista preceptio, ut etiam de muliere sacerdotis eligendi eadem intelligeretur seruanda conditio; ne forte illa, priusquam [k 1Kb] in matrimonium eius ueniret, qui aliam non habuisset uxorem, alterius uiri esset experta coniugium. Quis igitur [l 1Kb] tolerare audeat quod in tanti sacramenti perpetratur iniuriam, cum huic magno uenerandoque mysterio nec diuine quidem legis statuta defuerint, quibus euidenter est definitum ut uirginem  sacerdos accipiat [m 1Kb] uxorem , et alterius torum nesciat coniugis, que uxor futura est [n 1Kb] sacerdotis? Iam tum enim in sacerdotibus figurabatur Christi et Ecclesie spiritale coniugium, [o 1Kb] ut quoniam uir caput est mulieris , discat Sponsa uerbi non alium uirum nosse quam Christum, qui merito unam eligit, unam diligit et 661 aliam preter ipsam suo consortio non adiungit. Si ergo etiam in ueteri Testamento hec sacerdotalium coniugiorum forma seruata est, quanto magis [p 1Kb] sub Euangelii gratia constituti, apostolicis debemus seruire preceptis, ut quamlibet quis bonis moribus preditus, et sanctis operibus inueniatur ornatus; nequaquam tamen uel ad diaconi gradum, uel ad presbyterii honorem, uel  ad episcopatus culmen ascendat, si aut ipsum non  unius uxoris uirum, aut uxorem eius non unius uiri fuisse [a 1Kb] claruerit?



CAP. Iu.

Monente uero Apostolo, atque dicente: 662 Et hi autem probentur primum, et sic ministrent , quid aliud intelligendum [b 1Kb] putamus, nisi ut in his prouectionibus non solum matrimoniorum castimoniam, sed etiam laborum merita cogitemus, ne aut [c 1Kb] a baptismo nouellis, aut a seculari actu repente conuersis officium pastorale credatur;  [d 1Kb] cum per omnes gradus militie Christiane de incrementis profectuum debeat estimari an possint cuiquam maiora committi? [e 1Kb] Merito [f 1Kb] beatorum Patrum uenerabiles sanctiones cum de sacerdotum electione loquerentur, [g 1Kb] eosdem ut idoneos sacris administrationibus censuerunt, 663 [h 6Kb] qui multo tempore per singulos officiorum gradus prouecti, experimentum sui probabile prebuissent, ut unicuique testimonium uite sue actuum suorum ratio perhiberet.  Si enim ad honores mundi [a 1Kb] sine suffragio temporis, sine merito laboris indignum est peruenire, et notari ambitus solent, quos probitatis documenta non adiuuant; quam diligens et quam prudens habenda est dispensatio diuinorum munerum et celestium dignitatum? [b 1Kb] ne in aliquo apostolica et canonica decreta uiolentur, et his Ecclesia Domini regenda credatur, qui legitimarum institutionum nescii, et totius humilitatis ignari, non ab infimis sumere incrementum, sed a summis uolunt habere principium; cum ualde iniquum sit et absurdum, ut imperiti magistris, noui antiquis, et rudes preferantur emeritis. In domo quidem magna, sicut Apostolus [c 1Kb] disserit , necesse est ut uasa diuersa sint, quedam aurea et argentea, quedam  uero lignea et fictilia; sed horum ministerium pro materie qualitate discernitur, [d 1Kb] nec idem est pretiosorum usus et uilium. Nam inordinata erunt omnia, si fictilia aureis, et lignea preferantur argenteis. Sicut autem in ligneis et fictilibus eorum hominum species figuratur qui nullis adhuc uirtutibus nitent; ita in aureis et argenteis hi sine dubio declarantur qui per longe eruditionis ignem, et per fornacem diuturni laboris excocti, aurum probatum et argentum purum esse meruerunt. Quibus si merces pro deuotione non redditur, omnis ecclesiastica disciplina resoluitur, omnis 664 ordo turbatur, dum in Ecclesia, qui nullum subierunt ministerium, peruerso eligentium iudicio indebitum obtinent principatum.



CAP. u.


Cum ergo inter uos tantum ualuerint aut studia [e 1Kb] popularium, aut ambitus superborum, ut non solum laicos, sed etiam secundarum uxorum  uiros, aut uiduarum maritos ad officium cognoscamus pastorale prouectos; nonne [f 1Kb] apertissime [g 1Kb] exigunt cause, ut Ecclesie in quibus ista commissa sunt, iudicio seueriore purgentur, et non solum in tales presules, sed etiam in ordinatores eorum ultio competens proferatur? Sed circumstant nos hinc mansuetudo clementie, hinc censura iustitie. [h 1Kb] Et quia uniuerse uie Domini misericordia, et ueritas, cogimur secundum sedis apostolice pietatem ita nostram temperare sententiam, ut trutinato pondere delictorum, [i 1Kb] quorum utique non una mensura est, quedam credamus utcumque toleranda, quedam uero penitus amputanda. Eos enim qui uel secundas nuptias iniuerunt, uel uiduarum se coniugio sociarunt, nec apostolica, nec legalis auctoritas sacerdotium  [i 1Kb] obtinere permittit; et multo magis illum, si fuerit in uestro iudicio confutatus, qui, sicut ad nos relatum est, duarum simul est maritus uxorum, uel [k 1Kb] illum qui ab uxore dimissus alteram duxisse perhibetur. [l 1Kb] Ceteros uero, quorum prouectio hoc tantum reprehensionis incurrit, quod ex laicis ad officium episcopale delecti sunt, neque ex hoc quod uxores [m 1Kb] habent, possunt esse culpabiles, susceptum sacerdotium tenere 665 permittimus, [n 2Kb] non preiudicantes apostolice sedis statutis, nec beatorum Patrum regulas resoluentes, quibus salubriter constitutum est ne primum, aut secundum, aut tertium in Ecclesia gradum quisquam laicorum quibuslibet suffragiis suffultus ascendat, priusquam ad hoc meritum per legitima augmenta perueniat. Quod enim  nunc utcumque patimur esse ueniale, inultum postmodum esse non poterit, si quisquam id quod omnino interdicimus [o 1Kb] usurparit: quia remissio peccati  non dat licentiam delinquendi, neque quod potuit aliqua ratione concedi, fas erit amplius impune committi.



CAP. uI.

[a 1Kb] Donatum autem [b 1Kb] Salicinensem ex Nouatianis cum sua, ut comperimus, plebe conuersum, ita Dominico gregi uolumus presidere, ut libellum fidei sue ad nos meminerit dirigendum, quo et Nouatiani dogmatis damnet errorem, et plenissime confiteatur catholicam ueritatem. [c 1Kb] Maximum quoque ex laico [d 1Kb] licet reprehensibiliter ordinatum, tamen si Donatista iam non est, et a spiritu schismatice prauitatis alienus, ab episcopali, quam quoquo modo adeptus est, non repellimus dignitate; ita ut et ipse libello ad nos edito catholicum se esse manifestet.



CAP. uII.


De Aggaro [e 1Kb] uero et Tyberiano, quorum a ceteris qui ex laicis ordinati sunt, in hoc causa diuersa est, quod eorum 666 ordinationi atroces tumultus et seue seditiones memorantur esse famulate, uestro iudicio cuncta commisimus: ut relata habiti apud uos examinis fide, quid de supradictis statuendum sit scire possimus.



CAP. uIII.

Ille autem famule Dei que integritatem pudoris oppressione barbarica perdiderunt, laudabiliores erunt in humilitate ac uerecundia [f 1Kb] sua, si se incontaminatis non audeant comparare uirginibus. [g 1Kb] Quamuis enim omne peccatum ex uoluntate nascatur, et potuerit corruptione carnis mens [h 1Kb] inuicta non pollui, minus tamen hoc eis oberit, si quod potuerunt animo non amittere, doleant se uel corpore  perdidisse.



CAP. IX.

[i 1Kb] Cum itaque de omnibus [i 1Kb] fere que fratris nostri Potentii relatio continebat, plenissime dilectionem uestram per Dauid fratrem et cepiscopum  nostrum, qui et sacerdotii merito nobis est probatus et moribus, uideatis instructam; superest, fratres, ut [k 1Kb] concorditer salubres suscipiatis hortatus, et nichil per contentionem agentes, sed ad omne studium deuotionis unanimes, diuinis et apostolicis [l 1Kb] constitutionibus pareatis, et in nullo patiamini prouidentissima canonum decreta uiolari. Que enim nunc certarum remisimus consideratione causarum, antiquis deinceps custodienda sunt regulis, ne quod ad tempus pia lenitate concessimus, [m 1Kb] iusta posthac ultione 667 plectamus, [n 1Kb] in eos specialius et propensius commouendi, qui in episcopis ordinandis sanctorum Patrum statuta [o 1Kb] neglexerint, et quos refutare debuerant consecrarint. Unde [p 1Kb] si qui episcopi talem consecrauerint sacerdotem qualem esse  non liceat, etiamsi aliquo modo damnum proprii honoris euaserint, [q 1Kb] ordinationis tamen ius ulterius non habebunt, nec umquam ei sacramento intererunt, quod neglecto diuino iudicio immerito prestiterunt.



CAP. X.

[r 1Kb] Illud sane quod ad sacerdotalem pertinet dignitatem, inter omnia uolumus canonum statuta seruari, ut non in quibuslibet locis, neque [s 1Kb] in quibuscumque castellis, et ubi ante non fuerunt, episcopi consecrentur, cum ubi minores sunt plebes minoresque conuentus, presbyterorum cura sufficiat, episcopalia autem gubernacula nonnisi maioribus populis et frequentioribus ciuitatibus oporteat presidere, ne, quod sanctorum Patrum diuinitus inspirata decreta [t 1Kb] uetuerunt, uiculis et possessionibus,  uel obscuris et solitariis municipiis tribuatur sacerdotale fastigium, et honor cui debent excellentiora committi, ipsa sui numerositate uilescat. Quod nunc in sua diecesi Restitutus episcopus  factum esse causatus est, et rationabiliter postulauit ut si episcopi eorum locorum in quibus non debuerant ordinari humana conditione decesserint, loca ipsa [a 1Kb] ad ius eiusdem antistis cui olim propria uel contigua fuerunt reuertantur. Et inutile 668 est ut sacerdotalis dignitas inconsiderata ordinantis facilitate superflua multiplicatione minuatur.



CAP. XI.

De his autem que in sacro uirginitatis proposito constitute, [b 1Kb] ut superius dictum est, barbaricam pertulere uiolentiam, et integritatem pudoris non animo, sed corpore perdiderunt, ea nobis uidetur seruanda moderatio, ut [c 2Kb] neque in uiduarum deiiciantur gradum, nec in sacrarum et perseuerantium uirginum numero censeantur: quibus, [d 1Kb] si in moribus uirginalibus perseuerant, et  castimonie soliditatem mente custodiunt, [e 1Kb] sacramentorum non est neganda communio, quia iniustum est illas in eo uel argui uel notari, quod non uoluntas amisit, sed uis hostilis eripuit.



CAP. XII.

Causam quoque Lupicini episcopi illic iubemus audiri, cui multum et sepius postulanti communionem hac ratione [f 1Kb] reddidimus, quoniam cum ad nostrum iudicium prouocasset, immerito  eum pendente negotio a communione uidebamus fuisse suspensum. Adiectum etiam illud est quod huic temere superordinatus esse cognoscitur, qui non debuit ordinari antequam Lupicinus in presenti positus, aut confutatus, aut certe [g 1Kb] confessus iuste posset subiacere sententie; ut uacantem locum, quemadmodum disciplina ecclesiastica exigit, is qui consecrabatur [h 1Kb] acciperet.



CAP. XIII.

Si que [i 1Kb] uero alie emerserint cause que ad statum ecclesiasticum et ad concordiam pertineant sacerdotum, illic sub 669 timore Domini [i 1Kb] uolumus uentilentur, et de componendis atque compositis omnibus ad nos relatio plena mittatur, ut ea que iuxta ecclesiasticum morem iuste et rationabiliter fuerint definita, nostra quoque sententia roborentur. [k 1Kb] Dat. Iu id. Augusti.



EPISTOLA EADEM
[l 1Kb] Ex mss. editionis decurtate.

[m 1Kb] LEO uniuersis episcopis per Africam constitutis in Domino salutem.



CAP. I.

Cum [n 1Kb] in ordinationibus sacerdotum  quedam apud uos illicite usurpata [a 1Kb] crebrior fama narraret, ratio pietatis exegit ut pro sollicitudine quam uniuerse Ecclesie ex diuina institutione dependimus, rerum fidem studeremus agnoscere, uicem cure nostre [b 1Kb] fratri et consacerdoti nostro Potentio [c 1Kb] delegantes, qui de episcopis quorum culpabilis ferebatur electio, quid 670 ueritas haberet, inquireret, nobisque omnia fideliter indicaret. Unde quia idem plenissime [d 1Kb] cuncta reserauit, et sub quibus qualibusque rectoribus quedam Christi plebes in partibus prouincie Cesariensis habeantur sincera nobis relatione patefecit, necessarium fuit ut dolorem cordis nostri, quo pro dominicorum gregum periculis estuamus, [e 1Kb] datis litteris promeremus; [f 1Kb] mirantes tantum apud uos per occasionem temporis  impacati, aut ambientium presumptionem, aut tumultum ualuisse popularem, ut indignis quibusque et longe extra sacerdotale meritum constitutis pastorale fastigium et gubernatio Ecclesie [g 1Kb] dederetur. Non est hoc consulere populis, sed nocere; nec prestare regimen, sed augere discrimen. INTEGRITAS enim presidentium salus est subditorum: et ubi est incolumitas obedientie, ibi sana est forma doctrine. [h 1Kb] Principatus autem quem aut seditio [i 1Kb] extorsit, aut ambitus occupauit, etiamsi moribus atque actibus non offendat, ipsius tamen initii sui est perniciosus exemplo: 671 et difficile est ut bono peragantur  exitu, que malo sunt inchoata principio.



CAP. II.

Quod si in quibuslibet Ecclesie gradibus prouidenter scienterque curandum est ut in Domini domo nichil sit inordinatum, nichilque preposterum, quanto magis elaborandum est ut in electione eius qui supra omnes gradus constituitur, non erretur? Nam totius familie [i 1Kb] status et ordo nutabit, si quod requiritur in corpore, non inueniatur in capite. Ubi est illa beati Pauli apostoli per Spiritum Dei emissa preceptio, qua in persona Timothei omnium Christi sacerdotum numerus eruditur, et proinde unicuique nostrum dicitur: Manus cito nemini imposueris, neque communicaueris peccatis alienis ? [k 1Kb] Quid est [l 1Kb] cito manus imponere, nisi ante etatem maturitatis, ante tempus examinis, ante meritum  laboris, ante experientiam discipline, sacerdotalem honorem tribuere non probatis? Et quid est communicare peccatis alienis, nisi talem effici ordinantem, qualis est ille qui non meruit ordinari? Sicut enim boni operis sibi comparat fructum, qui rectum [m 1Kb] seruat in eligendo sacerdote iudicium; ita graui semetipsum afficit damno, qui ad sue dignitatis collegium sublimat indignum. Non enim in cuiusquam persona pretermittendum est quod institutis generalibus continetur; nec putandus est honor ille legitimus, qui fuerit [n 2Kb] de preuaricatione collatus.



CAP. III.

Dicente enim Apostolo, ut inter alias  electionis regulas, is episcopus ordinetur, quem unius uxoris uirum fuisse aut esse constiterit , tam sacra semper habita est ista 672 preceptio, ut etiam de muliere sacerdotis eligendi eadem intelligeretur seruanda conditio; ne forte illa, priusquam in matrimonium eius ueniret qui aliam non habuisset uxorem, alterius uiri esset experta coniugium. Quis ergo dissimulare audeat quod in tanti sacramenti perpetratur iniuriam, cum huic magno uenerandoque mysterio [a 1Kb] ne legis quidem statuta defuerint, quibus euidenter est definitum ut uirginem sacerdos accipiat, [b 1Kb] et alterius torum nesciat coniugis, que uxor est futura pontificis ? Iam tunc enim in sacerdotibus figurabatur Christi et Ecclesie spirituale coniugium; [c 1Kb] ut quoniam uir caput est mulieris , discat  sponsa uerbi non alium uirum nosse [d 1Kb] quam Christum, qui merito unam elegit, unam diligit, et aliam preter ipsam suo consortio non adiungit. Si ergo etiam in ueteri Testamento hec sacerdotalium coniugiorum forma seruata est, quanto magis sub reuelata iam gratia constituti, apostolicis debemus inseruire preceptis: ut quamlibet quis bonis moribus preditus, et sanctis operibus inueniatur ornatus, nequaquam tamen uel ad diaconii gradum, uel ad presbyterii honorem, uel ad episcopatus culmen ascendat, si aut ipsum non unius uxoris uirum, aut uxorem eius non unius uiri fuisse constiterit?



CAP. Iu.

Monente [e 1Kb] uero Apostolo atque dicente: Et hi autem probentur primum, et sic ministrent ; quid aliud intelligendum [f 1Kb] in hoc  putamus, nisi ut in his prouectionibus non solum matrimoniorum [g 1Kb] priuilegia, sed etiam laborum merita cogitemus? ne aut a baptismo rudibus, aut a  seculari actu repente 673 conuersis, officium pastorale [h 1Kb] credamus; cum per omnes gradus militie Christiane de incrementis profectuum debeat estimari an possint cuiquam maiora committi. [i 1Kb] Merito sanctorum Patrum uenerabiles sanctiones, cum de sacerdotum electione loquerentur, eos demum idoneos [i 1Kb] sacris administrationibus censuerunt, quorum omnis etas a puerilibus exordiis usque ad prouectiores annos per discipline ecclesiastice stipendia cucurrisset, ut unicuique testimonium prior uita preberet: nec posset de eius prouectione dubitari, cui pro laboribus multis, pro castis moribus, pro actibus strenuis, celsioris loci premium deberetur. Si enim ad honores mundi sine suffragio temporis, sine merito laboris, indignum est peruenire, et notari ambitus solent, quos probitatis documenta non adiuuant;  quam diligens et quam prudens habenda est dispensatio diuinorum munerum et celestium dignitatum, [k 1Kb] ne in aliquo apostolica et canonica decreta uiolentur, [l 1Kb] et his Ecclesia Domini regenda credatur, qui legitimarum institutionum nescii, et totius humilitatis ignari, non ab infimis sumere incrementum, sed a summis uolunt habere principium, cum ualde iniquum sit et absurdum, ut imperiti magistris, noui antiquis, et rudes preferantur emeritis? In domo quidem magna [m 1Kb] necesse est, sicut Apostolus disserit , ut uasa diuersa sint, quedam aurea et argentea, quedam uero lignea et fictilia; sed horum ministerium pro materie qualitate [n 1Kb] diuiditur, nec qui est pretiosorum, idem usus est et uilium. Nam inordinata erunt omnia, si fictilia aureis, 674  et lignea preferantur argenteis. Sicut autem in [o 1Kb] ligneis et fictilibus eorum hominum species figurantur, qui nullis adhuc uirtutibus nitent; ita in  aureis et argenteis hi sine dubio declarantur, qui per fonge eruditionis ignem, et per fornacem diuturni laboris excocti, aurum probatum et argentum purum esse meruerunt. Quibus si merces pro deuotione non redditur, [a 1Kb] omnis obedientia resoluitur, omnis ordo turbatur; dum in Ecclesia, qui nullum subiere ministerium, peruerso eligentium iudicio indebitum obtinent principatum.



CAP. u.

Cum ergo inter uos tantum ualuerint aut studia popularium, aut ambitus superborum, ut non solum laicos, sed etiam secundarum uxorum uiros, aut uiduarum maritos ad officium cognoscamus pastorale prouectos; nonne apertissime [b 1Kb] exigunt cause [c 1Kb] ut Ecclesias in quibus ista commissa sunt iudicio seueriore purgemus, et non solum in  tales presules, sed etiam in ordinatores eorum [d 1Kb] digna districtione moueamur? Sed circumstant nos hinc mansuetudo clementie, hinc censura iustitie; et quia uniuerse uie Domini misericordia et ueritas , cogimur secundum sedis apostolice pietatem, ita nostram temperare sententiam, ut trutinato pondere delictorum, que constat non unius esse mensure, quedam definiamus utcumque toleranda, quedam uero penitus amputanda. Eos enim qui uel secundas nuptias inierunt, uel uiduarum se coniugio sociarunt, [e 1Kb] in sacerdotio manere non patimur; et multo magis [f 1Kb] illum qui simul duarum est maritus 675 uxorum; uel illum qui a prima uxore dimissus, alteram duxisse perhibetur, priuandos honore decernimus. Ceteros uero, quorum prouectio hoc tantum  reprehensionis incurrit, quod ex laicis ad officium episcopale [g 1Kb] delecti sunt, neque ex hoc quod uxores habeant possunt esse culpabiles, susceptum sacerdotium tenere permittimus, non preiudicantes apostolice sedis statutis, nec precessorum nostrorum nostrisque decretis, quibus salubriter [h 1Kb] statutum  est ne primum, uel secundum, aut tertium in Ecclesia gradum quisquam laicorum, quibuslibet suffragiis fultus, ascendat, priusquam ad hoc meritum per legitima augmenta perueniat. Quod enim nunc [i 1Kb] utcumque ueniale est, inultum postmodum esse non poterit, si quisquam id quod omnino interdicimus, usurpare presumpserit: quia remissio peccati non dat licentiam delinquendi; nec quod potuit aliqua ratione concedi, [i 1Kb] amplius patiemur impune committi.



CAP. uI.

[k 1Kb] Donatum autem [l 1Kb] Salicinensem ex Nouatianis cum sua, ut comperimus, plebe conuersum, ita Dominico uolumus gregi presidere, ut libellum fidei sue ad nos meminerit dirigendum, quo et Nouatiani dogmatis damnet errorem, et plenissime  confiteatur catholicam ueritatem. [m 1Kb] Maximum quoque ex laico licet reprehensibiliter ordinatum, tamen si Donatista iam non est, et a spiritu schismatice prauitatis alienus, ab episcopali, quam quoquo modo adeptus est, non repellimus dignitate; ita ut et ipse libello ad nos edito catholicum se esse manifestet.



CAP. uII.

De Aggaro [n 1Kb] uero et Tyberiano, quorum a ceteris qui ex laicis ordinati sunt in hoc causa diuersa est, quod eorum ordinationi atroces tumultus et seue seditiones memorantur esse famulate, uestro iudicio cuncta commisimus: ut relata habiti 676 apud uos examinis fide, quid de supradictis statuendum sit scire possimus.



CAP. uIII.

[o 1Kb] Ille autem famule Dei que integritatem  pudoris oppressione barbarica perdiderunt, laudabiliores erunt in humilitate ac uerecundia [p 1Kb] sua, si se incontaminatis non audeant comparare uirginibus. Quamuis enim omne peccatum ex uoluntate nascatur, et potuerit correctione carnis mens [q 1Kb] inuicta non pollui; minus tamen hoc illis oberit,  si quod potuerunt animo non amittere, doleant se uel corpore perdidisse.



CAP. IX.

Cum itaque de omnibus que fratris nostri Potentii relatio continebat, plenissime dilectionem uestram [a 1Kb] uideatis instructam; superest, fratres, [b 1Kb] ut concordi obedientia salubres suscipiatis hortatus, et nichil per contentionem agentes, sed ad omne studium deuotionis unanimes, diuinis et apostolicis constitutionibus [c 1Kb] seruiatis, et in nullo patiamini [d 1Kb] pia canonum decreta uiolari. Que enim nunc certarum remisimus consideratione causarum, antiquis deinceps custodienda sunt regulis: ne quod ad tempus pia lenitate concessimus, iusta [e 1Kb] posthac ultione plectamus.



677 [f 1Kb] EPISTOLA XIII. [g 1Kb] AD EPISCOPOS METROPOLITANOS PER ILLYRICI PROuINCIAS CONSTITUTOS.



SYNOPSIS.

I. Gratulatur Illyrici metropolitanis se subiicientibus auctoritati date Anastasio, in maioribus presertim causis.---II. Ut uocati ad concilium ab Anastasio uenire non renuant, hortatur.---III. Ut nemo sine consensu plebis ordinetur episcopus.---Iu.  Ut nullus episcopus alterius inuiti clericum sibi uindicet.

Dilectissimis fratribus SENECIONI, CAROSO, THEODULO, LUCAE, ANTIOCHO et uIGILANTIO metropolitanis [h 2Kb] per Illyrici prouincias constitutis, LEO.



CAP. I.

Grato animo [i 3Kb] epistolas nostras a uestra dilectione susceptas, recurrentis pagine sermo testatus est, quas nos pro 678 Ecclesiarum statu et pace solliciti, ne quid nouella presumptio erroris afferret, noscimur direxisse: uolentes a sacerdotibus Domini custodiri que sedis apostolice auctoritas [i 1Kb] crebro constituit; scilicet ut per Illyricum Ecclesie constitute ad curam fratris et cepiscopi nostri Anastasii Thessalonicensis urbis antistitis pertinerent. Ut si que [k 1Kb] maiores inter episcopos cause  sunt que in prouinciis suis nequeant terminari, ad eius notitiam referantur, et eodem arbitrio sub diuini timore iudicii componantur. Seruetur hic ordo sacerdotali concordie profuturus, ut Ecclesie Domini concordi, quemadmodum cupimus, consilio construantur, et nullum, insidiante diabolo, aditum  possit prebere dissensio, per quam ualeat dissipare que nos magno studio habita cupimus moderatione connectere.



CAP. II.

Inuitati fratres [a 1Kb] in causis maximis, et que intra prouincias suas finiri nequeant terminandis, si nulla graui necessitate retinentur, [b 1Kb] fraternum studium pro Ecclesie ulilitate non denegent: maxime cum moderatio nostra [c 1Kb] prouiderit, ut non frequens, neque pro leuibus causis conueniendi 679 necessitas indicatur; [d 1Kb] et binos ternosue episcopos de singulis prouinciis adesse sufficiat, ut leue fiat paucis, quod multis esset onerosum; atque ita efficiatur studio caritatis, ut sacerdotalis tractatus ea que ad disciplinam possunt ecclesiasticam pertinere, sancto sibi Spiritu reuelante constituat. Id enim nos, uolentes  quorumdam inobedientiam iuxta cercitione corrigere, uestra nouerit dilectio definisse: ut quisquis superbo animo, cum nulla corporis, uel cause fuerit necessitate detentus, fraternum sepius uoluerit uitare conuentum, se sciat esse iudicandum.



CAP. III.

Et quia memorati fratris nostri sollicita relatione cognouimus Achaie prouincie [e 1Kb] metropolitanum illicitas et constitutis Patrum nostrisque auctoritatibus interdictas ordinationes sepe celebrasse, illudque suis ausibus addidisse, ut Thespiensibus inuitis et repugnantibus incognitum, et ante non uisum episcopum consecraret; [f 1Kb] nulli prorsus metropolitano hoc licere permittimus, ut suo tantum arbitrio, sine cleri et plebis assensu quemquam ordinet  sacerdotem; sed eum Ecclesie Dei preficiat, quem totius ciuitatis consensus elegerit. Ut itaque nos desides non sumus in monendo que custodiri debeant queque uitari, ita in exsequendis illis atque  seruandis neminem esse patimur negligentem: cum custodientem [g 1Kb] talia laus dignissima comitetur, et fructus, ut speramus, a Domino uberior [h 1Kb] obsequatur; deuium uero et apostolice constitutionis oblitum, obnoxium habitura sit et ecclesiastica et diuina censura.



CAP. Iu.

Illud quoque pari obseruantia ad sacerdotalis concordie uinculum ab omnibus uolumus custodiri, ut nullus episcopus alterius episcopis clericum sibi audeat uindicare, sine illius ad quem pertinet cessione, quam tamen euidentia scripta contineant: quoniam hoc et [i 1Kb] canonum definiuit auctoritas et ipsa seruande unitatis ratio docet; ne omnis ordo ecclesiasticus 680 per hanc licentiam efficiatur instabilis. Altius itaque, fratres karissimi, que a  nobis [i 1Kb] pio mentis affectu decerni perspicitis, in pectora uestra descendant; ut nos, qui sollicite cupimus seruare unitatem spiritus in uinculo pacis, preceptionis nostre fructum percipiamus, et uestre dilectionis operibus gratulemur. uolumus enim tam uestrum esse quam nostrum est, ut per caritatis gratiam constituatur, quod nulla insidiantis diaboli arte uioletur. Plenius uero obseruare debent que caueri ad ipsum fratrem et cepiscopum nostrum Anastasium [k 1Kb] scripsimus, eaque in uestram notitiam litteris ipsius uolumus peruenire, a quibus fraternitatem uestram nolumus deuiare; ut caritatem Dominicam custodita Patrum sanctione seruemus. Data octauo idus Ianuarias, Aetio III et Symmacho uiris clarissimis consulibus.



681 EPISTOLA XIu [l 1Kb] . [m 5Kb] AD ANASTASIUM THESSALONICENSEM EPISCOPUM.



SYNOPSIS
.

I. Quod semper Thessalonicenses antistites uices apostolice sedis impleuerint.  ---II. Ut metropolitanis sua iura seruentur. ---III. Ut a metropolitanis, non laici, non bigami, non uiduarum mariti, sed irreprehensibiles ordinentur episcopi.---Iu. Quod subdiaconis carnale connubium denegetur.---u. Ut nullus inuitis ordinetur antistes.---uI. Ut metropolitanus [a 1Kb] Epiri de electo quem est ordinaturus in episcopum, ad Thessalonicensem pontificem referat; et de metropolitano electo similiter prouinciales episcopi faciant.---682 uII. Ut bina per annos singulos  episcoporum concilia celebrentur; et si res difficilis emerserit, que non possit Thessalonicensis iudicio terminari , ad Romanum referatur antistitem.---uIII. Ut si quis episcopus suam deserens ciuitatem, maiorem sedem ambitus causa petierit, non solum ecclesiam obtinere non poterit, sed et sua carere debebit  ---IX. Ut nullus alienum clericum sollicitare uel  tenere presumat, suo episcopo non prebente consensum. ---X. Ut in euocandis prouincialibus episcopis, a Thessalonicensi pontifice moderatio conseruetur. .---XI. Ut non amplius a statuto concilii tempore, quam dies quindecim remorentur  episcopi. 

LEO episcopus urbis Rome, ANASTASIO episcopo Thessalonicensi.

Quanta fraternitati tue [b 1Kb] a beatissimi Petri apostoli auctoritate sint commissa, et qualia etiam nostro tibi fauore sint credita, si uera ratione perspiceres et iusto examine ponderares, multum possemus de iniuncte tibi sollicitudinis deuotione gaudere.



CAP. I. De uicariatu Thessalonicensi, et causa Attici Nicopolitani episcopi.

Quoniam sicut precessores mei precessoribus tuis, ita etiam ego dilectioni tue, priorum secutus exemplum, uices mei moderaminis delegaui, ut curam quam uniuersis Ecclesiis  principaliter ex diuina institutione debemus, imitator nostre mansuetudinis [c 1Kb] adiuuares, et longinquis a nobis prouinciis presentiam quodammodo nostre uisitationis impenderes: [d 1Kb] siquidem continenti opportunoque prospectu promptum tibi esset agnoscere quid in quibusque rebus uel tuo studio  componeres, uel nostro iudicio reseruares. Nam cum [a 1Kb] maiora negotia et difficiliores causarum exitus liberum tibi esset sub nostre sententie exspectatione suspendere, nec ratio tibi nec necessitas fuit in id quod mensuram tuam excederet deuiandi. Abundant enim apud te [b 1Kb] monitorum scripta nostrorum, quibus te de omnium actionum temperantia frequenter instruximus: ut commendatas 684 tibi Christi Ecclesias, per exhortationem caritatis ad salubritatem [c 1Kb] obedientie prouocares. Quia etsi plerumque existant inter negligentes uel desides fratres, [d 1Kb] que oporteat maiore auctoritate curari, sic tamen est adhibenda correptio, ut semper sit salua dilectio. Unde et beatus apostolus Paulus, ad ecclesiasticum regimen Timotheum imbuens, dicit: Seniorem ne increpaueris,  sed obsecra ut patrem, iuuenes ut fratres, anus ut matres, iuuenculas ut sorores, in omni castitate . Que moderatio si quibuscumque inferioribus membris ex apostolica institutione debetur, quanto magis fratribus et cepiscopis [e 1Kb] nostris sine offensione reddenda est? ut [f 1Kb] licet nonnumquam accidant, que in sacerdotalibus sunt reprehendenda personis, plus tamen erga corrigendos agat beneuolentia quam seueritas, plus cohortatio quam commotio, plus caritas quam potestas. [g 1Kb] Sed ab his qui que sua sunt querunt, non que Iesu Christi , facile ab hac lege disceditur, et dum dominari magis quam consulere [h 1Kb] subditis placet, honor inflat superbiam, et quod prouisum est ad concordiam, tendit ad noxam: [i 1Kb] quod, ut necesse habeamus ita  dicere, non de paruo animi dolore procedit. Meipsum enim quodammodo [i 1Kb] in culpam trahi sentio, cum te a traditis tibi regulis immodice discessisse cognosco. Qui si tue existimationis parum diligens eras, mee saltem fame parcere debuisti: ne que tuo tantum  facta sunt animo, nostro uiderentur gesta iudicio. Relegat fraternitas tua paginas nostras, omniaque ad tuos emissa maiores apostolice sedis presulum scripta percurrat, et uel a me uel a precessoribus meis [k 1Kb] inueniat ordinatum, quod a te cognouimus esse presumptum.

685 uenit namque ad nos cum episcopis prouincie sue frater noster Atticus, ueteris Epiri [l 1Kb] metropolitanus antistes, et de indignissima [m 1Kb] afflictione quam pertulit, lacrymabili actione conquestus est coram astantibus diaconibus tuis, qui [n 1Kb] querelis flebilibus nichil contra referendo, ea que nobis ingerebantur, fide non carere monstrabant. Legebatur quoque in litteris tuis, quas iidem diaconi tui detulerunt, quod frater Atticus Thessalonicam uenisset, quodque  consensum suum etiam scripture professione [o 1Kb] signasset, ut de illo non aliud a nobis posset intelligi, quam proprii arbitrii et spontanee deuotionis fuisse, quod uenerat, quodque chartulam de obedientie sponsione conscripserat, in cuius tamen chartule mentione signum [p 1Kb] prodebatur iniurie. Non enim necessarium fuerat ut obligaretur scripto, qui obedientiam suam ipso iam uoluntarii aduentus probabat officio. Unde deplorationibus supradicti hec uerba epistole tue testimonium prebuerunt, et per hoc quod non est tacitum nudatum est illud quod silentio fuerat adopertum, [q 1Kb] aditam scilicet Illyrici prefecturam, et sublimissimam inter mundanos apices potestatem [r 1Kb] in exhibitionem insontis antistitis incitatam: ut missa exsecutione terribili, que omnia sibi officia  publica ad effectum preceptionis adiungeret, a sacris Ecclesie aditis, nullo uel falso insimulatus crimine, extraheretur sacerdos, cui non ob molestiam egritudinis, [s 1Kb] non ob seuitiam hiemis darentur inducie; sed iter asperum et periculis plenum per inuias niues  agere cogeretur. Quod tanti laboris, tantique discriminis fuit, ut ex his qui episcopum comitati sunt, quidam defecisse dicantur.

686 [a 1Kb] Multum stupeo, frater carissime, sed et plurimum doleo, quod in eum de quo nichil amplius indicaueras quam quod euocatus adesse differret, et excusationem infirmitatis obtenderet, tam atrociter, et tam uehementer potueris commoueri: presertim cum etiam si tale aliquid mereretur, exspectandum tibi [b 1Kb] fuerit quid ad tua consulta rescriberem. Sed, ut uideo, bene de moribus meis existimasti, et quam [c 1Kb] ciuilia pro conseruanda sacerdotali concordia responsurus essem, uerissime preuidisti: et ideo motus tuos exsequi [d 1Kb] sine dissimulatione properasti, ne cum moderationis nostre aliud disponentia scripta  sumpsisses, faciendi id quod factum est licentiam non haberes. An forte aliquod tibi facinus [e 1Kb] innotuerat, et metropolitanum episcopum noui apud te criminis pondus urgebat? At hoc quidem alienum ab illo esse, etiam tu nichil ei obiiciendo [f 1Kb] confirmas. Sed etiam si quid graue intolerandumque committeret, nostra erat exspectanda censura; ut nichil prius ipse decerneres, [g 1Kb] quam quid nobis placeret agnosceres. uices enim nostras ita tue credidimus caritati, ut in partem sis uocatus sollicitudinis, non in plenitudinem potestatis. Unde sicut multum nos ea que a te pie sunt curata letificant, ita nimium ea que perperam sunt gesta contristant. Et necesse est, post multarum experimenta causarum sollicitius prospici, et diligentius precaueri, quatenus per spiritum  caritatis et pacis, omnis materia scandalorum de Ecclesiis Domini quas tibi commendauimus auferatur, [h 1Kb] preeminente quidem in illis prouinciis  episcopatus tui fastigio, sed amputato totius usurpationis excessu.



687 CAP. II. De iure metropolitarum sub uicario Thessalonicensi degentium conseruando.

Igitur secundum sanctorum Patrum canones Spiritu Dei conditos, et totius mundi reuerentia consecratos, metropolitanos singularum prouinciarum episcopos, quibus ex delegatione nostra fraternitatis tue cura pretenditur, ius tradite sibi antiquitus dignitatis intemeratum habere decernimus; ita ut a regulis prestitutis, nulla aut negligentia, aut presumptione discedant.



CAP. III. Quinam a sacerdotio sint arcendi.

In ciuitatibus quarum rectores obierint, de substituendis episcopis hec forma seruetur: ut is qui ordinandus est, etiamsi bone uite [i 1Kb] testimonium habeat,  non laicus, non neophytus, nec secunde coniugis sit maritus, [i 1Kb] aut qui unam quidem habeat, uel habuerit, sed quam sibi uiduam copularit. [k 1Kb] Sacerdotum enim tam excellens est electio, ut hec que in aliis Ecclesie membris non uocantur ad culpam, in illis tamen habeantur illicita.



CAP. Iu. De subdiaconorum continentia.

Nam cum extra [l 1Kb] clericorum ordinem constitutis nuptiarum societati et procreationi filiorum studere sit [m 1Kb] liberum, ad exhibendam tamen perfecte continentie puritatem, nec [n 1Kb] subdiaconis quidem connubium carnale conceditur: ut et qui habent, sint tamquam non habentes , et qui non habent, permaneant singulares. Quod si in hoc ordine, qui quartus a capite est, dignum est custodiri, quanto  magis in primo [o 1Kb] aut secundo, uel tertio 688 seruandum est, ne aut leuitico, aut presbyterali honore, aut episcopali excellentia quisquam idoneus estimetur,  [i 1Kb] qui se a uoluptate a 1Kb] uxoria necdum frenasse detegitur.



CAP. u. De cleri plebisque postulatione et consensu in episcoporum electione.

[b 1Kb] Cum ergo de summi sacerdotis electione tractabitur, ille omnibus preponatur quem [c 1Kb] cleri plebisque consensus concorditer postularit: ita ut si in aliam forte personam partium se uota diuiserint, metropolitani iudicio is alteri preferatur qui maioribus et studiis iuuatur et meritis: tantum ut nullus inuitis et non petentibus ordinetur; [d 1Kb] ne ciuitas episcopum non optatum aut contemnat, aut oderit; et fiat minus religiosa quam conuenit, cui non licuerit habere quem uoluit.



CAP. uI. De consecrando episcopo ad Thessalonicensem referendum esse intra uicariatum eius.

[e 1Kb] De  persona autem consecrandi episcopi, et de cleri plebisque consensu metropolitanus episcopus ad fraternitatem tuam referat; quodque in prouincia bene placuit, scire te faciat, ut ordinationem rite celebrandam tua quoque firmet auctoritas. Que rectis dispositionibus nichil more aut difficultatis debebit afferre, ne gregibus Domini diu desit cura pastorum.

[f 1Kb] Metropolitano uero defuncto, cum in locum eius alius fuerit subrogandus, prouinciales episcopi ad ciuitatem metropolim conuenire debebunt, ut omnium clericorum atque omnium ciuium uoluntate discussa, ex presbyteris [g 1Kb] eiusdem Ecclesie, uel ex diaconis optimus eligatur, de cuius nomine ad tuam notitiam prouinciales referant sacerdotes, impleturi uota poscentium, [h 1Kb] cum quod 689 ipsis placuit, tibi quoque  placuisse cognouerint. Sicut enim iustas electiones nullis dilationibus uolumus fatigari; ita nichil permittimus te ignorante presumi.



Cap. uII. De conciliis prouincialibus frequentandis.

De conciliis autem episcopalibus non aliud indicimus quam [i 1Kb] sancti Patres salubriter ordinarunt: ut scilicet bini conuentus per annos singulos habeantur, in quibus de omnibus querelis que inter diuersos  Ecclesie ordines nasci assolent, iudicetur. Ac si forte inter ipsos qui presunt de maioribus  peccatis causa [k 1Kb] nascitur, que prouinciali nequeat examine definiri; fraternitatem tuam de totius negotii qualitate metropolitanus curabit instruere, ut si coram positis partibus nec tuo fuerit res sopita iudicio, ad nostram cognitionem, quidquid illud est, transferatur.



CAP. uIII. De translationibus episcoporum amputandis.

[l 1Kb] Si quis [m 1Kb] episcopus, ciuitatis sue mediocritate despecta, administrationem loci celebrioris ambierit, et ad maiorem se plebem quacumque [n 1Kb] ratione transtulerit, a cathedra quidem pelletur aliena, sed carebit et propria: ut nec illis presideat quos per auaritiam concupiuit, nec illis quos per superbiam  spreuit. Suis igitur terminis quisque contentus sit, nec supra mensuram iuris sui affectet augeri.



CAP. IX. De clericis transfugis.

[o 1Kb] Alienum [p 1Kb] clericum, inuito episcopo ipsius, nemo suscipiat, nemo sollicitet, nisi forte ex placito caritatis id inter dantem accipientemque conuenerit. 690 Nam grauis iniurie reus est qui de fratris Ecclesia id quod est utilius aut pretiosius audet uel [q 1Kb] allicere, uel tenere. Itaque si intra prouinciam res agitur, transfugam clericum ad suam Ecclesiam metropolitanus redire compellet. Si autem longius recessit, tui precepti auctoritate reuocabitur; ut nec cupiditati, nec ambitioni occasio relinquatur.



CAP. X. De episcoporum a metropolita uocatione.

In euocandis autem ad te episcopis moderatissimum  esse te uolumus, ne per maioris diligentie speciem fraternis gloriari uidearis iniuriis. Unde si causa aliqua maior exstiterit ob quam [r 1Kb] rationabile ac necessarium sit fraternum aduocare conuentum, binos de singulis prouinciis episcopos, quos metropolitani crediderint esse mittendos, ad fraternitatem tuam uenire sufficiat, ita [s 1Kb] ut a prestituto tempore non ultra quindecim dies qui conuenerint retardentur.



CAP. XI. Dissentientibus a Thessalonicensi ceteris episcopis, Romanum esse consulendum.


Si autem in eo quod cum fratribus tractandum definiendumue credideris diuersa eorum fuerit a tua uoluntate sententia, ad nos omnia sub gestorum testificatione [a 1Kb] referantur, ut, remotis ambiguitatibus, quod Deo placeat decernatur. Ad hunc enim finem omnem affectum nostrum curamque dirigimus, ut quod ad unitatem concordie, et quod ad custodiam pertinet discipline, nulla dissensione uioletur, nulla desidia negligatur. Et te igitur, frater dilectissime, et eos fratres nostros qui de tuis offenduntur excessibus, cum tamen non similis sit [b 1Kb] omnibus materia querelarum, hortor et moneo, ut que pie sunt ordinata, salubriterque disposita nulla concertatione turbentur.  691 Nemo quod suum est querat, sed quod alterius , sicut Apostolus ait: Unusquisque [c 1Kb] uestrum proximo suo placeat in bonum ad edificationem . Nec enim poterit unitatis nostre firma esse compago, nisi nos ad inseparabilem soliditatem uinculum caritatis astrinxerit: quia sicut in uno corpore multa membra habemus, omnia autem membra non eumdem actum habent; ita multi unum  corpus sumus in Christo, singuli autem alter alterius membra . [d 1Kb] Connexio totius corporis unam sanitatem, unam pulchritudinem facit: et hec connexio totius quidem corporis unanimitatem requirit, sed precipue exigit concordiam sacerdotum. [e 5Kb] Quibus cum dignitas sit communis, non est tamen ordo generalis: quoniam et inter beatissimos apostolos in similitudine honoris fuit quedam discretio potestatis; et cum omnium par esset electio, uni tamen datum est ut ceteris preemineret. De qua forma episcoporum quoque est orta distinctio, et magna ordinatione prouisum est ne omnes sibi omnia uindicarent; sed essent in singulis prouinciis singuli, quorum 692 inter fratres haberetur prima sententia; et rursus quidam in maioribus urbibus  constituti sollicitudinem susciperent ampliorem, per quos ad unam Petri sedem uniuersalis Ecclesie cura conflueret, et nichil usquam a suo capite dissideret. [f 1Kb] Qui ergo scit se quibusdam [g 1Kb] esse prepositum, non moleste ferat aliquem sibi esse prelatum; sed obedientiam quam exigit, etiam ipse dependat: et sicut non uult grauis oneris sarcinam ferre, ita non audeat alii importabile pondus imponere .  Discipuli enim sumus humilis et mitis magistri, dicentis: Discite a me quia mitis sum et humilis corde; et inuenietis requiem animabus uestris. Iugum enim meum suaue est, et onus meum leue . Quod quomodo experiemur, nisi et illud in obseruantiam ueniat, quod idem Dominus ait? Qui maior est uestrum, erit minister uester. Qui autem se exaltauerit, humiliabitur; et qui se [a 1Kb] humiliat exaltabitur .



693 [b 9Kb] EPISTOLA Xu. [c 1Kb] AD TURRIBIUM ASTURICENSEM EPISCOPUM. [d 1Kb] De Priscillianistarum erroribus.



[e 3Kb] SYNOPSIS
.

I. Contra Priscillianistas, qui sanctam Trinitatem, non personis, sed tantum nominibus distinguunt.---II. Aduersus id quod Dei Filium posteriorem fuisse credunt  quam Patrem.---III. Aduersus id quod dicunt ideo unigenitum dici Christum, quia solus sit de uirgine natus.---Iu. De Natali Domini, quod in eo Priscillianiste ieiunia celebrent.---u. Aduersus id quod aiunt animam hominis ex diuina esse substantia.---uI. Contra id quod aiunt diabolum ex se uel ex chao esse, et propriam [Quesn. et unus noster codd. addunt non] habere naturam.---uII. Contra illud quod nuptias et procreationes filiorum astruant esse peccatum.---uIII. Contra id quod corpora humana  diaboli dicunt esse figmenta, et a demonibus 694 in utero formari.---IX. Contra id quod filios repromissionis ex Spiritu sancto dicunt esse conceptos.---X. Contra id quod animas in celestibus peccare credunt [Al. dicunt], et secundum qualitatem peccati in hoc mundo accipere sortem uel bonam uel malam.---XI. Contra id quod fatalibus stellis dicunt animas hominum obligatas.---XII. Contra id quod sub aliis potestatibus partes anime, sub aliis corporis membra describunt.---XIII. [f 1Kb] Contra id quod patriarcharum nomina per singula corporis membra disponunt [Al. describunt].---XIu. Contra id quod duodecim signa, que mathematici obseruant, per corpus omne distinguunt.---Xu. De apocryphis scripturis eorumdem Priscillianorum.---XuI. [g 1Kb] De libro Dictinii [Al. Dicticinii].

LEO episcopus TURRIBIO episcopo [h 1Kb] salutem.

Quam laudabiliter pro catholice fidei ueritate mouearis,  et quam sollicite Dominico gregi deuotionem officii pastoralis impendas, tradita nobis per [i 1Kb] diacoconem tuum fraternitatis tue scripta demonstrant, quibus notitie nostre insinuare curasti, 695 qualis in regionibus uestris [i 1Kb] de antique pestilentie reliquiis errorum morbus exarserit. Nam et [k 1Kb] epistole sermo, et commonitorii series, et libelli tui textus eloquitur [l 2Kb] Priscillianistarum fetidissimam apud uos  recaluisse sentinam. Nihil est enim [a 1Kb] sordium in quorumcumque sensibus impiorum, quod in hoc dogma non confluxerit: quoniam de omni terrenarum opinionum luto multiplicem sibi [b 1Kb] feculentiam miscuerunt: ut soli totum biberent quidquid alii ex parte gustassent. Denique si uniuerse hereses que ante Priscilliani tempus exorte sunt diligentius retractentur, [c 1Kb] nullus pene inuenietur error de quo non traxerit impietas ista contagium: que non contenta eorum recipere falsitates qui ab Euangelio sub Christi nomine deuiarunt, tenebris se etiam paganitatis immersit, ut per magicarum artium profana secreta et mathematicorum uana mendacia, religionis fidem morumque rationem in potestate demonum, et in [d 1Kb] effectu siderum collocarent. Quod si et credi liceat  et doceri, nec uirtutibus premium, nec uitiis pena debebitur, omniaque non solum humanarum legum, sed etiam diuinarum constitutionum decreta soluentur: quia neque de bonis neque de malis actibus ullum poterit esse iudicium, si in utramque partem fatalis necessitas motum mentis impellit, et quidquid ab hominibus agitur, non est hominum, sed astrorum. Ad hanc insaniam pertinet [e 1Kb] prodigiosa illa totius humani corporis per duodecim celi signa 696 distinctio, ut diuersis partibus diuerse presideant potestates; et creatura quam Deus ad imaginem suam fecit, in tanta sit obligatione siderum, in quanta est connexione membrorum. Merito patres nostri, sub quorum temporibus heresis hec nefanda prorupit, per totum mundum instanter egere ut impius  furor ab uniuersa Ecclesia pelleretur: quando etiam mundi principes ita hanc sacrilegam amentiam detestati sunt, [f 1Kb] ut auctorem eius cum plerisque discipulis legum publicarum ense prosternerent. uidebant enim omnem curam honestatis auferri, omnem coniugiorum copulam solui, simulque diuinum ius  humanumque subuerti, si huiusmodi hominibus usquam uiuere cum tali professione licuisset. Profuit [g 1Kb] diu ista districtio ecclesiastice lenitati, que etsi sacerdotali contenta iudicio, cruentas refugit ultiones, seueris tamen Christianorum principum constitutionibus adiuuatur, dum ad spiritale nonnumquam recurrunt remedium, qui timent corporale supplicium. Ex quo autem multas prouincias hostilis occupauit irruptio, [h 1Kb] et executionem legum tempestates interclusere bellorum. Ex quo inter sacerdotes Dei difficiles commeatus et rari ceperunt esse conuentus, inuenit ob publicam perturbationem secreta perfidia libertatem, et ad multarum mentium subuersionem his malis est incitata, quibus debuit esse correcta. Que uero illic aut quanta pars plebium [i 1Kb] a  contagione pestis huius aliena est, ubi, sicut dilectio tua indicat, lethali morbo etiam 697 quorumdam sacerdotum corda corrupta sunt; et per quos opprimenda falsitas et defendenda ueritas [i 1Kb] credebatur, per ipsos doctrine Priscilliane Euangelium subditur Christi, ut ad profanos sensus pietate sanctorum uoluminum deprauata, sub nominibus prophetarum et apostolorum non hoc predicetur quod Spiritus sanctus docuit, sed quod diaboli minister inseruit. Quia ergo dilectio tua fideli, quantum potuit, diligentia damnatas olim opiniones [k 1Kb] sedecim capitulis comprehendit, nos quoque strictim omnia retractamus, ne aliquid harum blasphemiarum aut tolerabile uideatur aut dubium.



CAP. I. Quam impie de Trinitate personarum in Deo sentiant Priscillianiste.


Primo itaque capitulo demonstratur quam impie sentiant de Trinitate diuina, qui et Patris, et Filii, et Spiritus sancti unam atque eamdem asserunt esse personam, tamquam idem Deus nunc Pater, nunc Filius, nunc Spiritus sanctus nominetur; nec alius sit qui genuit, alius  qui genitus est, [a 1Kb] alius qui de utroque processit; sed singularis unitas in tribus quidem uocabulis, sed non [b 1Kb] in tribus sit accipienda personis. Quod blasphemie genus de Sabellii opinione sumpserunt; cuius discipuli etiam Patripassiani merito nuncupantur; quia si ipse est Filius, qui et Pater, crux Filii, Patris est passio; et quidquid in forma serui Filius Patri obediendo sustinuit, totum in se Pater ipse suscepit. Quod catholice fidei sine ambiguitate contrarium est, que [c 1Kb] Trinitatem Deitatis sic confitetur, ut Patrem, et Filium, et Spiritum sanctum sine confusione indiuisos, sine tempore sempiternos, sine differentia credat equales: quia Unitatem in 698 Trinitate non eadem persona, sed eadem implet essentia.



CAP. II. De uirtutibus quas ex Deo procedere fingunt.


In secundo capitulo ostenditur ineptum uanumque commentum [d 1Kb] de processionibus quarumdam uirtutum ex Deo, quas habere ceperit et quas essentia sui ipse precesserit. In quo Arianorum [e 1Kb] quoque suffragantur errori, dicentium quod Pater Filio prior sit, quia fuerit aliquando sine Filio, et tunc Pater esse ceperit, quando Filium genuerit. Sed sicut illos catholica Ecclesia detestatur, ita et istos, qui putant umquam Deo id quod eiusdem est essentie defuisse. Quem sicut mutabilem, ita et proficientem dicere nefas est. Quam enim mutatur quod minuitur, tam mutatur etiam quod augetur.



CAP. III. Cur unigenitus dicatur apud eos Filius Dei.

[f 1Kb] Tertii uero capituli sermo designat, quod iidem  impii asserant, ideo unigenitum dici Filium Dei, quia solus sit natus ex uirgine. Quod utique non auderent dicere, nisi Pauli Samosateni et Photini uirus hausissent, qui dixerunt Dominum nostrum Iesum Christum, antequam nasceretur ex uirgine Maria, non fuisse. Si autem isti aliud de suo sensu intelligi uolunt, neque principium de matre dant Christo, asserant necesse est non unum esse Filium Dei, sed alios quoque ex summo Patre genitos, quorum hic unus sit natus ex femina, et ob hoc appelletur Unigenitus: quia hanc nascendi conditionem alius filiorum Dei nemo susceperit. Quoquouersum 699 igitur se contulerint, in magne tendunt impietatis abruptum, si  Christum Dominum uel ex matre uolunt habere principium, uel Patris Dei unigenitum diffitentur cum et de matre is natus sit qui erat Deus uerbum, et de Patre nemo sit genitus preter uerbum.



CAP. Iu. Quod ieiunent in Natali Domini et die Dominica.

Quarto autem capitulo continetur, quod Natalem Christi, quem secundum susceptionem ueri hominis catholica Ecclesia ueneratur, quia uerbum caro factum est et habitauit in nobis , non uere isti honorent, sed honorare se simulent, ieiunantes eodem die, sicut et die Dominico, qui est dies resurrectionis Christi. Quod utique ideo faciunt quia Christum Dominum in uera hominis natura natum esse non credunt, sed per quamdam illusionem ostentata uideri uolunt [g 1Kb] que uera non fuerint; sequentes  dogmata Cerdonis atque Marcionis, et cognatis suis Manicheis per omnia consonantes. Qui, sicut in nostro examine detecti atque conuicti sunt, Dominicum diem, quem nobis Saluatoris nostri resurrectio consecrauit, exigunt in merore ieiunii; solis, ut proditum est, reuerentie hanc continentiam deuouentes: ut per omnia sint a nostre fidei unitate discordes, et dies qui a nobis in letitia habetur, ab illis in afflictione ducatur. Unde dignum est ut inimici crucis et resurrectionis Christi talem excipiant sententiam, qualem elegerunt doctrinam.



CAP. u. Quod animam hominis diuine asserunt esse substantie.

Quinto capitulo refertur quod animam hominis diuine asserant esse substantie, nec a natura Creatoris sui conditionis nostre distare naturam.  Quam impietatem ex philosophorum quorumdam et Manicheorum opinione manantem catholica fides damnat: sciens nullam tam sublimem tamque precipuam esse facturam, cui Deus ipse natura sit. Quod enim de ipso est, [h 1Kb] id est quod ipse, neque id aliud est 700 quam Filius et Spiritus sanctus. Preter hanc autem summe Trinitatis unam, consubstantialem, et sempiternam, atque incommutabilem Deitatem, nichil omnium creaturarum est quod non in exordio sui ex nichilo creatum sit. Non autem quidquid inter creaturas eminet Deus est, nec si quid magnum est atque mirabile, hoc est quod ille qui facit mirabilia magna solus . Nemo  hominum ueritas, nemo sapientia, nemo iustitia est; sed multi participes sunt ueritatis, et sapientie atque iustitie. Solus autem Deus nullius participationis indigus est: de quo quidquid digne utcumque sentitur, non qualitas est, sed essentia. Incommutabili enim [a 1Kb] nichil accedit, nichil deperit: quia esse illi, quod est sempiternum, semper est proprium. Unde in se manens innouat omnia, et nichil accepit quod ipse non dederit. Nimium igitur superbi nimiumque sunt ceci [b 1Kb] qui cum dicant humanam animam diuine esse substantie, non intelligunt nichil se aliud dicere quam Deum esse mutabilem, et ipsum perpeti quidquid potest nature eius inferri.



CAP. uI. Quod aiunt diabolum numquam fuisse bonum, nec Dei opus esse, sed ex chao et tenebris emersisse.

 Sexta annotatio indicat eos dicere quod diabolus numquam fuerit bonus, nec natura eius opificium Dei sit, sed eum ex chao et tenebris emersisse: quia scilicet nullum sui habeat auctorem, sed [c 1Kb] omnis mali ipse sit principium atque substantia: cum fides uera, que est catholica, omnium creaturarum siue spiritualium, siue corporalium bonam confiteatur substantiam, et mali nullam esse naturam: quia Deus, qui uniuersitatis est conditor, nichil non bonum fecit. Unde et diabolus bonus esset, si in eo quod factus est permaneret. Sed quia naturali excellentia male usus est, et in ueritate non stetit , non in contrariam transiit substantiam, sed a summo bono, cui debuit adherere, desciuit; sicut ipsi qui talia asserunt a ueris in falsa  proruunt, et naturam in eo arguunt in quo sponte delinquunt, ac pro sua uoluntaria peruersitate damnantur. Quod utique [d 1Kb] in ipsis malum erit, et ipsum malum non erit substantia, sed pena substantie.



701 CAP. uII. Damnant nuptias et usum matrimonii.

Septimo loco [e 1Kb] sequitur, quod nuptias damnant, et procreationem nascentium perhorrescunt, in quo, sicut pene in omnibus, cum Manicheorum profanitate concordant: ideo, sicut ipsorum mores probant, coniugalem copulam detestantur; [f 1Kb] quia  non est illic libertas turpitudinis, ubi pudor et matrimonii seruatur et sobolis.



CAP. uIII.---Corpora humana aiunt per diabolum formari, et eorum resurrectionem negant.

Octauum ipsorum est, plasmationem humanorum corporum [g 1Kb] diaboli esse figmentum, et semina conceptionum opera demonum in mulierum uteris figurari: propter quod resurrectionem carnis non esse credendam, quia [h 1Kb] concretio corporis non sit congruens anime dignitati. Que falsitas sine dubio opus diaboli est, et talia prodigia opinionum, figmenta sunt demonum, qui non in feminarum uentribus formant homines, sed in hereticorum cordibus tales fabricantur errores. Quod immundissimum uirus de Manichee impietatis specialiter fonte procedens, olim  fides catholica deprehendit atque damnauit.



702 CAP. IX. Filios promissionis per Spiritum sanctum conceptos esse dicunt.

Nona autem annotatio manifesta quod filios promissionis, ex mulieribus quidem natos, sed ex Spiritu sancto dicant esse conceptos: ne illa soboles que de carnis semine nascitur, [i 1Kb] ad Dei conditionem pertinere uideatur. Quod catholice fidei repugnans atque contrarium est, que omnem hominem in corporis animeque substantia a conditore uniuersitatis formari atque animari intra materna uiscera confitetur: manente quidem illo peccati mortalitatisque contagio, quod in prolem a primo parente transcurrit; sed regenerationis sacramento subueniente, quo [i 1Kb] per Spiritum sanctum promissionis filii renascuntur, non in utero carnis, sed in uirtute  baptismatis. Unde et Dauid, qui utique erat promissionis filius, dicit ad Deum: Manus tue fecerunt me, et plasmauerunt me . Et ad Ieremiam Dominus ait: Prius quam te formarem in utero, noui te; et in uulua matris tue sanctificaui te .



CAP. X. Affirmant animas in celo peccantes, in corpora detrusas pro peccati pena.

Decimo autem capitulo referuntur asserere, animas que humanis corporibus inseruntur fuisse [k 1Kb] sine corpore, et in celesti  habitatione peccasse, atque ob hoc a sublimibus ad inferiora delapsas, in diuerse qualitatis principes incidisse, et per erias ac sidereas potestates, alias duriores, alias mitiores, corporibus esse conclusas, sorte diuersa et conditione dissimili: ut quidquid in hac uita uarie et inequaliter prouenit, ex precedentibus causis uideatur 703 accidere. Quam impietatis fabulam ex multorum sibi erroribus texuerunt; sed omnes eos catholica fides a corpore sue unitatis abscidit, constanter predicans atque ueraciter, quod anime hominum, priusquam suis [a 1Kb] inspirarentur corporibus, non fuere, nec ab alio incorporantur nisi ab opifice Deo, qui et ipsarum est creator et corporum; et quia per primi hominis preuaricationem tota humani generis propago uitiata sit,  neminem posse a conditione ueteris hominis liberari, nisi per sacramentum baptismatis Christi, in quo nulla est discretio renatorum, dicente Apostolo: Quicumque [b 1Kb] enim in Christo baptizati estis, Christum induistis. Non est Iudeus, neque Grecus; non est seruus, neque liber; non est masculus, neque femina: omnes enim uos unum estis in Christo Iesu . [c 1Kb] Quid ergo hic agunt cursus siderum, quid figmenta fatorum, quid mundanarum rerum mobilis status, et inquieta diuersitas? Ecce tot impares gratia Dei facit equales, qui inter quoslibet uite huius labores, si fideles permanent, miseri esse non possunt, [d 1Kb] apostolicum illud in omni tentatione dicentes: Quis nos separabit a caritate Christi? tribulatio? an angustia? an persecutio? an fames? an nuditas? an periculum?  an gladius? Sicut scriptum est, quia propter te morte afficimur tota die, estimati sumus ut oues occisionis. Sed in his omnibus superamus per eum qui nos dilexit . Et ideo Ecclesia, que corpus est Christi, nichil de mundi inequalitatibus metuit, quia nichil de bonis [e 1Kb] temporalibus concupiscit; nec timet inani strepitu fatorum grauari, que patientia tribulationum nouit augeri.



704 CAP. XI. Fatalem necessitatem hominibus imponunt.

Undecima ipsorum blasphemia est, qua [f 1Kb] fatalibus stellis et animas hominum, et corpora  opinantur obstringi, per quam amentiam necesse est ut omnibus paganorum erroribus implicati, et fauentia sibi, ut putant, sidera colere, et aduersantia studeant mitigare. uerum ista sectantibus nullus in Ecclesia catholica [g 1Kb] locus est: quoniam qui se talibus persuasionibus dedit, a Christi corpore totus abscessit.



CAP. XII. Animas certis potestatibus subiiciant, aliis corporum membra.

Duodecimum inter hec illud est, quod sub aliis potestatibus partes anime, sub aliis corporis membra describunt; et qualitates interiorum presulum in patriarcharum nominibus statuunt, quibus [h 1Kb] e diuerso signa siderea, quorum uirtuti corpora subiiciantur, opponunt. Et in his omnibus inextricabili se errore prepediunt, non audientes  dicentem Apostolum: uidete ne quis uos decipiat per philosophiam et inanem [i 1Kb] fallaciam secundum traditionem hominum, secundum elementa mundi, et non secundum Christum: quia in ipso inhabitat omnis plenitudo Diuinitatis corporaliter, et estis in illo repleti, qui est caput omnis principatus et potestatis . Et iterum: Nemo uos seducat uolens in humilitate et religione angelorum, que non uidit ambulans, frustra inflatus sensu carnis sue, non tenens caput, ex quo totum corpus per nexus et coniunctiones subministratum et constructum crescit in augmentum Dei . Quid ergo opus est in cor admittere, quod lex non docuit, quod prophetia non cecinit, quod Euangelii ueritas non predicauit, quod apostolica doctrina non tradidit? Sed hec [i 1Kb] apta sunt  eorum mentibus, de quibus apostolus dicit: Erit 705 enim tempus, cum sanam doctrinam non sustinebant, sed ad sua desideria coaceruabunt sibi magistros prurientes auribus; et a ueritate quidem auditum auertent, ad fabulas autem conuertentur . Nihil itaque [k 1Kb] nobiscum commune habeant, qui talia audent uel docere, uel credere, et quibuslibet modis nituntur astruere quod substantia carnis ab spe resurrectionis aliena sit, atque ita omne sacramentum Incarnationis Christi resoluunt: [l 1Kb] quia indignum fuit  integrum hominem suscipi, si indignum erat integrum liberari.



CAP. XIII. Qualem Scripturarum scientiam astruant?

Tertio decimo loco positum est eosdem dicere quod omne corpus Scripturarum canonicarum sub patriarcharum nominibus accipiendum sit: quia ille duodecim uirtutes, que reformationem hominis interioris operantur, in horum uocabulis [a 1Kb] indicentur, sine qua scientia nullam animam posse assequi, ut in eam substantiam de qua prodiit reformetur. Sed hanc impiam uanitatem despectui habet Christiana sapientia, que nouit [b 1Kb] uere Deitatis inuiolabilem et inconuertibilem esse naturam; animam autem, siue in corpore uiuentem, siue a corpore separatam, multis passionibus subiacere. Que utique [c 1Kb] si de diuina  esset essentia, nichil aduersi posset incidere. Et ideo incomparabiliter aliud Creator, et aliud creatura. Ille enim semper idem est, et nulla uarietate mutatur, hec autem mutabilis est, etiam non mutata, quia ut non mutetur, donatum poterit habere, non proprium.



706 CAP. XIu. Siderum et signorum potestati hominem subiiciunt.

Sub quarto decimo uero capitulo, de statu corporis sentire dicuntur quod sub potestate siderum atque signorum pro terrena qualitate teneatur, et ideo multa in sanctis libris, que ad exteriorem hominem pertineant, reperiri, ut in ipsis Scripturis [d 1Kb] inter diuinam terrenamque naturam quedam sibi repugnet aduersitas; et aliud sit quod sibi uindicent anime presules, aliud quod corporis  conditores. Que fabule ideo disseruntur ut et anima diuine affirmetur esse substantie, et caro credatur male esse nature: quoniam et ipsum mundum cum elementis suis non opus Dei boni, sed conditionem mali profitentur auctoris; atque ut hec mendaciorum suorum sacrilegia bonis titulis colorarent, omnia pene diuina eloquia sensuum nefandorum immissione uiolarunt.



CAP. Xu. Scripturas ueras adulterant, falsas inducunt.


De qua re quinti decimi capituli sermo conqueritur, et presumptionem diabolicam merito detestatur: quia [e 1Kb] et nos istud ueracium testium relatione comperimus, et multos corruptissimos eorum codices, qui canonici titularentur, inuenimus. Quomodo enim decipere simplices possent, nisi uenenata pocula quodam melle prelinirent, ne usquequaque sentirentur insuauia, que essent futura mortifera? Curandum ergo est, et sacerdotali diligentia maxime prouidendum, ut falsati codices, et a sincera ueritate discordes, in nullo usu lectionis habeantur. Apocryphe autem scripture, que sub nominibus apostolorum multarum habent [f 1Kb] seminarium 707 falsitatum, non solum interdicende, sed etiam penitus  auferende sunt, atque ignibus concremande. Quamuis enim sint in illis quedam que uideantur speciem habere pietatis, numquam tamen uacua sunt uenenis, [g 1Kb] et per fabularum illecebras hoc latenter operantur, ut mirabilium narratione seductos laqueis cuiuscumque erroris inuoluant. Unde si quis episcoporum, uel apocrypha haberi [h 1Kb] per domos non prohibuerit, uel sub canonicorum nomine eos codices in Ecclesia permiserit legi, qui Priscilliani adulterina sunt emendatione uitiati, hereticum se nouerit iudicandum: quoniam QUI ALIOS ab errore non reuocat, seipsum errare demonstrat.



CAP. XuI. De Dictinii scriptis.

[i 1Kb] Postremo autem capitulo hoc prodidit iusta querimonia, quod Dictinii tractatus quos secundum Priscilliani dogma  conscripsit, a multis cum ueneratione legerentur, cum, si aliquid memorie Dictinii tribuendum putant, reparationem eius magis debeant amare quam lapsum. Non ergo Dictinium, sed Priscillianum legunt, et illud probant, quod errans docuit, non quod [i 1Kb] correctus elegit. Sed nemo hoc impune presumat, nec inter catholicos censeatur quisquis utitur scriptis, non ab Ecclesia solum catholica, sed etiam a suo  auctore damnatis. [a 1Kb] Non sit peruersis liberum simulare quod fingunt, nec sub uelamine nominis Christiani, decretorum imperialium statuta declinent. Ideo enim ad Ecclesiam catholicam cum tanta cordis diuersitate conueniunt, ut et quos possunt suos faciant, et legum seueritatem, dum se nostros mentiuntur, 708 effugiant. Faciunt hoc Priscillianiste, faciunt Manichei, quorum cum istis tam federata sunt corda, ut solis nominibus discreti, sacrilegiis autem suis inueniantur uniti: quia etsi uetus Testamentum, quod isti se suscipere simulant, Manichei refutant, ad unum tamen finem utrorumque tendit intentio, cum quod [b 1Kb] illi abdicando impugnant, isti recipiendo corrumpunt.

In exsecrabilibus autem mysteriis eorum, que  quanto immundiora sunt, tanto diligentius [c 1Kb] occuluntur, unum prorsus nefas est, una est obscenitas et similis turpitudo. Quam etsi eloqui erubescimus, sollicitissimis tamen inquisitionibus indagatam, et Manicheorum, qui comprehensi fuerant, confessione detectam, ad publicam fecimus peruenire notitiam: ne ullo modo posset dubium uideri quod in iudicio nostro, cui non solum frequentissima presentia sacerdotum, sed etiam illustrium uirorum dignitas, et pars quedam senatus ac plebis interfuit ipsorum qui omne facinus perpetrarant ore reseratum est; sicut ea que ad dilectionem [d 1Kb] tuam nunc direximus gesta demonstrant. Quod autem de Manicheorum fedissimo scelere, hoc etiam de Priscillianistarum incestissima consuetudine olim compertum multumque  uulgatum est. [e 1Kb] Qui enim per omnia sunt impietate sensuum pares, non possunt in sacris suis esse dissimiles.

[f 1Kb] Decursis itaque omnibus que libelli series comprehendit, et a quibus commonitorii forma non discrepat, sufficienter, ut opinor, ostendimus quid de his que ad nos fraternitas tua retulit censeamus, et quam non sit ferendum, si tam profanis erroribus etiam quorumdam sacerdotum corda consentiunt,  uel, ut mitius dixerim, non resistunt. QUA CONSCIENTIA [g 1Kb] honorem sibi prestitum uindicant, qui pro animabus 709 sibi creditis non laborant? Bestie irruunt, et ouium septa non claudunt. [h 1Kb] Fures insidiantur, et excubias non pretendunt. Morbi crebrescunt, et remedia nulla prospiciunt. Cum [i 1Kb] autem etiam illud addunt, ut his qui sollicitius agunt consentire detrectent, et impietates olim toto orbe damnatas, subscriptionibus suis se anathematizare dissimulent; quid de se intelligi uolunt, nisi quod non de numero fratrum, sed de parte [i 1Kb] sunt hostium?



CAP. XuII. An caro Christi uere requieuerit in sepulcro.

In eo uero quod [k 1Kb] in extrema familiaris epistole tue parte posuisti, miror cuiusquam catholici intelligentiam laborare, tamquam incertum sit  an descendente ad inferna Christo, caro eius requieuerit in sepulcro: que sicut uere et mortua est et sepulta, ita uere est die tertio suscitata. Hoc enim et ipse Dominus denuntiauerat, dicens ad Iudeos: Soluite templum hoc, et in triduo suscitabo illud . Ubi euangelista subiungit: Hoc autem dicebat de templo corporis sui . Cuius rei ueritatem etiam Dauid propheta predixerat, loquens sub persona Domini Saluatoris, et dicens: Insuper et caro mea [l 1Kb] requiescet in spe. Quoniam non derelinques animam meam in inferno, nec dabis Sanctum tuum uidere corruptionem . Quibus utique uerbis manifestum est, [m 1Kb] quod caro Domini et uere sepulta requieuit, et corruptionem non subiit: quia celeriter uiuificata reditu anime resurrexit. Quod  non credere satis impium est, et ad Manichei Priscillianique doctrinam pertinere non dub um est, qui sacrilego sensu ita se Christum simulant confiteri, ut incarnationis, 710 et mortis, et resurrectionis auferant ueritatem.

[n 1Kb] Habeatur ergo inter uos episcopale concilium, et ad eum locum qui omnibus opportunus sit uicinarum prouinciarum conueniant sacerdotes, ut, secundum hec que ad tua consulta respondimus, plenissimo  disquiratur examine an sint aliqui inter episcopos qui huius hereseos contagio polluantur; a communione sine dubio separandi, si nefandissimam sectam per omnium sensuum prauitates damnare noluerint. Nulla enim ratione tolerandum est ut qui predicande fidei suscepit officium, is contra Euangelium Christi, contra apostolicam doctrinam, contra uniuersalis Ecclesie Symbolum audeat disputare. Quales illic erunt discipuli, ubi tales docebunt magistri? QUAE ILLIC religio populi, que salus plebis, ubi contra humanam societatem [a 1Kb] pudoris sanctitas tollitur, coniugiorum fedus aufertur, propagatio generationis inhibetur, carnis natura damnatur, [b 1Kb] contra uerum autem ueri Dei cultum Trinitas Deitatis negatur, personarum proprietas confunditur, [c 1Kb] anima hominis  diuina essentia predicatur, et eadem ad diaboli arbitrium carne concluditur, Dei Filius per id quod ex uirgine ortus, non per id quod ex Patre natus est, unigenitus predicatur, idemque [d 1Kb] nec uera Dei proles,  nec uerus uirginis partus asseritur; ut per falsam passionem mortemque non ueram, mendax etiam resurrectio resumpte de sepulcro carnis habeatur? Frustra autem utuntur catholico nomine, qui istis impietatibus non resistunt. POSSUNT hec credere, qui possunt talia patienter audire. Dedimus itaque litteras ad fratres et cepiscopos nostros Tarraconenses, Carthaginenses, Lusitanos, atque [e 2Kb] Gallicos, eisque concilium synodi generalis indiximus. Ad tue 711 dilectionis sollicitudinem pertinebit, ut nostre ordinationis [f 1Kb] auctoritas ad predictarum prouinciarum episcopos deferatur. Si autem [g 1Kb] aliquid, quod absit, obstiterit, quo minus possit celebrari generale concilium, [h 2Kb] Gallicie saltem in unum conueniant sacerdotes, quibus [i 1Kb] congregandis fratres  nostri Idatius et Ceponius imminebunt, coniuncta cum eis instantia tua, quo citius uel prouinciali coauentu remedium tantis uulneribus afferatur. [i 1Kb] Data XII kal. Augustas Calepio et Ardabure uu. cc. coss.





S. TURRIBII ASTURICENSIS EPISTOLA. De non recipiendis in auctoritatem fidei apocryphis scripturis, et de secta Priscillianistarum. 


Sanctis ac beatissimis, et omni ueneratione colendis, IDACIO et CEPONIO episcopis, TURRIBIUS.



CAP. I.

Molesta semper est et iniucunda peretrinatio, quam afficiunt [Al. efficiunt] duri labores, et acrymabiles necessitatum cure. Habet tamen aliquid adiumenti [Al. instrumenti], cum adeundo incognita, uel ignorata discendo, quodam profectu mentis augemur; plerumque 712 ea, que apud nos optima uidebantur, praua esse atque deterrima, reddita nobis meliorum ratione, noscentes. Quod mihi usu uenit, qui diuersas prouincias adeundo, in omnibus Ecclesiis que in unitatis communione consistunt, condemnatis  omnibus errorum sectis, reperi unum atque eumdem catholice fidei sensum teneri ex purissimo ueritatis fonte uenientem: qui in nulla diuortia multitidis riuulis scissus camporum plana in cenosas uoragines soluat, que rectum fidei iter impediant. Eos uero, quos prauorum dogmatum uirus infecerit, aut correctos pie parentis gremio reformari compellit, aut pertinaciter contumaces, ueluti abortiuos partus ac non legitimam sobolem ex consortio sancte hereditatis expellit.



CAP. II.

Quapropter mihi post longas annorum metas ad patriam reuerso, satis durum uidetur, quod ex illis traditionibus, quas olim catholica damnauit Ecclesia, quasque iamdudum abolitas esse credebam, nichil penitus imminutum esse reperio. Immo  etiam pro uniuscuiusque studio et uoluntate praua dogmata, uelut quibusdam hydrinis capitibus pullulare cognosco: cum alii ueteri errori blasphemiarum suarum augmenta contulerint, alii integrum eum usque adhuc 713 retentent; alii uero, quos ex parte aliqua ad respectum sui contemplatio ueritatis adduxit, ex illius sensibus retinendo nonnulla, reliquis uinculentur. Quod quidem per mala temporis nostri, synodorum conuentibus decretisque cessantibus, liberius creuit; et impiissime, quod est cunctis deterius, ad unum altare diuersis fidei sensibus conuenitur.



CAP. III.

Hec ego ut loqui audeam, pie potius erga patriam caritatis quam temerarie presumptionis esse confiteor. Nam alias plenus omnium peccatorum,  et magnorum criminum reus, quo ausu hec ad uos scriberem, memor Dominice uocis, que dicit: In alieno oculo festucam uides, in tuo trabem non respicis ? Deinde conscius eius sententie, que admonuit dicens: Peccatori dixit Deus: Quare predicas iustitias meas, et assumis testamentum meum p[.....] tuum ? Sed iterum illud aspicio quod infra scriptum est: Furem uidebas, et currebas cum eo, et cum adulteris portionem tuam ponebas . Neque enim illa sola sunt furta, que alienorum direptione committuntur; uel sola illa adulteria, que uiolatis maritalis tori affectibus perpetramus: sed et, subtractis que uera sunt, furum catholice fidei peruersi dogmatis facit assertio,  et aduersus ueritatem uerbi Dei, malarum doctrinarum adulterio, zizanie semina iaciuntur. Loquarne ergo, an taceam, nescio, quia utrumque formido. Sed ne forte sanctitas uestra, que mala, quanteque blasphemie apocryphis libris, quos hi nostri uernaculi heretici ad uicem sanctorum Euangeliorum legunt, continentur, ignoret, maximi facinoris reum me esse credo, si taceam. Itaque hec non adhortatio auctoritatis alicuius est, sed potius suggestionis instructio.



CAP. Iu.

Primum ergo est ut illa patefaciam que in plurimorum fide, uel magis perfidia, esse cognoui: que cum a multis publico pene magisterio doceantur, si catholicorum aliquis paulo constantius, destructionis causa, assertioni resistat, continuo inficias,  eunt, et perfidiam perfidia occulunt. Quod ne ultra iam faciant, et apocryphis scripturis, quas canonicis libris, ueluti secretas et arcanas, preferunt, et quas maxima ueneratione suscipiunt, et ex his quas legunt traditionibus, dictisque auctorum suorum, ea que in ipsis arguuntur uera esse docentes; aliqua autem ex his que in istorum doctrina sunt, in illis quos legere potui apocryphis codicibus non tenentur. Quare unde prolata sint nescio, nisi forte ubi scriptum est per cauillationes illas, per quas loqui sanctos apostolos mentiuntur, aliquid interius indicatur. quod disputandum sit potius quam legendum, aut forsitan sint libri alii qui occultius secretiusque seruentur, solis, ut ipsi aiunt, perfectis patentes.



CAP. u.

Illud autem specialiter in illis actibus  qui S. Thome dicuntur, pre ceteris notandum atque exsecrandum est, quod dicit eum non baptizare per aquam, sicut habet Dominica 714 predicatio, sed per oleum solum: quod quidem isti nostri non recipiunt [Forte leg. incipiunt], sed Manichei sequuntur. Que heresis, que eisdem libris utitur, et eadem dogmata, et his deteriora sectatur, ita exsecrabilis uniuersis per omnes terras, ad primam professionis sue confessionem, nec discussa, damnetur oportet, per cuius auctores uel per maximum principem Manem ac discipulos eius, libros omnes apocryphos uel compositos, uel infectos esse, manifestum est: specialiter autem Actus illos qui uocantur S. Andree; uel illos qui appellantur S. Ioannis, quos sacrilego Leucius ore conscripsit; uel illos qui dicuntur S. Thome,  et his similia: ex quibus Manichei et Priscillianiste, uel quecumque illis est secta germana, omnem heresim suam confirmare nituntur; et maxime ex blasphemissimo illo libro, qui uocatur Memoria Apostolorum, in quo ad magnam peruersitatis sue auctoritatem doctrinam Domini mentiuntur, qui totam destruit legem ueteris Testamenti, et omnia que S. Moysi de diuersis creature factorisque diuinitus reuelata sunt; preter reliquas eiusdem libri blasphemias, quas referre pertesum est.



CAP. uI.

Ut autem mirabilia illa, atque uirtutes, que in apocryphis scripta sunt, sanctorum apostolorum uel esse, uel potuisse esse, non dubium est; ita disputationes, assertionesque illas sensuum malignorum  ab hereticis constat insertas. Ex quibus scripturis diuersa testimonia blasphemiis omnibus plena sub titulis suis ascripta digessi, quibus etiam, ut potui, pro sensus mei qualitate respondi.



CAP. uII.

Quod ideo necesse habui paulo latius uestris auribus intimare, ut uel posthac nemo quasi inscius rerum dicat, se simpliciter huiusmodi libros uel habere, uel legere. uestre autem existimationis atque censure merito fuerit uniuersa perpendere, et ea que sine ambiguitate ueritati ac fidei contraria uideritis, cum aliis fratribus uestris, quoscumque uobis zelus catholice religionis uel pium studium sociauerit, illam excusationem spirituali gaudio resecare, et ignita diuini uerbi uirtute compescere.



715 [a 1Kb] EPISTOLA XuI [b 1Kb] AD UNIuERSOS EPISCOPOS PER SICILIAM CONSTITUTOS.



[c 1Kb] SYNOPSIS
.

I. Quod prohibeatur in die Epiphaniorum baptisma celebrari.--- II. Quod omnia nobis rerum ordine per incarnationem Domini nostri salutis sacramenta digesta sint. ---III. Quod in baptismo mors proueniat interfectione [Hisp., infectione] peccati, et sepulturam triduanam imitetur trina demersio, et ab aquis eleuatio sit uelut resurrectio de sepulcro.---Iu. Quod beatus Petrus in die Pentecostes uirorum tria millia baptizauerit. ---u. Quod duo tantum tempora, id est Pascha, et Pentecostes, ad baptizandum a Romanis pontificibus sint prefixa.---uI. Quod omni tempore hi qui necessitate mortis urgentur, [Al. additur id est, egritudinis, obsidionis, persecutionis, naufragii] debeant baptizari.---uII. Ut de Sicilia terni annis singulis episcopi [Al. de episcopis ad diem tertium kalendarum Octobrium] Romam sociandi, synodo  indissimulanter occurrant.

LEO episcopus, uniuersis episcopis per Siciliam constitutis [d 1Kb] in Domino salutem.

[e 1Kb] Diuinis preceptis et apostolicis monitis [f 1Kb] incitamur ut pro omnium Ecclesiarum statu impigro uigilemus affectu, ac si quid usquam reprehensioni inuenitur  716 obnoxium, celeri sollicitudine, aut ab ignorantie imperitia, aut a presumptionis usurpatione reuocemus. [g 1Kb] Manente enim Dominice uocis imperio, quo beatissimus apostolus Petrus trina repetitione mystice sanctionis imbuitur, ut Christi oues, qui Christum diligit, pascat; ipsius sedis, cui per abundantiam diuine gratie presumus, reuerentia [h 1Kb] coarctamur, ut periculum desidie, quantum possumus, declinemus: ne [i 1Kb] professio summi Apostoli, qua se amatorem Domini esse testatus est, [i 1Kb] non inueniatur in nobis; qui NEGLIGENTER pascens toties commendatum [k 1Kb] gregem, conuincitur summum non amare pastorem .



CAP. I. De baptismo non in Epiphania, sed in festo paschali celebrando.

Cum ergo mihi de caritatis  uestre actibus [l 1Kb] fraterna affectione sollicito certis indiciis innotuerit, uos in eo quod inter sacramenta Ecclesie principale est, ab apostolice institutionis consuetudine discrepare, ita ut baptismi sacramentum numerosius in die Epiphanie quam in paschali tempore [m 1Kb] celebretis; miror uos, uel precessores uestros tam irrationabilem nouitatem usurpare potuisse, ut [n 1Kb] confuso temporis utriusque mysterio nullam esse differentiam crederetis inter diem quo adoratus est Christus a magis, et diem quo resurrexit Christus a mortuis. Quam culpam nullo modo potuissetis incidere, si unde [o 1Kb] consecrationem honoris accipitis, inde legem totius obseruantie sumeretis: et beati Petri apostoli sedes, que [p 1Kb] uobis sacerdotalis mater est dignitatis, esset ecclesiastice magistra  rationis. A cuius uos regulis recessisse [q 1Kb] minore posset equanimitate 717 tolerari, si aliqua commonitionis nostre increpatio precessisset. Nunc autem quia non desperatur correctio, seruanda est mansuetudo. Et licet uIX FERENDA sit in sacerdotibus excusatio que pretendat [r 1Kb] inscientiam, malumus  tamen et censuram necessariam temperare, et ratione uos apertissime ueritatis instruere.



CAP. II. De seruanda temporum et mysteriorum distinctione.

Semper quidem in eterno consilio Dei mansit humani generis incommutabiliter preordinata reparatio; sed ordo rerum per Iesum Christum Dominum nostrum temporaliter gerendarum, in Incarnatione uerbi sumpsit exordium. Unde aliud tempus est, quo annuntiante angelo , beata uirgo Maria fecundandam se per Spiritum sanctum credidit et concepit; aliud, quo salua integritate uirginea, puer editus exsultante gaudio celestium ministrorum pastoribus indicatur ; aliud, quo infans circumciditur ; aliud, quo hostia pro eo legalis offertur; aliud cum tres  magi claritate noui sideris incitati in Bethleem ab Oriente perueniunt , et adoratum paruulum mystica munerum oblatione uenerantur. Nec iidem sunt dies quibus impio Herodi, ordinata diuinitus in Aegyptum translatione subtractus est , uel quibus ab Aegypto in Galileam, persecutore mortuo, reuocatus est . Inter has autem dispensationum uarietates, [a 1Kb] accedunt augmenta corporea: crescit Dominus, sicut euangelista testatur, profectibus etatis et gratie , per dies Pasche in templum Ierusalem cum parentibus uenit , et cum abesset a societate redeuntium, sedens cum senioribus, et inter admirantes magistros disputans inuenitur, rationemque [b 1Kb] remansionis sue reddens, Quid est, inquit, quod me querebatis? Nesciebatis,  quod in his que Patris mei sunt oportet me esse ? significans eius se esse filium cuius esset et templum. Iam uero cum in annis maioribus apertius declarandus 718 baptismum precursoris sui Ioannis expetiit, quid Deitatis eius remansit ambiguum, quando baptizato Domino Iesu Spiritus sanctus in columbe specie super eum descendit, et mansit, audita de celis Patris uoce, dicentis: Tu es Filius meus dilectus, [c 1Kb] in te bene complacui . Que omnia ideo quanta potuimus breuitate perstrinximus, ut notum sit dilectioni uestre uniuersos Christi dies innumeris consecratos fuisse uirtutibus, et in cunctis eius actionibus sacramentorum  mysteria coruscasse; sed aliter [d 1Kb] quidque signis denuntiari, aliter rebus impleri; nec quecumque numerantur in operibus Saluatoris ad tempus [e 1Kb] posse pertinere baptismatis. Nam si etiam illa que post beati Ioannis lauacrum a Domino gesta cognouimus sub indiscreto honore colamus, omnia tempora continuatis erunt deputanda festis, quia omnia sunt plena miraculis. uerum quia Spiritus sapientie et intellectus ita apostolos, et totius Ecclesie erudiuit magistros, ut in Christiana obseruantia nichil inordinatum, nichil pateretur esse confusum, discernende sunt cause solemnitatum, et in omnibus institutis Patrum principumque nostrorum rationabilis [f 1Kb] seruanda distinctio: quia non aliter unus grex et unus pastor sumus, nisi, quemadmodum Apostolus docet,  idipsum dicamus omnes; simus autem perfecti in eodem sensu et in eadem [g 1Kb] sententia .



CAP. III. Cur in sola Pasche et Pentecostes solemnitate baptizetur.

Quamuis ergo et illa que ad humilitatem et illa que ad gloriam pertinent Christi, in unam concurrant eamdemque personam, totumque [h 1Kb] quidquid in illo et uirtutis diuine est et infirmitatis humane ad nostre reparationis tendat effectum, [i 1Kb] proprie tamen in morte crucifixi, et in resurrectione [i 1Kb] mortui, potentia baptismatis nouam creaturam condit ex ueteri: ut in renascentibus et mors Christi operetur, et uita, dicente beato Apostolo: 719 An ignoratis quia quicumque baptizati sumus in Christo Iesu, in morte ipsius baptizati sumus? Consepulti [k 1Kb] enim sumus cum illo per baptismum  in mortem: ut quomodo surrexit Christus a mortuis per gloriam Patris, ita et nos in nouitate uite ambulemus. Si enim complantati facti sumus similitudini mortis eius, simul et resurrectionis erimus ; et cetera que latius magister gentium ad commendandum sacramentum baptismatis disputauit: ut appareret ex huius doctrine spiritu, regenerandis filiis hominum, et in Dei filios adoptandis, illum diem [l 1Kb] esse et illud tempus electum, in quo per similitudinem formamque mysterii ea que geruntur in membris, his que in ipso sunt capite gesta, congruerent: dum in baptismatis regula, et mors interuenit interfectione peccati, et sepulturam triduanam imitatur  trina demersio, et ab aquis eleuatio, resurgentis instar est de sepulcro. Ipsa igitur operis qualitas docet celebrande generaliter gratie eum esse legitimum diem in quo orta est et uirtus muneris et species actionis. Ad cuius rei confirmationem plurimum ualet quod ipse Dominus iehsu Christus, postea quam resurrexit a mortuis, discipulis suis, in quibus omnes Ecclesiarum presules docebantur, et formam et potestatem tradidit baptizandi, dicens: Euntes [a 1Kb] docete omnes gentes, baptizantes eos in nomine Patris, et Filii, et Spiritus sancti . De quo utique eos etiam ante passionem potuisset instruere, nisi proprie uoluisset intelligi regenerationis gratiam ex sua resurrectione cepisse. Additur sane huic obseruantie etiam Pentecostes ex aduentu Spiritus sancti  sacrata solemnitas, que de paschalis festi pendet articulo. Et cum ad alios dies alia festa pertineant, hec semper ad eum diem qui resurrectione Domini est insignis occurrit: [b 1Kb] porrigens quodammodo auxiliantis gratie manum, et eos quos a die Pasche aut molestia infirmitatis, aut longinquitas, itineris, aut nauigationis difficultas interclusit, inuitans, ut quibuslibet necessitatibus impediti, desiderii sui effectum dono sancti Spiritus consequantur. Ipse enim unigenitus Dei in fide credentium et in uirtute operum nullam inter se et Spiritum sanctum [c 1Kb] uoluit esse distantiam, quia nulla est diuersitas in natura, dicens: Rogabo ego Patrem, et alium 720 Paracletum dabit uobis, ut uobiscum sit in eternum [d 1Kb] Spiritus ueritatis . Et iterum: Paracletus autem Spiritus  sanctus, quem mittet Pater in nomine meo, ille uos docebit omnia, et suggeret uniuersa quecumque dixi uobis . Et iterum: Cum uenerit ille Spiritus ueritatis, ille diriget uos in omnem ueritatem . Cum itaque ueritas Christus sit, et Spiritus sanctus,  spiritus ueritatis, nomenque Paracleti [e 1Kb] utrique sit proprium, non dissimile est festum ubi unum est sacramentum.

CAP. Iu. Ex apostolico exemplo baptisma in Pentecoste celebrari.--- [f 1Kb] Hoc autem nos non ex nostra persuasione defendere, sed ex apostolica auctoritate seruare, satis idoneo probamus exemplo, sequentes beatum apostolum Petrum, qui in ipso die quo omnem credentium numerum promissus Spritus sancti repleuit aduentus, trium millium [g 1Kb] populum, sua predicatione conuersum, lauacro baptismatis consecrauit. Quod sancta Scriptura, que apostolorum actus continet, fedeli historia docet dicens: His auditis compuncti sunt corde, et dixerunt ad Petrum et reliquos apostolos: Quid faciemus, uiri fratres? Petrus uero ad  illos: Penitentiam, inquit, agite, et baptizetur unusquisque uestrum in nomine Iesu Christi, in remissionem peccatorum uestrorum; et accipietis donum Spiritus sancti. uobis enim est [h 1Kb] repromissio, et filiis uestris, et omnibus qui longe sunt, quoscumque aduocauerit Dominus Deus noster. Aliis etiam pluribus uerbis testificatus est, et exhortabatur eos dicens: Saluamini a generatione ista praua. Qui ergo receperunt sermonem eius, baptizati sunt, et apposite sunt illa die anime circiter tria millia .

721 CAP. u. In necessitatis casu omni tempore baptizandum. Unde quia manifestissime patet baptizandis in Ecclesia electis hec [i 1Kb] duo tempora, de quibus locuti sumus, esse legitima, dilectionem uestram monemus ut nullos alios dies huic obseruantie  misceatis. Quia [ Ed. Cap. uI] [i 1Kb] etsi sunt alia quoque festa, quibus multa in honorem Dei reuerentia debeatur, principalis tamen et maximi sacramenti custodienda nobis est, [k 2Kb] mystica et rationalis exceptio; [l 1Kb] non interdicta licentia, qua in baptismo tribuendo  quolibet tempore periclitantibus subuenitur. Ita enim ad has duas festiuitates connexas sibimet atque cognatas, incolumium et in pacis securitate degentium libera uota differimus, ut in mortis periculo, in obsidionis discrimine, in persecutionis angustiis, in timore naufragii, nullo tempore, hoc uere salutis singulare [a 1Kb] presidium cuiquam denegemus.

722 CAP uI. Christi ad baptisma Ioannis accedentis mysterium.--- [b 1Kb] Si quis autem Epiphanie festiuitatem, que in suo ordine debito honore ueneranda est, ob hoc [c 1Kb] estimat priuilegium habere baptismatis, quia hoc [d 1Kb] quidam putant, quod in eadem die Dominus ad baptismum sancti Ioannis accesserit; sciat illius baptismi aliam gratiam, aliam fuisse rationem; nec ad eamdem pertinuisse uirtutem, qua per Spiritum  sanctum renascuntur, de quibus dicitur: Qui non [e 1Kb] ex sanguine, neque ex uoluntate carnis, neque ex uoluntate uiri, sed ex Deo nati sunt . Dominus enim nullius indigens remissione peccati, nec querens remedium renascendi, sic uoluit baptizari, quomodo [f 1Kb] et uoluit circumcidi, hostiamque pro se emundationis offerri : ut qui factus fuerat ex muliere, sicut Apostolus ait, fieret et sub lege , quam non uenerat soluere, sed implere , et implendo finire, [g 1Kb] sicut beatus Apostolus predicat dicens: Finis autem legis Christus ad iustitiam omni credenti  Baptismi autem sui in se condidit sacramentum, quia in omnibus primatus tenens  se docuit esse principium. Et tunc regenerationis potentiam  sanxit, quando de latere ipsius profluxerunt sanguis redemptionis, et aqua baptismatis . Sicut ergo uetus testamentum noui testificatio fuit, et lex per Mosen data est, gratia autem et ueritas per  Iesum Christum facta est : [h 1Kb] sicut diuersa 723 sacrificia unam hostiam preformarunt, et multorum agnorum occisio illius immolatione finita est de quo dicitur: Ecce Agnus Dei, ecce qui tollit peccatum mundi ; sic et Ioannes non Christus, sed Christi preuius; non sponsus, sed sponsi amicus fuit adeo fidelis et non sua querens, sed que Iesu Christi, ut se profiteretur ad soluenda calceamenta pedum eius indignum : quoniam ipse quidem baptizaret in aqua in penitentiam, ille autem baptizaturus esset in Spiritu sancto et igni ; qui duplici potestate et uitam redderet, et peccata consumeret. His itaque, fratres karissimi, tot ac tantis existentibus documentis, quibus omni ambiguitate submota,euidenter agnoscitis, in  baptizandis electis, qui secundum apostolicam [i 1Kb] regulam et exorcismis scrutandi , et ieiuniis sanctificandi, et frequentibus sunt predicationibus imbuendi, [i 1Kb] duo tantum [k 1Kb] tempora, id est Pascha, et Pentecosten, esse seruanda; hoc [l 1Kb] uestre indicimus caritati, ut ab apostolicis institutis nullo ulterius recedatis excessu. Quia inultum post hec esse non poterit, si quisquam apostolicas regulas in aliquo crediderit negligendas.

724 CAP. uII. De concilio quotannis Rome celebrando.--- Quare illus primitus pro custodia concordissime unitatis exigimus, ut, quia saluberrime a sanctis Patribus constitutum est, binos in annis singulis episcoporum debere esse conuentus, terni semper ex uobis [m 2Kb] ad diem tertium kalend. Octobr. Romam fraterno  concilio sociandi, indissimulanter occurrant: quoniam, adiuuante gratia Dei, facilius poterit prouideri ut in Ecclesiis Christ nulla scandala, nulli nascantur errores, cum coram beatissimo apostolo Petro  id semper in commune [a 1Kb] tractandum sit, ut omnia ipsius constituta, canonumque decreta apud omnes Domini Sacerdotes inuiolata permaneant. Hec autem, que uobis, inspirante Domino, insinuanda credidimus, per fratres et cepiscopos nostros [b 1Kb] Baccillum  atque Paschasinum ad uestram uolumus notitiam peruenire. Quibus referentibus cognoscamus quam reuerenter a uobis apostolice sedis instituta seruentur. Data XII kalend. Nouembr. [c 1Kb] Calepio et Ardabure uiris clarissimis consulibus.





ADMONITIO IN EPISTOLAM SEQUENTEM. 


1. Quesnellus, qui coniecturis facile indulsit, sequentem epistolam aliquot coniectationibus in suspicionem adducere studuit, ita ut uel supposititia credetur, eo consilio conficta ut predia alicuius Ecclesie perperam distracta eidem uindicarentur, uel alteri Leoni posterioris etatis adiudicetur. Ut autem huic postreme sententie magis assentiretur, illud in causa fuit quod etsi nullum eius exemplar manuscriptum nancisci potuit , pannus tamen eius, inquit in notis, legitur apud Gratianum 12, q. 2, cap. 52, ubi et Leoni tribuitur, et missa inscribitur uniuersis episcopis per Siciliam constitutis. Sed cuius Leonis sit, an primi an secundi, nec antique editiones Gratiani aperiunt, nec recentiores. Tillemontius not. 9, tom. Xu, p. 894, in Leonem singulas Quesnelli coniecturas ad calculum reuocauit, et ineptas ostendit; sed de codicibus ne uerbum quidem. Nos autem, qui potiora eius argumenta diluemus in annotationibus ipsi epistole subiiciendis, prestantissimos et uetustos codices reperimus, qui supra omnem coniectationem hasce litteras nostro Leoni indubitanter uindicabunt.

2. Hec itaque epistola nobis conseruata fuit in codd. collect. 8, e quibus quatuor memoramus, antiquissimum uat. 5845, uallicell. A. S. seculi IX, unum uercellensem satis uetustum, et uat. 1353, qui e uetustissimo Bergomate descriptus fuit. Huius autem collectionis auctor, qui Dionysio plura ualde rara documenta adiecit, usus fuit alia nobis ignota collectione, que in Gelasio terminabat, et seculo uI condita fuerat. Nam usque ad Gelasium monumenta adduntur chronico ordine satis congruo, qui antique collectionis ad hoc usque tempus producte indicium est, de quo plura dicentur in tractatu de antiquis Canonum et Constitutionum Collectionibus tom. III. Leoni autem Magno eadem epistola in his codicibus explorate asseritur non solum ex consulatu qui in Leonis pontificatum cadit, uerum etiam ex eo quod inter alias quindecim genuinas epistolas eiusdem pontificis describitur, ita ut de hac una dubium adhuc promouere absque ullo argumento satis certo temerarium sit.

3. Inuenitur preterea hec eadem epistola in ms. libro uat. 1343 seculi X, qui fuit Ticinensis Ecclesie, nec non in uat. Ottobon. 297 collect. 23. Accedunt duo auctores antiquiores Gratiano, qui ex eadem epistola nonnulla suis collectionibus inseruerunt, nimirum cardinalis Deusdedit lib. III, cap. 34, in ms. uat. 3833, et S. Anselmus lib. u, cap. 69, et lib. uI, cap. 189, in pluribus codd. uaticanis. Tandem, ut alia testimonia omittamus, Gerhohus prepositus Reicherspergensis ineunte seculo XII totam epistolam ex Germanico codice descripsit in opere de Aedificio Dei, cap 60, quod editum est a P. Pez. in Thesauro Anecdot. tom. II, part. II, unde etiam in Germania huius epistole exemplum inueniebatur.

4. Hic tandem monendum est Gerardum uossium, prepositum Tungrensem, qui primus omnium in appendice Operum S. Gregorii Thaumaturgi editionis Moguntine ann. 1604 hanc epistolam typis dedit, usum fuisse codice card. Sirleti. Ex complexu autem ceterorum monumentorum, que ex eodem codice se edidisse testatur, nec non ex titulo peculiari quem his litteris ex eodem ms. prefixit, colligimus eum codicem fuisse similem laudato ms. uat. Ottobon. collect. 23. Potior autem aliorum quos laudauimus codicum auctoritas maiorem epistole fidem conciliat.



727 [a 1Kb] EPISTOLA XuII. [b 1Kb] AD UNIuERSOS EPISCOPOS PER SICILIAM CONSTITUTOS.



SYNOPSIS.

Constitutione perpetua episcopis prohibet, quod in duabus Sicilie Ecclesiis improbe gestum, iniusteque per episcopos ibidem presumptum est; qui Ecclesiarum suarum bona illicite alienauerant: cuius decreti uiolatores ordine et communione priuandos edicit.

LEO papa uniuersis episcopis per Siciliam constitutis [c 1Kb] .

Occasio specialium querelarum, curam nobis prouidentie  generalis [d 1Kb] indicit, ut quod in duabus prouincie uestre Ecclesiis improbe gestum, iniusteque presumptum est, id constitutione perpetua ab [e 1Kb] omnium episcoporum usurpatione resecemus. 728 Taurominitanis enim clericis Ecclesie deplorantibus nuditatem, eo quod omnia eius predia, uendendo, donando, et diuersis modis alienando, episcopus dissiparet; etiam Panormitani clerici, quibus nuper est ordinatus antistes, [f 1Kb] similem querimoniam  in sancta synodo, cui presidebamus, de usurpatione prioris episcopi detulerunt. Quamuis ergo [a 1Kb] iam ordinatum a nobis sit quemadmodum utriusque Ecclesie utilitatibus consulatur, ne tamen hoc perniciosum nequissime depredationis exemplum cuiquam posthac fiat imitabile, hanc precepti nostri formam apud dilectionem uestram uolumus esse perpetuam: qua [b 1Kb] sine [c 1Kb] exceptione decernimus ut ne quis episcopus de Ecclesie sue rebus audeat quidquam uel donare, uel commutare, uel uendere; nisi forte ita aliquid horum faciat, ut meliora prospiciat, et [d 2Kb] cum totius cleri tractatu atque consensu id eligat, quod non sit dubium Ecclesie profuturum. Nam presbyteri, uel diaconi, aut cuiuscumque  ordinis clerici, qui conniuentiam in Ecclesie damna miscuerint, sciant se [e 1Kb] et ordine et communione priuandos: quia plenum iustitie est, fratres karissimi, ut non solum episcopi, sed etiam totius cleri 729 studio, [f 1Kb] ecclesiastice utilitatis incrementa seruentur, et eorum munera illibata permaneant, [g 1Kb] qui pro animarum suarum salute propriam substantiam Ecclesiis contulerunt. Data [h 3Kb] XII kalend. Nouembris, Calepio u. c. cons.



EPISTOLA i 1Kb] XuIII [i 1Kb] AD IANUARIUM EPISCOPUM AQUILEIENSEM.



[k 1Kb] SYNOPSIS
.

Quod omnis cuiuslibet ordinis clericus, qui catholicam deserens,  heretice se communioni miscuerit, si ad Ecclesiam reuersus fuerit, in eo gradu in quo erat  sine promotione remaneat.

LEO episcopus [a 1Kb] urbis Rome, IANUARIO episcopo Aquileiensi.

730 Lectis fraternitatis tue litteris, uigorem fidei tue, quem olim noueramus, agnouimus, congratulantes tibi quod ad custodiam [b 1Kb] gregis Christi pastoralem curam uigilanter exsequeris; ne [c 1Kb] lupi, qui sub specie ouium subintrarunt , bestiali seuitia simplices quosque dilacerent; et non solum ipsi nulla correctione proficiant, sed etiam ea que sunt sana corrumpant. Quod ne uiperea possit obtinere fallacia, dilectionem tuam duximus commonendam: insinuantes ad anime periculum  pertinere, [d 1Kb] si quisquam de his qui a nobis in hereticorum atque [e 2Kb] schismaticorum sectam delapsus est, et se utcumque heretice communionis contagione macularit resipiscens, in communione 731 catholica [f 1Kb] sine professione legitime satisfactionis habeatur. [g 1Kb] Saluberrimum enim et spiritalis medicine utilitate plenissimum est, ut siue presbyteri, siue diaconi, [h 1Kb] uel subdiaconi, aut [i 1Kb] cuiuslibet ordinis clerici, qui se correctos uideri uolunt, atque ad catholicam fidem, quam iam pridem amiserant, rursum reuerti ambiunt, prius [i 1Kb] errores suos et  ipsos auctores errorum damnari a se sine ambiguitate fateantur: ut sensibus [k 1Kb] prauis etiam peremptis, nulla sperandi supersit occasio, nec ullum membrum talium possit societate uiolari, cum per omnia illis professio propria ceperit obuiare. Circa quos etiam illam [l 1Kb] canonum constitutionem precipimus custodiri, ut in magno habeant beneficio si adempta sibi omni spe promotionis, in quo inueniuntur ordine, [m 1Kb] stabilitate perpetua maneant; si tamen iterata tinctione non fuerint maculati. Non leuem apud Dominum noxam incurrit qui de talibus [n 1Kb] ad sacros ordines promouendum aliquem iudicarit. Quod si cum grandi examinatione promotio conceditur inculpatis, multo magis non debet licere suspectis. Proinde dilectio tua, cuius deuotione gaudemus, iungat curam  suam dispositionibus nostris, 732 et det operam ut circumspecte atque uelociter impleantur que ad totius Ecclesie incolumitatem et laudabiliter [o 1Kb] suggesta sunt, et salubriter ordinata. Non autem dubitet dilectio tua, nos si, quod non arbitramur, neglecta fuerint que pro custodia canonum et pro fidei integritate decernimus, uehementius commouendos: quia [p 1Kb] INFERIORUM ordinum culpe ad nullos magis referende sunt quam ad desides negligentesque rectores: qui multam sepe nutriunt pestilentiam, dum necessariam dissimulant adhibere medicinam. Data [q 3Kb] III  kalend. Ianuarii, Calepio et Ardabure uiris clarissimis consulibus.



EPISTOLA a 1Kb] XIX. [b 1Kb] AD DORUM BENEuENTANUM EPISCOPUM.



[c 1Kb] SYNOPSIS.

I. Dorum de perturbato presbyterii ordine, primosque presbyteros iuri suo cedentes redarguit. ---II. Suum cuique ordinem uindicat pro ordinationis tempore; primis, qui cesserant, ad infimum relegatis.

733 Dilectissimo fratri DORO, LEO episcopus.

Iudicium, [d 1Kb] quod de te sperabamus, dolemus esse frustratum, quando ea te commisisse perspicimus que omnem ecclesiastice sanctionis regulam culpabili nouitate [e 1Kb] fedarent: cum plenissime noueris, quanta sollicitudine per omnes Domini Ecclesias paternorum  uelimus canonum precepta seruari, et hanc maxime curam ad sacerdotes uniuersarum plebium pertinere, ut sanctarum constitutionum regule nullis corrumpantur excessibus. Unde miramur te,  quem [f 1Kb] auctoritatum apostolice sedis obseruantissimum esse conuenerat, tam negligenter, ac potius insolenter, egisse, ut traditarum tibi legum non custos, sed transgressor 734 existeres. Libello etenim Pauli presbyteri tui, qui in subditis habetur, cognouimus, apud te nouo ambitu fedoque [g 1Kb] colludio presbyterii ordinem fuisse turbatum; ita ut unius festina et immatura prouectio, quedam eorum deiectio facta sit, [h 1Kb] quorum honorem etas commendabat et nulla culpa minuebat. Quod si ambientis intentio, aut imperita fauentium studia id quod numquam habuit consuetudo poscebant, ut incipiens emeritis et nouellus preferretur antiquis, tue fuerat industrie atque doctrine ut iniusta petentium desideria rationabili auctoritate cohiberes; ne quem  [i 1Kb] sacerdotali propere prouehebas honore, ad iniuriam eorum quibus sociabatur inciperet, [i 2Kb] minorque se fieret, dum in illo non humilitatis uirtus, sed elationis uitium roboraretur. [k 5Kb] Neque enim ignorabas  735 dixisse Dominum, quod qui se humiliat, exaltabitur; qui uero se exaltat, humiliabitur : eumdemque dixisse: uos autem queritis de pusillo crescere, et de maiore minores esse. Utrumque enim inordinatum, utrumque preposterum est; et omnis laborum fructus aufertur, omnis meritorum mensura uacuatur, si tantum quis assequitur dignitatis, quantum adulationis obtinuit; ut cupiditas eminendi non solum superbientem minuat, sed etiam conniuentem. Si uero, ut asseritur, primi secundique presbyteri, circa [a 1Kb] Epicarpium sibimet preponendum, tanta huic assentatio fuit, ut illum cum sui dedecore poscerent, honorari, nec hoc quidem illis proprio se iudicio deiicientibus tribui debuit, quod uolebant: [b 1Kb] quia tam misere uoluntati  dignius te fuerat obuiare quam cedere. Deformis autem et ignaua subiectio bene sibi consciis, et non irritam facientibus gratiam Dei, preiudicare [c 1Kb] non potuit, ut primatus suos quocumque commercio in alterutrum transferentes, subsequentium suorum minuerent dignitatem [d 1Kb] et quia ultimum sibi anteposuerant, ceteris preemineret.



CAP. II.

Predicti igitur presbyteri, qui indignos  se honoris sui ordine sunt professi, licet priuari etiam sacerdotio mererentur; tamen, ut eis pro apostolice sedis pietate parcatur, ultimi inter omnes Ecclesie presbyteros habeantur; et, ut iudicii sui sententiam ferant, inferiores etiam illo erunt quem propria sententia sibimet pretulere: ceteris omnibus presbyteris in eo ordine permanentibus, quem unicuique ordinationis sue tempus [e 1Kb] ascripsit. Nec quisquam preter predictos duos imminute dignitatis 736 patiatur iniuriam, sed in eorum tantummodo statum hoc recurrat opprobrium, qui nouello et immature ordinato inferiores fieri delegerunt; ut illam euangelicam sententiam ad se sentiant pertinere, qua dicitur: Quo iudicio iudicaueritis, iudicabitur de uobis: et qua mensura mensi fueritis, [f 1Kb] eadem  remetietur uobis . Paulus uero presbyter ordinem suum, de quo laudabili firmitate non cessit, obtineat: nec ulterius aliquid in cuiusquam presumatur iniuriam; ita ut dilectio tua, quam non immerito tota facti huius pulsat inuidia, hoc saltem remedio curare se properet, ut [g 1Kb] sine dilatione hec que decernimus tradantur  effectui; ne si iterato ad nos imploratio iusta confugerit, necesse sit seuerius commoueri, cum, his que male sunt facta correctis, malimus redintegrare disciplinam quam augere uindictam. Exsecutionem  uero preceptionum nostrarum fratri et cepiscopo nostro [a 1Kb] Iulio commisisse nos noueris, ut omnia [b 1Kb] illico, quemadmodum constituimus, roborentur. Data [c 1Kb] uIII idus Martii, Posthumiano uiro clarissimo consule.



EPISTOLA [d 1Kb] XX, [e 1Kb] AD EUTYCHEN CONSTANTINOPOLITANUM ABBATEM.



[f 1Kb] SYNOPSIS.

Rescribit, sibi de Nestoriana heresi reuiuiscente Eutychis litteris admonito, zelum illius placuisse.
[1Kb]

737 [g 1Kb] Dilectissimo filio EUTYCHI presbytero, LEO episcopus.

Ad notitiam nostram tue dilectionis [h 2Kb] epistola retulisti, quod Nestoriana heresis quorumdam rursus studiis pullularet: Sollicitudinem tuam ex hac parte nobis placuisse rescribimus, quoniam index animi tui est sermo, quem sumpsimus: unde [i 1Kb] non ambigas auctorem catholice fidei Dominum tibi in omnibus adfuturum. Nos autem cum plenius, quorum hoc  [i 1Kb] improbitate fiat, potuerimus agnoscere, necesse est, auxiliante Domino, prouidere: quatenus nefandum uirus, dudumque damnatum, radicitus possit exstingui. [k 1Kb] Deus te custodiat incolumem, dilectissime fili. [l 1Kb] Datum kalendis Iunii, Posthumiano et Zenone uiris clarissimis consulibus.

738 , .

, . , . .  , , , , , . , .






739 EPISTOLA [m 1Kb] XXI, EUTYCHIS AD S. LEONEM Nunc primum inter Leonis epistolas inserta. 



SYNOPSIS.

[n 2Kb] Epistola Eutychetis heretici: ubi scribens  ad papam urbis Rome Leonem, negat in Christo duas naturas, id est Diuinitatis et humanitatis.



CAP. I.

De mea in Dominum et Deum omnium Christum spe et fide confidens, ante omnia quidem  testis Deus uerbum est, in sensibus huiusmodi dignoscens ueritatis probationem; inuoco autem uestram sanctitatem in testimonio cordis mei et ratione sensuum meorum atque uerborum. Sed pessimus diabolus fascinauit tale studium nostrum et propositum, a quibus uires eius destrui oportuit. His stimulans omnem domesticam sibi uim, contra me mouens [Leg. mouit] Eusebium episcopum oppidi Doryleensis, [a 1Kb] libellum dantem sancto episcopo Constantinopolitane Ecclesie Flauiano et quibusdam aliis inuentis in 740 eadem urbe, qui propter diuersas causas suas [b 1Kb] conuenerant, quomodo hereticum compellauit, non ueritate accusationem mouens, sed perniciem mihi machinans et perturbationem Ecclesiis Dei. uocabar ad responsionem accusationis  ab ipsorum sanctitate; sed graui egritudine super ipsam senectutem retentus, occurri ad purgationem, non ignorans compositam factionem contra salutem meam. Et quidem [c 2Kb] libellis statim, subscriptione mea his addita, obtuli scripta, ostendens de sancta fide professionem meam. Sancto autem Flauiano archiepiscopo neque libellum suscipiente, neque ut legeretur iubente, audiente tamen et respondente  me ipsis uerbis [d 1Kb] eam fidem que Nicee exposita est a sancta synodo, confirmata uero apud Ephesum, expetebar duas naturas fateri et anathematizare eos qui hoc negarent. Ego autem metuens definitionem [e 1Kb] a synodo, nec adimere nec addere uerbum contra expositam fidem a sancta synodo Nicena, sciens uero sanctos et beatos patres nostros [f 1Kb] Iulium, Felicem, Athanasium, Gregorium sanctissimos episcopos 741 refutantes duarum naturarum uocabulum, et non audens de natura tractare Dei uerbi, qui in carnem uenit ultimis diebus in uterum sancte uirginis Marie immutabiliter quomodo uoluit et scit, in ueritate, non in phantasmate homo factus, aut anathematizare supradictos patres nostros, rogabam ut innotescerent ista sanctitati uestre, et quod uobis uideretur  iudicaretis, profitens omnibus modis [g 1Kb] me secuturum que probassetis.



CAP. II.

Sed nullo eorum que a me dicebantur audito, abrupta synodo publicauerunt deiectionis sententiam, quam aduersus me ante cognitionem parabant; in tantum aduersum me calumnie factione instruebant, ut et saluti mee discrimen incumberet, nisi cito opera Dei orationibus sanctitatis tue, militaris  manus me ab incursione rapuisset. Tunc [a 1Kb] duces aliorum monasteriorum cogere ceperunt in deiectionem meam subscribere , in tantum ut cum ad satisfaciendum plebi proponerem fidei mee confessiones, non solum et arcerent eas audiri, uerum et [c 1Kb] arriperent hi qui contra me supradictam factionem meditabantur, ut exinde tamquam hereticus apud omnes haberer.



CAP. III.

Ad uos igitur religionis defensores et huiusmodi factiones exsecrantes confugio, nichil et nunc nouum inducens contra fidem iam inde nobis ab initio traditam, sed anathematizans Apollinarium, ualentinum, Manem et Nestorium, et eos qui dicunt  carnem Domini nostri Iesu Christi Saluatoris e celo descendisse, et non e Spiritu sancto et sancta uirgine Maria, et omnes hereses usque ad magum Simonem. Et nichilominus tamquam hereticus de uita mea periclitor. Et obsecro, nullo mihi preiudicio facto ex his que per insidias contra me gesta sunt, que uisa uobis fuerit super fidem proferre sententiam, et nullam deinceps permittere a factiosis contra me calumniam procedere, 742 et non excuti et eximi de numero orthodoxorum eum qui in continentia et omni castitate septuaginta annos uitam peregit, ita ut in ipso exitu uite naufragium patiatur. Subiunxi autem his litteris meis [d 2Kb] utrumque libellum et eum qui ab accusatore meo oblatus est synodo, et qui a me gestus quidem est, non tamen susceptus, et [e 1Kb] editionem  fidei mee, nec non et ea que de duabus naturis a sanctis patribus nostris decreta sunt.


[f 1Kb] Item uerba Eutychetis.

Testor uos coram Deo, qui cuncta uiuificat, et Christo Iesu, qui sub Pontio Pilato testificatus est  optimam illam confessionem, ne quid ad gratiam faciatis. Ego enim iam idem a maioribus meis ita sensi, et a pueritia mea ita illuminatus sum, quemadmodum sancta et ex uniuerso orbe terrarum apud Niceam habita synodus trecentorum decem et octo beatissimorum episcoporum fidem constituit, et quam confirmauit ac definiuit denuo obtinere solam sancta synodus Ephesi collecta, et numquam aliter sensi quam quemadmodum precepit recta et sola uera fides orthodoxa. Et cunctis quecumque sunt  eamdem fidem a sancta eadem synodo constituta Ephesi assentior; cuius synodi dux et princeps fuit beate ac sancte recordationis episcopus Cyrillus Alexandrinorum et predicationis ac fidei sanctorum et electorum Dei Gregorii maioris, et item Gregorii, Basilii, Athanasii,  Attici, Procli socius et particeps. Eum et omnes eos orthodoxos et fideles habui, et honoraui tamquam sanctos, et magistros meos existimaui. Anathema autem dico Nestorio et Apollinari et omnibus hereticis usque ad Simonem, et qui dicunt carnem Domini nostri Iesu Christi de celo descendisse. Ipse enim qui est uerbum Dei descendit de celo sine carne, et factus est caro in utero sancte uirginis ex ipsa carne uirginis incommutabiliter 743 et inconuertibiliter, sicut ipse nouit et uoluit. Et factus est qui est semper Deus perfectus ante secula, idem et homo perfectus in extremo dierum propter nos et nostram salutem. Hanc igitur meam plenam professionem [g 1Kb] habeat sanctitas uestra.

Eutyches presbyter et archimandrites huic libello  subscripsi manu mea.


[h 1Kb] Exemplar Iulii episcopi urbis Rome, ut asserunt Eutychis scripta ad Dionysium episcopum, cuius sensu ductus ipse Eutyches decidit in errorem.

Miror audiens quosdam confitentes quidem in carne  Dominum nostrum, incurrentes uero diuisionem male a Paulianistis introductam. Illi enim Paulum Samosatenum sequentes, alium quidem intelligunt eum qui ex celo descendit, Deum confitentes; alium uero terrenum hominem esse dicunt, et illum quidem infabricabilem, hunc dominum, alium seruum; [a 1Kb] impium, seu uenerentur eum quem seruum appellant et fabricatum, seu non colant eum qui nos sanguine suo redemit. Hi uero qui Deum descendisse de celo confitentur, et carnem [b 1Kb] factam ex uirgine, et unum esse cum carne, frustra [c 1Kb] conturbantur, excedentes in uerba impietatis illorum. Dicunt enim et ipsi, sicut audio, duas naturas. Ad quod et Ioannes euidenter probat  Dominum nostrum, cum dicat: uerbum caro factum est; et Paulus apostolus, cum dicat:  Unus Dominus iehsu Christus, per quem omnia. Si enim natus ex uirgine iehsu nominatur, et ipse est per quem uniuersa facta sunt, una scilicet natura [d 1Kb] facta est, quoniam et una persona, non in duo diuisa, cum nec propria natura corporis est, et propria natura Deitas sit secundum carnem. Sed sicut homo una natura est, ita et is qui ad similitudinem hominis est factus Christus. Quod si non agnoscunt 744 id quod per adunationem unum est, possunt et unum in plura partiri et plurimas dicere naturas: quoniam multiplex corpus, quod ex ossibus, neruis et uenis, carne et cute, sanguine et spiritu constet: que omnia diuersa quidem inter se sunt, una tamen [e 1Kb] est eorum natura. Unde et Deitatis natura cum corpore unum est. Et [f 1Kb] nec in duas naturas diuiditur. Nec  enim poterat totum Filius hominis appellari qui descendisset e celis, et rursus Filius Dei qui natus ex femina est, si duarum naturarum caperet diuisionem; sed id quidem quod descendisset e celis, uocaretur Filius hominis, non Filius Dei. Et hoc Pauliane diuisionis est. Nos autem diuine Scripture docent tamquam de uno Domino nostro sentire, et cum descendisset e celis, et cum in terra natus est. Qui igitur sic sentiunt, non excedunt  inconsona contraria sentientibus, ut cum mente diuinis preceptis consentiant, sermonibus discrepent. Necesse est enim eos, cum duas naturas [g 1Kb] intelligant, alteram colere, alteram non adorare, et in diuinam quidem baptizari, in humanam uero non baptizari. Si autem in mortem baptizamur Domini, unam profitemur naturam et  impassionabilis Deitatis, et passionabilis carnis, ut per hoc sit baptisma nostrum et in Deum et in mortem Domini perceptum. Nec enim ueremur calumniatores, qui diuidunt in duas personas Dominum. Nec cum nos unitatem euangelicam atque apostolicam predicemus, lacerent nos tamquam dicentes carnem esse celestem, cum nos e contra diuinas Scripturas legamus dicentes filium esse non ex celo. Nec enim cum dicimus Filium Dei creatum ex muliere, possumus reprehendi tamquam uerbum ex terra dicentes, et non ex celo. Dicimus enim utrumque et ex celo totum propter Deitatem, et ex muliere totum propter carnem, ignorantes diuisionem unius persone.





ADMONITIO IN EPISTOLAM SEQUENTEM. 


1. Quesnelli ex suis preiudiciis magnopere intererat aduersus eminentissimum Baronium defendere, S. Flauianum de damnatione Eutychetis ad S. Leonem pontificem nichil scripsisse, nisi postquam huius litteris fuerat excitatus. Quare duarum Flauiani ad Leonem epistolarum ordinem peruertit Diss. 1, ad an. 449, num. 1 et seqq. et epistolam nobis 26, quam post acceptas a Leone litteras Flauianus scripsit circa Aprilem an. 449, ueluti primam traduxit; epistolam uero sequentem ueluti secundam posterius traditam statuit, ac in eamdem sententiam traxit ipsum Antonium Pagium, qui idcirco Baronium corrigendum putauit ad an. 448, num. 8. Precipuum seu potius unicum Quesnelli argumentum a Pagio item repetitum his Flauiani uerbis innititur, ex epist. 26, quibus Eutychem damnatum significans, addit: Sicut docebunt uestram Sanctitatem omnia, que super eo sunt gesta, queque direximus cum nostris his litteris. In que ille: uides ut nichil litterarum uel gestorum synodi ante hanc epistolam acceperat Leo a Flauiano? Cumque Flauianus deinde memoret Leonis litteras sibi traditas a Pansophio  quibus edoctus fuerat, eumdem Eutychem libellos direxisse ad Leonem plenos omni fallacia et calliditate; ex his liquet pariter, subdit Quesnellus, non ante Flauianum de litteris ad Leonem ea de re scribendis cogitasse, quam cum didicit pontificem improbis artibus deceptum, falsam de iudicio Constantinopolitano cepisse opinionem.

2. Si epistola 23 legatur attente, Leonem non deceptum, sed cautum et necessaria documenta postulantem ac exspectantem inuenies. Ad argumentum uero quod pertinet, etiam in epistola 22, Eutychis erroribus expositis, que dudum seu pridem in eum gesta fuerant, a Flauiano ad Leonem directa traduntur cap. 4, et eodem quidem Greco uerbo , direximus, idem Flauianus utitur, quod adhibuit epist. 26. Qua in re ne uox direximus difficultatem moueat, uide annot. 17  in eamdem epistolam 22. Cum ergo bis Flauianus de eadem damnatione ad Leonem scribens, bis quoque gesta ad eum transmiserit, nimirum una cum epist. 22, et cum epist. 26 nichil ex hoc uno pro alterutra anteriori asserenda deduci potest.

3. Ex contextu uero utriusque epistole si iudicium feratur, Tillemontius, licet Quesnello in aliis multis fauerit, hac tamen in re assentiri non potuit: unde art. 16, in Leonem, epistole 22 primum locum adiudicandum nichil addubitauit:Ie croy que pour peu de reflexion, qu'on y fasse, on reconoistra aisement, qu'elle  a esté ecrite fort peu apres le concile tenu contre Eutyche, et que c'est la premiere, que Flauien ait ecrit a Rome sur cette affaire, comme l'a cru Baronius. uerba ex Greco talis nobis nunc apparuit Eutyches, recentissimam heretici manifestationem et condemnationem declarant. Illa uero sub finem, quibus, ut gesta de eodem in Occidentalium episcoporum deducantur notitiam, Flauianus rogat, ne scientes aliqui quid  ille senserit, quasi ad orthodoxum uel per litteras, uel per aliquam coniunctionem loquantur; hec statim ab initio scripta produnt. Inopportunum enim fuisset Leonem rogare, ut promulgaret Eutychis condemnationem eo tempore, quo notissima erat, seu post epist. 26, cum iam generale concilium ea de causa habendum uulgatum fuerat.

4. Sed euidentius argumentum producamus. S. Leo duas Flauiani litteras cum gestis se accepisse tradit. Primum ep. 28, ad eumdem Flauianum scripta Idibus Iunii an. 449, his uerbis cap. 1: Lectis dilectionis tue litteris, quas miramur fuisse tam seras, et gestorum episcopalium ordine recensito, tandem quid apud uos scandali contra integritatem fidei exortum fuisset, agnouimus. Hanc eamdem Flauiani epistolam se iam tunc accepisse indicat, cum scripsit epistolam 27, datam die 21 Maii anni eiusdem. Si epistola Flauiani sub hunc diem accepta ualde erat sera; ergo multo ante scripta fuerat. Hec de primis Flauiani litteris procul dubio intelligenda sunt. Rursum epistola 36 ad eumdem Flauianum, data XII uel Xu kal. Iulii anni eiusdem alie huius littere tunc accepte una cum gestis nominantur sic: Litteras tue dilectionis accepi cum gestis, que apud uos de fidei questione confecta sunt. Hec de secundis litteris eiusdem Flauiani, quibus acta in Eutychem eque ac primis annexa fuerant. Porro in hac epistola 36 respici epistolam 26, Flauiani, ex eo manifestum sit, quod Flauianus ep. 26, c. 2, sperare se dicit, remotum iri synodum, que futura uulgabatur: Leo autem huic articulo respondens epistola 36, concilium impediri non posse significat. Igitur epistola 26, Flauiani secunda est, epistola autem 22, prima, ac paulo post Constantinopolitanam synodum missa exeunte an. 448 uel serius ineunte an. 449. Epistolam Eutychis una cum imperatoris litteris, que pro eodem date fuere, transmissam citius peruenisse nichil sit mirum. Unde uero epistole Flauiani, quam sero allatam Leo miratus est, more longiores iniecte fuerint, ignoramus. Hinc epistola 22 priora gesta que usque ad Constantinopolitanam synodum contigerant descripsit: epistola autem 26 posteriora adiecit que post eamdem synodum Eutyches commouerat. Acta uero synodi iterum huic secunde epistole fuerunt annexa, eo quod ex Leonis litteris Flauianus metueret, ne forte prior epistola cum actis intercidisset. Quod si in epistola 26 nulla fit mentio epistole 22, quam antea missam probauimus, nichil mouere potest: siquidem nec in epistola 22, quam Quesnellus posteriorem censet, alterius antea scripte epistole Flauianus meminit.

5. Maneat ergo epistolam 22 primum datam fuisse, eamque esse illam, que a Leone memoratur epistola 28, cuique tota hec celebris Leonis definitio innititur. Hinc quidem euenisse credimus, ut in antiquis collectionibus Latinis 2, 3 et 8, nec non in Hispanica et Isidoriana aliisque posterioribus, que a uetustis illis fontibus prodeunt, sola Flauiani ad Leonem epistola 22 premittitur epist. 28, Leonis ad Flauianum. Cumque hec prior Leoni tradita, statim etiam in Latinum uersa, et ubique in Occidente diuulgata fuerit; idcirco in tot distinctis et antiquis collectionibus insertam putamus: quod confirmabitur ex dicendis in fine annotationis 5 , in epist. 67. Id non accidit epistole 26, que cum posterius fuerit scripta, re satis cognita per priores litteras, non perinde spargi debuit in uulgum: unde in solis codicibus collectionis 17 Chalcedonensis, ubi quamplurima documenta ad Eutychem pertinentia diligentius collecta fuerunt, reperitur, et ordine quidem post epistolam 22, ut apud Baluzium uidere licet tom. Iu Concilior. uenete editionis pag. 1981, quod ipsum hanc priorem, illam posteriorem confirmat.

6. Hinc pariter coniicere licet, interpretationem epistole 22, incipientem Nulla res diaboli, que in laudatis antiquis collectionibus exstat, et in nonnullis etiam reperitur una cum actis synodi Constantinopolitane in Eutychem eidem epistole a Flauiano subiectis, primam interpretationem esse, que statim promulgata, subinde in collectionibus recepta fuit: dum alia interpretatio, que incipit Nihil est, in sola uetusta collectione Latina Chalcedonensi reperitur, ex qua postmodum in posteriorem collectionem 22, cum aliis documentis Chalcedonensibus traducta fuit. Illa uetustior interpretatio statim ab initio confecta, Leoni usui fuit, antequam dogmaticas ad Flauianum litteras scriberet; sicut indubium est, eidem usui fuisse interpretationem actorum synodi Constantinopolitane in Eutychem, que simul edita in collectionibus 3 et 8, una cum laudata antiquiori uersione epistole 22, recepta legitur: ex hac enim actorum interpretatione nonnulla totidem uerbis recitat in iisdem dogmaticis litteris cap. 6.

7. Ex his autem omnibus perspicuum efficitur, quam inaniter Quesnellus aduersus card. Baronium elaborauerit, ut epistolam 22 scriptam suaderet post epistolam 26, ac si Flauianus, qui post Eutychis condemnationem scripsit ad Domnum et ad alios Orientis episcopos, Occidentales, et potissimum Romanum pontificem de tanta heresi commonendum neglexerit. Idem Flauianus statim post condemnationem Eutychis satis a Florentio monitus fuerat, dum soluto conuentu ad superiorem domus partem ascenderet, ipsum Eutychem ad Romanum, Alexandrinum et Hierosolymitanum episcopos appellasse; unde metuendum ipsi erat ne, si statim ad Leonem non scriberet, is pontificem preueniret. Sed plura addere ad refellendum Quesnellianum preiudicium siue commentum opus non est.

8. Inter duas porro Latinas uersiones quas memorauimus, epistole sequentis, licet illa que incipit Nulla res sit prima et antiquior altera, cuius initium Nihil est, cum tamen a minus perito uel non admodum diligenti interprete Latine reddita, originali Greco minus exacte respondeat, alia autem uersio, que in Chalcedonensi collectione exhibetur, a peritiore ac diligentiore interprete lucubrata, ad Grecum textum propius accedat, hanc posteriorem quidem, at satis uetustam illi priori anteferentes, Greco textui e regione annectendam credidimus. Postea uero antiquiorem uersionem subiiciemus, cui preter interpretis minus accurati difficultates, alie accesserunt ex amanuensibus, qui in lectionibus mirifice discrepantes, obscuriorem ac magis incertum primeue uersionis textum reddidere. Quesnellus hanc uersionem antiquiorem Greco originali appositam edidit, ut in Conciliorum editionibus profertur, non paucis et identidem longioribus lectionibus in margine descriptis, que uideri possunt uariantes ex mss. sumpte, sed uere sunt lectiones ex Greco a Romanis textus Greci primis editoribus apposite; quod antiqua uersio minus congrua uideretur. Immo iidem nonnulla ex Greco etiam mutarunt in ipso uersionis textu, quemadmodum in ipsius Chalcedonensis prisca uersione identidem fecerant; et nichilominus Quesnellus, licet aliquot haberet eius interpretationis codices, et anteriores Leonis editiones, qui aliter legebant, ita Romanam lectionem transcripsit, ut nec codicibus nec ceteris editis usus, antiquam uersionem restituere neglexerit; cum tamen ii qui antiquas uersiones exhibent non illud proferre debeant quod originali est congruentius, sed illud quod a ueteri interprete redditum fuit. uersio autem altera accuratior, quam nos cum Greco textu priori loco dabimus, edita primum fuit a Quesnello ex ms. Thuaneo collect. 17 Chalcedonem., tum uero ex eodem codice ac duobus aliis eiusdem collectionis Corbeiensi ac Diuionensi eamdem recusit Baluzius in antiqua uersione concilii Chalcedonensis emendata a Rustico, cap. 5. Nos quoque eam recognouimus cum quatuor mss. laudate collectionis, uetustissimo ueron., duobus uaticanis, et Chigiano, nec non cum ueneto S. Marci collect. 22; Grecum uero originale, quod nobis conseruauit Greca collectio concilii Chalcedonensis, contulimus cum duobus codd. uenetis S. Marci.





EPISTOLA [a 1Kb] XXII, FLAuIANI EPISCOPI CONSTANTINOPOLITANI PRIMA AD LEONEM PAPAM. 



SYNOPSIS.

I. De diaboli insidiis, quas uitat qui doctrine SS. Patrum adheret.---II. De hereticorum uersutia, qua incautos decipiunt.---III. Eutychen renouare dogmata ualentini et Apollinaris.---Iu. De depositione et excommunicatione eius iustissima, quam Occidentalibus notam a Leone fieri postulat.
[1Kb]


752 [b 1Kb] Sanctissimo et Deo amantissimo patri et consacerdoti LEONI FLAuIANUS in Domino salutem.



CAP. I.

Nihil est quod stare faciat diaboli nequitiam, incontentibile malum, plenum ueneno mortifero ; sursum atque deorsum circuit querens quem percutiat, [c 1Kb] quos conturbet, quos deuoret . Unde et uigilare et sobrii esse ad orationes, et propinquare Deo, et fatuas questiones respuere, et patres sequi, et non transgredi terminos eternos [d 1Kb] ex Scriptura sancta didicimus. Deponens itaque tumorem luctus, lacrymarum multitudinem, quoniam unus eorum qui sub me constituti sunt, clericus captus est, nec eum saluare preualui, neque lupo preripere; licet animam meam paratus fuissem ponere pro eo. Ut raptus est, ut exsiliuit, odio habens  uocantis uocem, et [e 1Kb] ad perditionem maxime currens, et memorias quoque paternas declinans, et eorum itinera prorsus abhorrens, pergo in hunc sermonem.



CAP. II.

Sunt quidam [f 1Kb] in uestibus ouium, intus autem lupi rapaces ; quos ex fructibus agnoscimus. Isti primo quidem uidentur ex nobis [g 1Kb] esse, sed non sunt ex nobis: si enim fuissent ex nobis, mansissent utique nobiscum . [h 1Kb] Quando uero suam euomuerint impietatem, dolum, qui in eis est, erumpentes: 754 et apprehendentes [i 1Kb] infirmiores et eos qui ad eloquia diuina sensus inexercitatos habent, secum eos [i 1Kb] contrahunt ad perditionem , subuertentes et iniuriantes paternas doctrinas, sicut et sanctas Scripturas ad perditionem suam: quos oportet prescientes cauere, ne malitia eorum quidam seducti abscindantur a propria firmitate. Exacuerunt enim linguas suas sicut  serpentes; uenenum aspidum sub labiis eorum; sicut de his clamauit propheta .



CAP. III.

Talis igitur nobis quidam nunc apparuit Eutyches dudum presbyter et archimandrita, tamquam ea que nostra sunt sapiens, et rectam fidem in se habens; Nestorii quidem impietati resistens, et pugnam aduersus eum simulans; trecentorum uero decem et octo sanctorum Patrum de fide confectam expositionem, et sancte memorie Cyrilli ad Nestorium scriptam epistolam, et eiusdem similiter ad  Orientales, quibus omnes [a 5Kb] consenserunt, conatus euertere 756 et antiqua impii ualentini et Apollinaris mala dogmata [b 1Kb] renouare. Nec timuit Regis ueri preceptum dicentis: Quicumque scandalizauerit unum de pusillis istis minimis, melius erat ut suspenderetur mola asinaria [c 1Kb] circa collum eius, et mergeretur in profondum maris . [d 11Kb] Impudenter autem omnem abiiciens, et pellem, que eum circumdabat, excutiens, aperte coram sancta synodo [e 1Kb] nostra affirmabat, dicens: Dominum nostrum Iesum Christum non oportere ex duabus naturis post inhumanationem, in una subsistentia et in una persona a nobis agnoscendum; neque carnem Domini consubstantialem nobis esse, tamquam ex nobis assumptam et unitam Deo uerbo secundum [f 1Kb] subsistentiam;  sed dicebat, uirginem quidem, que eum peperit,  secundum carnem consubstantialem nobis esse, ipsum autem Dominum non sumpsisse ex ea carnem nobis consubstantialem; sed Domini corpus non esse quidem corpus hominis, humanum autem corpus [a 1Kb] [esse] quod ex uirgine est, omnibus expositionibus sanctorum Patrum resistens.



CAP. Iu.

Sed ne cuncta percurrens immensitatem litteris faciam, gesta, que [b 28Kb] dudum in eo 758 confecta sunt, direximus tue Sanctitati; in quibus et sacerdotio eum uelut in talibus [c 1Kb] captum, et monasterii dispositione, et nostra communione priuauimus: quatenus et tua Sanctitas cognoscens ea que eius sunt, omnibus qui sub tua reuerentia constituti sunt, Deo amantissimis episcopis manifestam faciat [d 1Kb] eius impietatem; ne forsitan ignorantes ea que  sapit, et in quibus aperte captus est, tamquam ad consortem fidei litteras, aut aliter confessiones ad eum reperiantur efficere. Omnem cum uestra beatitudine in Christo fraternitatem, ego et qui mecum sunt plurimum salutamus. Incolumis in Domino, et orans pro nobis, doneris nobis, Deo amantissime Pater.

751 , , .


, , , , , . , , , , , , . , , , , , , , ,  , , , .

, . [1 6Kb] , , . 753 , , , , , , [2 6Kb] , , , . » , ,«  .

, , , , , 755 ,  , , , . , , , , . [1 8Kb] , , , [2 13Kb] , , , , [3 12Kb]  ,  , , , .

, 757 , , , , , , , ,  , , , , . . , , , .






EIUSDEM EPISTOLAE FLAuIANI CONSTANTINOPOLITANI EPISC. AD LEONEM PAPAM [e 1Kb] alia uersio antiquior. 



SYNOPSIS
.

I. De subdoli hostis insidiis.---II. De fraudolentia et subtilitate hereticorum.---III. De blasphemiis Eutychetis.---Iu. De excommunicatione eius iustissima.

[f 1Kb] Domino Beatissimo et Deo amabili Patri LEONI FLAuIANUS in Domino eternam salutem.



CAP. I.

Nulla res diaboli uenena compescit, nec  continet mortiferas eius sagittas. Sursum enim atque deorsum peruolans, querit quos possit occidere, quos possit [g 1Kb] superare, quos possit deuorare. Propter quam rem uigilandum est et orationibus a Deo obtinendum, ut fatuas inquisitiones 759 euitare possimus. Decet [h 1Kb] enim sequi patres nostros, neque commutare definitionem eorum perpetuam, quam secundum sacras Scripturas didicimus regulariter definitam. Depositis ergo fletibus et lacrymis,  [a 1Kb] quas incessanter fundo, quia sub me clericus degens inuasus est a fero demone, et non potui eum liberare, nec auferre a tali lupo, qui animam meam pro illo paratus eram ponere; quomodo [b 1Kb] raptus sit, quomodo resiliit a proposito diuino, et ad illum cucurrit, qui perdere consueuit, precepta Patrum [c 1Kb] declinans, et constituta eorum despiciens, iam incipio enarrare.



CAP. II.

Sunt [d 1Kb] quidam ueste sua oues significantes, interius autem lupi rapaces: quos ex fructibus eorum debemus agnoscere. Isti prima fronte uidentur esse de numero nostro; sed non sunt de numero nostro. Si enim de numero nostro [e 1Kb] fuissent, nobiscum mansissent. Quando autem ceperunt assumere impietatem, illud quod prius occultabatur in  illis aperitur, [f 1Kb] et dolus omnis fit omnibus manifestus. [g 1Kb] Inueniuntur autem infirme fidei homines, et qui diuinas lectiones nesciunt, et secum eos in perditionem precipitant, [h 1Kb] dissipantes, et uituperantes Patrum 760 disciplinas [i 1Kb] et relinquentes sanctas Scripturas ad suam ipsorum perditionem. [i 1Kb] Quos debemus preuidere, et a quibus multum uacare, [k 1Kb] ne in sua malitia aliqui occupati, concidant de sua firmitate. [l 1Kb] Exacuerunt enim linguam suam quasi serpentes, et uenenum in labiis habent quasi aspides. De his hec propheta clamauit.



CAP. III.


Talis [m 1Kb] nobis Eutyches emersit, quondam presbyter et archimandrites, qui quasi [n 1Kb] nostre religionis sectam sapiebat, et hanc preferebat; Nestorii autem impietatem confirmabat, et succingebatur pro Nestorio militare in pugna que contra Nestorium parabatur: trecentorum autem decem et octo sanctorum Patrum de fide expositionem factam et sancte memorie Cyrilli epistolam scriptam ad Nestorium [o 1Kb] uel ad similes eius, cui omnes assenserant, tentauit euellere, antiquam impii ualentini et Apollinaris reparans sectam, [p 1Kb] et non timuit preceptum ueri Regis dicentis: Quicumque scandalizauerit unum de pusillis istis [q 1Kb] minimis, expedit ei ut mola asinaria alligetur collo eius, et demergatur in profundum maris. uerecundiam autem omnem [r 1Kb] eius perfidia  abiecit, et quam gerebat 761 infidelitatis pellem excutiens, in sancta nostra synodo asserebat, instanter dicens, Dominum nostrum Iesum Christum non oportere confiteri de duabus naturis post humanam susceptionem, cum a nobis unius [s 1Kb] substantie et unius persone cognoscatur; neque carnem Domini cessentialem nobis subsistere tamquam ex nobis susceptam, et coadunatam Deo uerbo secundum substantiam; sed dicebat, uirginem quidem, que eum genuit secundum carnem, [t 1Kb] consubstantialem nobis esse, ipsum autem Dominum non suscepisse  pisse ex ea carnem consubstantialem nobis, [a 1Kb] sed corpus Domini non esse quidem corpus hominis, humanum uero corpus esse, quod est ex uirgine; 762 omnium Patrum expositionibus contraria sentiens.



CAP. Iu.

Sed ne multa dicens, longam faciam epistolam, olim quidquid [b 1Kb] egimus, misimus ad beatitudinem uestram; quibus litteris docuimus, et presbyterio illum esse nudatum, [c 1Kb] quia sic captus est;  et iussimus eum in monasteriis nullam habere rationem, et exclusimus eum a communione nostra; ut sanctitas uestra hoc cognoscens, quod circa illum actum est, omnibus episcopis sub beatitudine uestra [d 1Kb] degentibus manifestare dignetur illius impietatem ne nescientes aliqui quid ille senserit, quasi ad orthodoxum uel per litteras, uel per aliquam [e 1Kb] coniunctionem loquantur [f 1Kb] .



EPISTOLA [g 1Kb] XXIII, [h 1Kb] AD FLAuIANUM EPISCOPUM CONSTANTINOPOLITANUM.



[i 1Kb] SYNOPSIS.

I. Acceptis Eutychis querelis, conqueritur eum communione fuisse priuatum a Flauiano.---II. De causa instrui se postulat, et in defendenda ueritate caritatem maxime optat custodiri.
[1Kb]


Dilectissimo fratri FLAuIANO episcopo LEO episcopus



CAP. I.

Cum christianissimus et clementissimus imperator sancta et laudabili fide pro Ecclesie [i 1Kb] catholice pace sollicitus, ad nos [k 1Kb] scripta transmiserit, de his que apud uos perturbationis strepitum commouerunt,  miramur fraternitatem tuam [l 1Kb] quidquid illud scandali fuit nobis silere potuisse, et non potius procurasse ut primitus nos insinuatio [m 1Kb] tue relationis instrueret, 763 ne de rerum gestarum fide possemus ambigere. Accepimus enim [n 1Kb] libellum Eutychis presbyteri, qui se queritur, accusante Eusebio episcopo, immerito communione priuatum, maxime cum [o 1Kb] euocatum se affuisse testetur, nec [p 1Kb] suam presentiam denegasse; adeo ut in ipso iudicio libellum appellationis [q 1Kb] se  asserat obtulisse, nec tamen fuisse [a 1Kb] susceptum: qua ratione compulsus sit, ut [b 1Kb] contestatorios libellos in Constantinopolitana urbe proponeret. Quibus rebus intercedentibus, nondum agnoscimus qua iustitia a communione Ecclesie fuerit separatus. Sed respicientes ad causam, facti tui nosse uolumus rationem, et usque ad nostram notitiam cuncta deferri: quoniam nos, qui sacerdotum Domini matura uolumus esse iudicia, nichil possumus, incognitis rebus, in cuiusquam partis preiudicium definire, priusquam uniuersa, que gesta sunt, ueraciter audiamus.



765 CAP. II.

Et ideo fraternitas tua per idoneam maxime aptamque personam plenissima nobis  relatione significet, quid contra antiquam fidem nouitatis emerserit, quod seueriori sententia dignum fuerit uindicari. Nam et [c 1Kb] ecclesiastica moderatio et religiosa piissimi principis fides multam nobis sollicitudinem Christiane pacis [d 1Kb] indicunt: ut amputatis dissensionibus, fides catholica inuiolata seruetur, et his qui praua defendunt, ab errore reuocatis, nostra auctoritate, quorum fides probata fuerit, muniantur. Nec aliqua poterit ex hac parte difficultas afferri, cum memoratus presbyter libello proprio sit professus paratum se esse ad corrigendum, si quid in se inuentum fuerit quod reprehensione sit dignum. DECET ENIM in talibus causis hoc maxime prouideri, ut sine strepitu concertationum et custodiatur caritas, et  ueritas defendatur. [e 1Kb] Et ideo quia dilectio tua de  tanta causa nos uidet necessario esse sollicitos, quam plenissime et lucide uniuersa nobis, quod ante facere debuit, indicare festinet: ne inter assertiones partium aliqua ambiguitate fallamur, et [f 1Kb] dissensio que in suis initiis abolenda est nutriatur: cum in corde nostro ea obseruantia, Deo inspirante, permaneat, ne constitutiones uenerabilium Patrum diuinitus roborate, et ad soliditatem fidei pertinentes, praua cuiusquam interpretatione uiolentur. [g 1Kb] Deus te incolumem  custodiat, frater carissime, Datum [a 2Kb] duodecimo kalendas Martii, Asturio et Protogene uiris clarissimis consulibus.

.


,  , , , 764 , [1 9Kb] , , . . , , , , , ,  , . , , . , , , , , , , [1 12Kb] .

766 , , ,  , . , , , , , . , [2 9Kb] , , , ,  . , [3 33Kb] , , , , , , , , , [4 3Kb]  , , . , .




767 EPISTOLA [b 1Kb] XXIu, [c 1Kb] AD THEODOSIUM AUGUSTUM.



SYNOPSIS.

I. Laudata imperatoris fide querimoniam Eutychis exponit.---II. Silentium Flauiani arguit; instrui se postulat.

LEO episcopus THEODOSIO Augusto.



CAP. I.

Quantum presidii Dominus Ecclesie sue in fide uestre clementie prepararit, his etiam litteris quas ad me misistis ostenditur: ut uobis non solum regium, sed etiam sacerdotalem inesse animum gaudeamus. Siquidem preter imperiales et publicas curas, piissimam sollicitudinem Christiane  religionis [d 1Kb] habetis, ne scilicet in populo Dei aut schismata, aut hereses, aut ulla scandala conualescant: quia tunc est optimus regni uestri status, quando sempiterne et incommutabili Trinitati [e 1Kb] in unius Diuinitatis confessione seruitur. Quid autem in Constantinopolitana Ecclesia [f 1Kb] perturbationis acciderit, quod ita fratrem et cepiscopum meum Flauianum potuerit commouere, ut Eutychem presbyterum communione priuaret, nondum potui euidenter agnoscere. Quamuis enim predictus presbyter ad sedem apostolicam 768 [g 1Kb] per libellum doloris sui querimoniam miserit, breuiter tamen aliqua prelibauit,  asserens se Nicene synodi constituta seruantem, frustra in fidei diuersitate culpatum.



CAP. II.

[h 1Kb] Eusebii autem episcopi accusatoris eius libellus, cuius exemplaria ad nos [i 1Kb] memoratus presbyter misit, de obiectionum euidentia nichil habebat, et cum presbytero hereseos crimen intenderet, quem tamen in eo sensum argueret non euidenter expressit; quamuis et ipse episcopus Nicene synodi [i 1Kb] profiteretur se inherere decretis: propter quod non habuimus unde [k 1Kb] aliquid plenius disceremus. Et quia cause meritum, fidei ratio et laudabilis sollicitudo uestre pietatis [l 1Kb] exigit, necesse est iam locum subreptionibus non patere, sed prius de quibus  eum estimat arguendum, instrui nos oportet: ut possit congrue de bene cognitis iudicari. Ad predictum autem episcopum litteras dedi, quibus mihi displicere cognosceret quod ea que in tanta causa gesta fuerant [m 1Kb] etiam nunc silentio detineret, cum studere debuerit primitus nobis cuncta reserare: quem credimus uel post admonitionem omnia ad nostram notitiam relaturum; ut in lucem ductis his que adhuc uidentur occulta, id quod euangelice et apostolice doctrine conuenit iudicetur. Data [n 1Kb] XII kalendarum Martii, Asturio et Protogene uiris clarissimis consulibus.





ADMONITIO IN SEQUENTEM EPISTOLAM. 


1. Due litterarum S. Petri Chrysologi ad Eutychem Latine editiones prodiere: altera, que unicum seu primum tantum caput exhibet; altera, que duo capitula complectitur. Quesnellus cum hanc prolixiorem epistolam et editionem genuinam haberet, quonam fato illa decurtata et non potius hec integra inserta fuerit in uulgatis S. Leonis editionibus, se non assequi in notis professus est. Ex codicibus autem, qui eam fere decurtatam preferunt, magna inter eruditos exstitit dubitatio, num secundum caput sincerum, an supposititium sit. Omnis autem euanescet difficultas, si utriusque editionis originem detegamus. Id ex obseruatione quamplurium codicum ac ex discrimine collectionum quas diligenter expendimus, nobis innotuit.

2. Editio decurtata, que sola inuenitur in Leonis codicibus et in plerisque collectionibus, ex collectione Hispanica proficiscitur: nam ex Hispanica hec mutila editio, que terminat in uerbis, His omnibus respondi, frater, litteris tuis, manauit in Isidorianam, ex Isidoriana autem, que frequentior et magis obuia fuit, in collectiones 11, 12, 21 et 23, quarum auctores cum transcripserint quotquot Leonis epistolas in Isidoriana collectione reperere, transcripserunt etiam S. Petri Chrysologi epistolam, quemadmodum inter Leoninas in eadem collectione, sicut et in Hispanica, inserta fuerat. Licet ergo multi sint codices, et collectiones multe, que decurtatam huius epistole editionem preferunt; unica tamen omnium origo est, auctor scilicet collectionis Hispanice, in cuius manus solum primum epistole caput peruenisse, perspicuum fiet, si integre editionis originem potioris et antiquitatis et auctoritatis esse ostendamus.

3. Hispanica collectione antiquior et maioris auctoritatis profecto est collectio epistolarum in causa Eutychetis, que Actionibus Chalcedonensis concilii tum in Latinis, tum in Grecis exemplaribus premisse aut inserte leguntur. Hec nimirum epistolarum collectio, quam in prefatione decimam septimam appellauimus, Latine erat compacta saltem ante medium sextum seculum, quo Rusticus Romane Ecclesie diaconus collatis eximiis Grecis codicibus peculiarem eidem operam impendit. Multo autem uetustior fuit eadem collectio Grece scripta apud Grecos, qui Latinas epistolas in causa Eutychis Greca lingua redditas una cum aliis Grecis epistolis ad eamdem causam pertinentibus in unum corpus compegerant. Enim uero Grecam hanc epistolarum collectionem concinatam fuisse inter an. 453 et 455 in prefatione epistolis premissa, num. 34, demonstrauimus. Id autem quantum auctoritati tribuat huic collectioni Grece, et exinde etiam collectioni Latine, que ex Greca ducit originem; quantumque propterea hec collectio prestet collectioni Hispanice, nemo non uidet. Inter memorate uero collectionis Chalcedonensis epistolas cum in Latinis, tum in Grecis codicibus integra describitur illa S. Petri Chrysologi ad Eutychem, a ceuo utique collectore inserta; ac idcirco ex antiquitate atque prestantia huius collectionis tam apud Grecos, quam apud Latinos recepte, de integre eius epistole sinceritate dubitare non licet. Cum Agnellus Rauennas a Bacchinio et a Muratorio editus, postremi capitis eius epistole summam dedit in S. Petri Chrysologi uita, si non integram epistolam reperit in ueteribus Rauennatensis Ecclesie tabulis, certe aliquod uetustum exemplar huiusmodi collectionis Chalcedonensis pre oculis habuit. Cum uero hec exemplaria rariora fuerint, et non ita multa ex Leone proferant, ut in Isidoriana satis frequenti exhibentur; nichil mirum si posteriores Leoninarum epistolarum collectores hanc epistolam non integram, sed mutilam dedere, uti apud Isidorum ex Hispanica suam collectionem deriuantem inuenta fuit. Hic autem omittendum non est duos codices uaticanos epistolarum Leonis a uossio memoratos, quos hanc epistolam integram continere Quesnellus presumpsit, eodem uossio in notatione admonente mutilam exhibere; sunt enim codices posteriorum collectionum que ex Isidoriana dimanant.

4. Unum dubitari potest, num hec epistola, quam in laudatis Latine collectionis codicibus integram habemus, originalis sit, an e Greca antiqua uersione Latine reddita fuerit. In memorata prefatione satis manifeste probauimus, antiquum illum auctorem, qui prisce uersioni concilii Chalcedonensis epistolas Latinorum in Greca collectione contentas adiecit, originale Latinum posuisse, quando potuit originale inuenire: aliquando uero, cum nullum Latini originalis exemplum suppetebat, coactum fuisse ex Greca uersione quedam Latinorum documenta Latine reddere, uti accidit quibusdam epistolis ualentiniani, Placidie et Eudoxie, nec non epistole Hilari diaconi, atque etiam litteris S. Leonis, quemadmodum suis in locis notabimus. Huius uersionis indicium ac ueluti generalem regulam in laudata prefatione illam posuimus, cum chronica notatio in Grecis codicibus eiusdem collectionis uniuersim omissa, in Latinis etiam desiderari perspicitur. Quando enim originale Latinum a Latino interprete inuentum fuit, eo collectioni inserto chronica, notatio suppleta inuenitur. Discrimen etiam styli, ubi collatis aliis originalibus eiusdem auctoris lucubrationibus deprehendi potest, aliud uersionis argumentum est. Hinc autem aliquid interpretationis in Latina integra Petri Chrysologi epistola uidere nobis uidemur. Chronica enim notatio deest, et inter ipsum primum ac secundum caput nonnulla styli dissimilitudo elucescit. Primum caput, quod exhibetur etiam in collectione Hispanica, satis nitidum et congruum est, aliisque Petri Chrysologi operibus stylo simile, adeo ut nonnulla fere uerba eiusdem capitis in serm. 145 eiusdem Chrysologi repetita inueniantur. Enim uero Hispanice collectionis auctor cum a Chalcedonensi collectione hanc epistolam non sumpserit, exemplari procul dubio Latine originis usus est. Alterum uero caput ualde implexum, et a priori dissimile, uersionem e Greco sapit. Si ipsum Latinum textum utriusque capitis cum Greco conferas, in priori originale, in posteriori interpretationem deteges. Hinc in primo capite omnes sententie congrue explicantur, in Greco autem minus exacte reddite cognoscuntur: in quo, ut alia omittamus que quisque obseruare per se poterit, originale Chrysologi est illud in Latino, Origenes principiorum scrutator, quod ad opus illius De Principiis refertur; in Greco autem nomen principiorum reddendum , redditum fuit antiquorum, quod interpretem Chrysologi mentem minus assecutum ostendit. E contra insecundo capite etsi Greca uersio alicubi difficultatem iniicit; planior tamen est multo quam textus Latinus, adeo ut hic e Greco perperam scripto uel lecto redditus appareat; ac ex Greco nonnumquam explicandus sit, ut in annotationibus obseruabitur: quod profecto non originalis Latini, sed interpretationis indicium est.

5. Hoc quidem secundum caput, quo Eutychetis epistole directe respondetur, potissimum est; ita ut Chrysologum Eutychi de Flauiani iudicio querimoniam mouenti, et eiusdem subsidium imploranti, solo priori capite generalia continente, quod et omni finali formula caret, respondisse incredibile sit. Probabile uero nobis est prioris capitis studiosius elaborati manuscriptum exemplar apud Chrysologum superfuisse, quemadmodum iis accidit que diligentiori cura scribimus; ex hoc autem exemplo alia subinde fuisse transcripta, que in manus Latini interpretis concilii Chalcedonensis, et auctoris collectionis Hispanice uenerunt. Caput autem secundum peculiare pro Eutyche minus studiose exaratum, ut in familiaribus litteris fere usuuenit, soli autographe epistole ad Eutychem misse a Chrysologo additum uideri potest, ita ut nullum  nuius exemplum apud ipsum auctorem et apud Latinos exstiterit, ac solum ex Greca, que statim in Oriente facta fuit, interpretatione, Latinitate donari potuerit. Quidquid uero hac in re probabilius uideatur, certe secundum hoc epistole caput, quod in causa Eutychis potissimum ac necessarium est, et tam antiqua cum Greca tum Latina uersione comprobatur, in suspicionem suppositionis adduci nequit.

6. Restat ut statuamus de tempore. Iam fere omnes post Quesnellum hanc epistolam scriptam censent post mensem maium an. 449, siquidem his uerbis cap. 2, ut iis que a beatissimo papa Romane ciuitatis scripta sunt obedienter attendas, indicari putant celebrem Leonis epistolam 28 ad Flauianum datam idibus Iunii anni eiusdem, qua de tota Eutychis causa decisum fuit. In eamdem sententiam nos pariter transiuimus lib. II Obseruationum in card. Norisii Opera, c. 7, num. 2. Nunc aliam sententiam inducere cogimur. Omnes enim ex una parte assentiuntur, et S. Petrum Chrysologum his litteris respondere epistole Eutychis, et Eutychem eodem tempore quo ad Leonem scripsit, etiam ad Chrysologum dedisse litteras, quibus eum quoque aduersus Flauiani sententiam citissime preoccuparet. Ex alia autem parte certum est Leonem Februario mense anni 449 Eutychis epistolam accepisse, et hac de causa eodem mense rescripsisse epistolas 23 ac 24. Plures coniecturas cum Quesnello exquirere, ut longioris dilationis cause in responsione Chrysologi afferantur, opus non est. Etenim prima occasione hunc rescripsisse satis credibile fit ex ipso contextu, in quo Chrysologus se de ipsa causa nichil aliunde instructum prodit, nisi ex Eutychis litteris; idque adeo exiliter, ut de Nestorianismo potius quam de Eutychianismo metuisse uideatur, eaque primo capite obtrudat que sermone 145 contra Nestorianam heresim Eutychiane contrariam manifestissime disserit. Id autem non accidisset, si responsionem differens, antea de tota re exactius uoluisset edoceri, uti Quesnellus in notis coniecit. Enim uero si S. Petrus non scripsisset epistolam, nisi postquam Romam allata fuissent Constantinopolitane synodi gesta, in quibus Eutychianus error tam manifeste detectus, et ipse Eutyches uelut pertinax damnatus fuerat; et nisi postquam eidem innotuisset Leonis epistola qua Constantinopolitanum iudicium confirmatum fuit; quomodo se ignorare Constantinopolitanorum Patrum sensum potuisset affirmare: Quid intellexerint, eorum taciturnitate nescimus? Quomodo cum Eutyche ita indifferenter egisset, ut nec innocentem, nec reum iudicarit? Quomodo eum post tam solemnem condemnationem a Romano etiam pontifice confirmatam, dilectissimum filium, honorantissimum, et merito honorabilem presbyterum appellasset? Hec hominem statim respondentem, dum rei non esset instructus, patefaciunt. Neque repugnant uerba, ut iis que a beatissimo papa Romane ciuitatis scripta sunt obedienter attendas. Eutyches enim in suis litteris memorasse uidetur epistolam quam cum aliquot documentis ad Leonem pontificem dederat. His autem uerbis Chrysologus indicare uoluit eas litteras quas Leonem melius instructum plenius reddidisse aut breui redditurum presumebat. Enim uero si has dogmaticas Leonis litteras ille legisset, non uidetur scripturus fuisse: Extra consensum Romane ciuitatis episcopi causas fidei audire  non possumus; que uerba nondum sibi notam Romani episcopi sententiam declarant. Igitur hec Chrysologi epistola sub idem tempus data uidetur, quo Leo scripsit epistolas 23 et 24, id est circa Februarium an. 449. Forte idem ille uir, qui Theodosii atque Eutychis litteras ad S. Leonem attulit, Rauennam etiam cum eiusdem Theodosii litteris ad ualentinianum transiuit, et hac occasione epistolam Eutychis ad Chrysologum detulit. Huic autem Constantinopolim reuertenti, dum ualentiniani responsa referret, Chrysologus tradidit hanc epistolam ad Eutychem, ut citius ac tutius traderetur. Certe autem non scripsit post notitiam actorum in Eutychem, aut definitiuo Leonis epistole, ut in Quesnelli sententia presumendum est.





EPISTOLA [a 1Kb] XXu, PETRI CHRYSOLOGI EPISCOPI RAuENNATIS AD EUTYCHEM PRESBYTERUM [b 1Kb] . 



SYNOPSIS.

I. Iam olim prescriptum esse docet contra errores incarnationem uerbi impugnantes; nec discatiendam esse, sed cum honore et timore credendam.---II. Suadet Eutychi ut Romani pontificis scriptis obedienter attendat, quia Petrus sue sedis rectores dirigens, prestat querentibus fidei ueritatem.
[1Kb]


775 [c 1Kb] Dilectissimo filio et merito honorabili EUTYCHI presbytero PETRUS episcopus.



CAP. I.

Tristis legi tristes litteras tuas, et scripta mesta merore debito [d 1Kb] percurri; quia sicut nos pax Ecclesiarum, sacerdotum concordia, tranquillitas plebis, [e 1Kb] gaudere facit gaudio celesti, ita nos affligit et deiicit fraterna dissensio, presertim cum talibus oriatur ex causis. [f 1Kb] Triginta annis humane leges humanas adimunt questiones, et Christi generatio, que diuina lege scribitur inenarrabilis ,  post tot secula disputatione temeraria uentilatur. Quid Origenes principiorum scrutator incurrerit, quomodo Nestorius [a 1Kb] lapsus sit disputans de naturis, non latet prudentiam tuam. Magi [b 17Kb] Iesum in cunabulis [c 1Kb] Deum mysticis muneribus confitentur ; et sacerdotes, quis sit, qui uirginali partu de Spiritu sancto natus est, [d 1Kb] dolenda interrogatione disquirunt: cum uagitum daret 777 iehsu in cunis, [e 1Kb] Gloria in excelsis Deo, celestis clamat exercitus ; et modo, quando in nomine Iesu omne genu flectitur, celestium, terrestrium et infernorum , originis eius questio [f 1Kb] commouetur? Nos, frater, cum Apostolo dicimus: Etsi nouimus Iesum secundum carnem, sed nunc iam non nouimus . Nec possumus [g 1Kb] iniuriose replicare,  qui iubemur honorem dare, [h 1Kb] et timorem reddere, et exspectare, non discutere, quem iudicem confitemur.



CAP. II.

[i 1Kb] Hec breuiter respondi, frater, litteris tuis, plura rescripturus, si ad me frater et cepiscopus noster Flauianus aliqua de hac causa scripta misisset. Si enim tibi displicet, quoniam scripsisti [i 39Kb] electum iudicium, nos quomodo de his iudicare poterimus, quos neque [k 1Kb] uidemus propter absentiam, et quid intellexerint, eorum taciturnitate nescimus? Iustus [l 1Kb] mediator non est, qui sic unam partem audit ut nichil alteri parti reseruet. In omnibus autem  779 hortamur te, frater honorabilis, ut his que a beatissimo papa Romane ciuitatis scripta sunt, obedienter attendas: quoniam beatus Petrus, qui in propria sede [a 1Kb] et uiuit et presidet, prestat querentibus fidei ueritatem. Nos enim pro studio pacis et fidei extra consensum Romane ciuitatis episcopi causas fidei [b 2Kb] audire non possumus. Incolumem tuam dilectionem Dominus tempore longissimo conseruare dignetur, carissime et honorantissime fili.

776 , , .


, , , , , , . ,  [1 12Kb] , 778 . [2 6Kb] , , . , , [3 12Kb] . , , , , , , , . , , , . [4 9Kb]  , , , , [5 3Kb] .

, , , , . , , , , 780 , , , , .  , , , , , , , [1 18Kb] , . [2 12Kb] , .






EPISTOLA [c 1Kb] XXuI, [d 2Kb] FLAuIANI SECUNDA AD S. LEONEM PAPAM. 
 [1Kb]


Epistola Flauiani episcopi Constantinopoleos scripta ad archiepiscopum Leonem ueteris Rome.

Sanctissimo et beatissimo Patri et comministro LEONI FLAuIANUS in Domino salutem.


 Pietate et recta uerbi ueritatis distributione nichil pretiosius sacerdotibus, sicut nosti, Deo dilectissime. Omnis enim nostra spes et salus, ac promissorum bonorum retributio hinc pendent. Propterea igitur cuncta nobis facienda sunt, omnisque labor suscipiendus pro uera fide iisque que a sanctis Patribus exposita sunt atque dogmatum loco tradita; quo per omnia et in omnigenis rerum circumstantiis integra hec et inuiolata conseruentur atque custodiantur. Necessarium itaque fuit nunc etiam nos, uidentes ledi orthodoxam fidem, ac renouari Apollinaris  et ualentini heresim ab Eutyche impio monacho, non despicere, sed palam errorem detegere ad cautelam populorum. Iste enim, iste Eutyches absconditum in se praue opinionis morbum retinens, nostram infestando mansuetudinem, inuerecunde ac impudenter ad multos 784 propriam impietatem deferre ausus est; dicens ante incarnationem quidem Saluatoris nostri Iesu Christi duas naturas esse, diuinitatis et humanitatis; post unionem uero unam exstitisse naturam: ignarus quid loquatur ac de quibus affirmet. Neque enim unio duarum naturarum que in Christo conuenerunt, quemadmodum et uestra nouit pietas, proprietates earum in unione confundit; sed manent etiam in unione integre duarum naturarum proprietates. Adiecit autem  et aliam impietatem, aiens, quod ex Maria ortum est corpus Domini, non esse nostre substantie, neque humane materie; sed humanum quidem illud appellat, non tamen consubstantiale nobis, nec ei que illum peperit secundum carnem. Atque hec cum acta Ephesi a sancta et ecumenica synodo, in epistola scripta ad impium et depositum Nestorium, sic ad uerbum habeant: Quod diuerse quidem, que ad unitatem ueram conuenerunt nature; unus autem ex ambabus Christus et Filius. Non quasi naturarum discrimen sublatum fuerit per unionem, sed potius quia nobis perfecerunt unum Dominum Iesum Christum eedem nature diuinitatis et humanitatis, per ineffabilem et incomprehensibilem ad unitatem concursum. Et hoc non latet sanctitatem tuam, cum omnino  legerit que Ephesi confecta sunt gesta. Que nichili pendens idem Eutyches putat se non daturum penas per sanctam illam et ecumenicam synodum definitas. Itaque propter hec, cum multi e simplicioribus per eius disceptationem lederentur in doctrina fidei, eum accusatum a religiosissimo 786 episcopo Eusebio, et occurrentem ad sanctum concilium, propriaque uoce quid ipse sentiret Patribus synodi detegentem, ut qui alienus sit a recta fide, deposuimus, prout sanctitatem uestram docebunt cuncta super eo confecta acta; que et misimus cum hisce nostris litteris. Aequum porro est, mea quidem sententia, ut hoc quoque edoceamini, quod Eutyches idem iuste et canonice depositioni subiectus, cum debuisset saltem secundis curare priora, necnon  per exactam penitentiam multasque lacrymas Deum placare, et cor nostrum ualde in lapsu eius contristatum, uera resipiscentia delinire; non solum id non fecit, quin immo per omnia connisus est sanctissimam huiusce loci Ecclesiam conturbare; tabulas publice proponens contumeliarum et maledictorum plenas: et insuper hec preces offerens piissimo et Christi amantissimo nostro imperatori, easque arrogantia et petulantia refertas, in omnibus diuinos canones conculcare tentans. uerum his ita ex consecutione peractis, reddite nobis sunt littere sanctitatis uestre, per comitem omni admiratione dignum Pansophium: ex quibus edocti sumus eumdem Eutychen libellos ad uos misisse plenos fallacia et astu, dicentem se tempore iudicii libellos appellationis  tradidisse nobis et sancte episcoporum tunc presentium synodo, atque appellasse ad uestram sanctitatem: quod nequaquam ab eo factum est, sed hac quoque in 788 parte fefellit, uelut pater mendacii, se uestris auribus subrepturum arbitratus. Commotus igitur, sanctissime pater, ob omnia que ausus est, et propter ea que aduersus nos sanctissimamque Ecclesiam facta sunt atque fiunt, solita fiducia utere, sicut sacerdotio conuenit, et uindicans communem rem sanctarumque Ecclesiarum compositionem, dignare per proprias quidem litteras suffragari depositioni canonice aduersus eum facte; confirmare uero et piissimi Christumque amantis nostri imperatoris fidem. Res namque solo indiget ex uobis impulsu atque subsidio, quod per uestram  prudentiam ad tranquillitatem et pacem cuncta statim translaturum est. Sic enim et que insurrexit heresis, et ob eam excitatus tumultus facile cessabit, Deo cooperante, per uestras sacras litteras: prohibebitur uero et que euulgatur futura esse synodus; ut ne sanctissime totius orbis Ecclesie perturbentur. Omnem que tecum est fraternitatem ego quique mecum sunt, salutamus. Sanus in Domino ac pro nobis orans, doneris nobis, Deo dilectissime et sanctissime pater.



[3 177Kb] 781 .


ohgr .

 [4 22Kb] , , . , , . , [5 22Kb] , , , [6 28Kb] . [7 14Kb] , [8 11Kb]  [1 25Kb] , , [2 23Kb] , [3 19Kb] , , 783 , , , , [4 23Kb] , , , . [5 10Kb] , , . [6 9Kb] , ,  , , [7 9Kb] , , . , , , [8 32Kb] [9 7Kb] , [10 3Kb] , . [11 16Kb] , .  . [12 17Kb] , 785 , , [13 39Kb] , [14 22Kb] , , [15 18Kb] , . [16 24Kb] , , , , ,  , [1 30Kb] , , [2 45Kb] , , , [3 76Kb] . , , , , ,  , , 787 [4 9Kb] , . , , , [5 68Kb] , [6 23Kb] , , , . , [7 27Kb] [8 23Kb]  . , , , , [9 25Kb] , . , [10 21Kb] . [11 30Kb] , .





789 EIUSDEM EPISTOLAE FLAuIANI Antiqua uersio [a 1Kb] . 



SYNOPSIS.

I. Partes episcopi explicat. Errorem Eutychis exponit.---II. Quenam acta sint contra ipsum in synodo.---III. De ementita appellatione Eutychis ad apostolicam sedem. Damnationis eius confirmationem petit.

Sanctissimo et beatissimo patri et consacerdoti LEONI FLAuIANUS in Domino salutem.



CAP. I.

Pietate et recta predicatione uerbi ueritatis nichil honorabilius sacerdotibus, sicut nosti, Deo amantissime. Omnis enim nostra spes atque salus et retributio promissorum bonorum in his est. Propterea omnia facienda a nobis sunt, et laborandum pro uera fide et expositionibus dogmatibusque sanctorum Patrum: quatenus per omnia et inter omnes concussiones  rerum integra hec et inuiolata seruentur et custodiantur. Necessarium itaque fuit nunc, etiam uidentes nos ledi orthodoxam fidem, et renouari Apollinaris et ualentini hereses ab Eutyche monacho, non hoc despicere, sed in aperto hoc pro cautela populi reuelare. Iste enim, [b 1Kb] iste Eutyches absconditum in se languorem male secte retinens, insiliens nostre mansuetudini, inuerecunde et impudenter in multos impietatem propriam presumpsit inferre, dicens: Ante inhumanationem quidem Saluatoris nostri Iesu Christi duas naturas esse, diuinitatis et humanitatis; [c 1Kb] post unitatem uero, unam naturam factam; neque sciens quod dicit, neque de quibus affirmat. Neque enim unitas conuenientium in Christo duarum naturarum, [d 1Kb] sicut et uestra religiositas nouit, proprietates  suas in unitate confudit, sed manent in unitate perfecte naturarum proprietates. Adiecit autem et aliam impietatem, dicens: [e 1Kb] Corpus quod ex Maria factum est, 790 Domini non esse nostre substantie, neque humane consparsionis; sed humanum quidem illud uocat, non tamen nobis consubstantiale, neque genitrici eius secundum carnem.



CAP. II.

Et hec aiebat, cum in gestis Ephesi habitis a sancto et uniuersali concilio, in epistola scripta ad impium damnatumque Nestorium aperte sic habeatur: Quia diuerse quidem ad unitatem ueram concurrere nature; unus autem [f 1Kb] ex ambabus Christus et Filius: non tamquam naturarum differentia sit perempta propter unitatem, sed potius effecerit nobis  unum Dominum Iesum Christum, diuinitatis et humanitatis [g 1Kb] per ineffabilem et inintelligibilem ad unitatem concursionem. Et hoc non latet tuam sanctitatem, dum omnino legerit gesta que Ephesi sunt confecta. Que pro nichilo ponens idem Eutyches arbitratur non se daturum penam prefinitam a sancto illo et uniuersali concilio: quoniam per hec multi simpliciores ex eius eloquiis in fidei sermone leduntur. Accusatum uero eum a reuerendissimo Eusebio, et occurrentem in sanctum concilium, et uoce sua sectam propriam retegentem, alienumque existentem a recta fide damnauimus, sicut docebunt uestram sanctitatem omnia que super eo sunt gesta, queque direximus cum nostris his litteris. Iustum autem est et hoc uobis, sicut arbitror, intimari: quia idem Eutyches passus  iustam canonicamque damnationem, cum debuisset secundis saluare priora, et per penitentiam perfectam multasque lacrymas placare Deum, nostrumque cor uehementer contristatum in eius ruina, per ueram sanare penitentiam: non solum hoc non fecit, sed etiam per omnia conturbare sanctam que apud nos est Ecclesiam festinauit, propositiones iniuriarum publice ponens et maledictionibus plenas; super hec et preces offerens piissimo [h 1Kb] et Christi amantissimo nostro imperatori, et easdem arrogantia et petulantia plenas, per omnia diuinas regulas conculcare conatus.



CAP. III.

Sed his ita [i 1Kb] secutis, littere nobis date sunt uestre sanctitatis per admirabilem comitem Pansophium, per quas sumus edocti, quia idem  Eutyches libellos direxit uobis plenos omni fallacia atque 791 calliditate, dicens: Iudicii tempore libellos se dedisse appellationis et nobis et hic conuenienti sancto concilio; et appellasse uestram sanctitatem: quod nequaquam ab eodem factum est; sed etiam [i 1Kb] in hac parte mentitus est, [k 40Kb] tamquam per fallaciam mendacii subrepere se sanctis uestris auribus putans. Commotus itaque, sanctissime pater, in his omnibus que ab eo presumpta sunt, et ob ea que in nos et sanctissimam Ecclesiam facta sunt atque fiunt, [l 1Kb] consuete fiducialiter age, secundum quod sacerdotio competit, propriamque faciens communem causam et sanctarum Ecclesiarum disciplinam, simul decernere [m 1Kb] in damnationem aduersus eum regulariter  factam, et per propria scripta dignare; confortare autem et piissimi et Christo amantissimi nostri imperatoris fidem. Causa enim eget solummodo uestro solatio atque defensione, qua debeatis consensu proprio ad tranquillitatem et pacem cuncta perducere. Sic enim heresis que surrexit, et turbe que [a 1Kb] propter eam facte sunt, facillime destruentur, Deo cooperante per uestras sacratissimas litteras. Remouebitur autem et concilium quod fieri diuulgatur: quatenus nequaquam ubique sanctissime turbentur Ecclesie. Omnem que uobiscum est fraternitatem ego et qui mecum sunt salutamus. Incolumis in Domino, et orans pro nobis, doneris nobis, religiosissime et sanctissime pater.



792 EPISTOLA [b 1Kb] XXuII. [c 1Kb] AD FLAuIANUM EPISCOPUM CONSTANTINOPOLITANUM.



SYNOPSIS.

---Flauianum de receptis eius litteris monet; gesta per eum aduersus Eutychem laudat; sollicitudinem suam spondet.

LEO FLAuIANO episcopo Constantinopolitano.

Peruenisse ad nos tue dilectionis [d 1Kb] epistolas, ut  primum uenientis filii nostri honorabilis uiri Rodani opportunitatem reperimus, indicamus: que nos de causa facerent certiores, quam apud uos prauo dolemus errore commotam. Quoniam aliter de fide quam conuenit hic qui dudum religiosi uidebatur propositi esse sentiret, quem a traditione catholica non decuerat deuiare, sed in eadem que tenetur ab omnibus credulitate persistere. uerum de hac re [e 1Kb] plenius per eum qui ad nos tue dilectionis portauit epistolas rescribimus: ut fraternitatem tuam quid de tota causa constitui debeat instruamus. Non enim patimur aut illum in sue persuasionis prauitate persistere, aut dilectionem tuam, que zelo fidei, prauo et stulto resistit errori, diutina aduerse partis impugnatione turbari. Supradictum uero filium nostrum, per quem  has epistolas dedimus, hac uolumus qua dignum est affectione suscipias, et eo ad nos remeante rescribas. Data duodecimo kalendas Iunias Asturio et Protogene coss.





ADMONITIO IN EPISTOLAM SEQUENTEM. 

1. Inter omnia Romanorum pontificum decreta fidei, celeberrima est sequens S. Leonis ad Flauianum epistola, qua tota de Incarnatione controuersia exacte discussa ac definita, contrariisque Nestorii et Eutychetis erroribus proscriptis, catholica doctrina ita accurate nedum sententiis, sed etiam uocibus declarata inuenitur, ut quidquid in ea scriptum est, ex apostolica et euangelica probetur sumptum esse doctrina . Iam S. Flauianus, cui explorata erat apostolice sedis auctoritas, premonuerat, rem hanc, Eutyche post Constantinopolitanum iudicium turbas commouente, solo indigere pontificio impulsu atque subsidio quo cuncta ad tranquillitatem et pacem statim transferrentur . Enimuero ut primum transmissa in Orientem, post Ephesinum latrocinium, in quo per fraudem et uim suppressa fuerat ne legeretur, in lucem edita est, mox suscepta et subscripta fuit ab omnibus, ita ut haberetur uniuersim tamquam regula fidei, ac ueluti lydius lapis ex quo catholici ab hereticis discernerentur. Ita porro apparuit pontificiam definitionem sufficere, nec opus esse generali concilio, ut Flauianus etiam monuerat , cum etiam sine concilio, et antequam haberetur synodus Chalcedonensis, tota Ecclesia illam susceperit, eidemque episcopi suas subscriptiones apposuerint, non ut uim et auctoritatem illi adiicerent, sed ut se catholicos probarent, et ne, si renuerent, heretici haberentur. Iam enim uulgatum fuerat, quod postea omnes reuerendissimi episcopi clamauerunt in Chalcedonensi, act. 4, pag. 1403: Qui non consentit epistole sanctissimi episcopi Leonis, hereticus est. Porro in eodem concilio, quo Ephesini latrocinii gesta rescindenda erant, maximis cum laudibus suscepta fuit act. 2 et 4, eoque honore habita ac si ab ipso Petro edita fuisset: quod et antequam ederetur, Petrus Chrysologus apostolice auctoritatis callentissimus, obseruandum ac tenendum predixerat epist. 25. Nihil pro apostolicarum definitionum auctoritate illustrius hoc totius Ecclesie ac generalis synodi testimonio, quod Petrum in successoribus uiuentem et loquentem agnoscit. In Romana synodo sub Gelasio pronuntiatum fuit anathema, Si quispiam de huius epistole textu usque ad unum iota disputauerit, et non eam in omnibus uenerabiliter receperit . Et S. Gregorius, lib. uI, epist. 2: Si quis contra harum quatuor synodorum fidem, et contra sancte memorie Leonis pape tomum atque definitionem aliquid umquam loqui presumit, anathema sit.

2. Hinc in fidei professionibus nichil frequentius quam post generalia concilia huius epistole doctrinam profiteri. Apud Orientales, ubi Eutychis heresis turbas excitauerat, hec consuetudo primum inducta, ut liquet inter cetera ex aliquot epistolis Hormisde, ex epistola Petri diaconi ad Fulgentium, et ex concilio Apamensi an. 535. Idem mos etiam ad Occidentales transiuit, et diu etiam obtinuit. uide professionem Adelberti episcopi Morinensis ad Hincmarum Remensem ex Sirmondo editam tom. X Concil. uenete editionis p. 1388, et sponsionem episcoporum prouincie Aquileiensis ad Paulinum patriarcham e ms. uat. 1322 editam a Patre Bernardo de Rubeis in Monumentis Ecclesie Aquileien. ad an. 801, pag. 380. Cum S. Amatus abbas iam moriturus professionem fidei edere uellet, hanc epistolam ad se afferri, et sibi legi iussit, quoniam in ipsa plenissima ratio fidei catholice continetur, quemadmodum tradit eius uite auctor, n. 24, tom. II, secul. Benedictini II, pag. 126.

3. Inter diuina officia olim in Romana Ecclesia tempore Aduentus publice legebatur hec epistola, unde eam descriptam inuenimus in Lectionariis que usui erant basilice uaticane, nec non in alio uetustissimo quod ad SS. Philippi et Iacobi basilicam pertinebat. Hinc in Ordine Romano XI, apud Mabillonium , qui a Benedicto canonico basilice S. Petri, seculo XII, scriptus fuit, in Dominica 3  Aduentus habetur: Deinde episcopi legunt quartam et quintam lectionem de epistola S. Leonis pape missa Flauiano episcopo de Incarnatione Domini contra Eutychen hereticum. Idipsum in aliis Italie Ecclesiis receptum didicimus ex quampluribus mss. Lectionariis aliarum urbium, que eamdem epistolam aliis atque aliis diebus eodem Aduentus tempore exhibent. Ex ms. bibliothece Regie Quesnellus collegit , idem olim factitatum esse in Galliarum Ecclesiis, quod confirmari potest ex Lectionario S. Benigni Diuionensis, quo Chiffletius usus est, cum eamdem epistolam edidit in calce operum uigilii Tapsensis, nec non ex monumentis Gallicanis, que a P. Martene laudantur De Antiquis monachorum Ritibus, lib. III, c. 2. Ex huiusmodi autem Lectionariis traducta fuit in aliquot collectiones Sermonum S. Leonis, que ex Lectionariis originem ducunt.

4. Cum Gennadius, c. 70, Leonem inter ecclesiasticos scriptores retulit, huius tantum epistole fecit mentionem, eo quod hec super omnia eius opera uulgatissima esset. Hinc autem eum certum eiusdem epistole auctorem procul dubio existimauit. Quod si uulgate eiusdem editiones Mirei, Fabricii atque uallarsii, c. 84, in Prospero habent: Epistole quoque pape Leonis aduersus Eutychen de uera Christi Incarnatione ad diuersos date, et ab ipso dictate dicuntur, corruptam lectionem et fucum facere, et legendum ei, id est Prospero, ab ipso scilicet Leone dictate, Quesnellus contendit; Prosperum enim Leonis notarium fuisse Ado in Chronico scripsit. At emendatiores editiones et mss. nec et, nec ei preferre, sed tantum ab ipso dictate creduntur, pronuntiat Antelmius, epist. 2, n. 28 et 30. In ms. quidem antiquissimo capituli ueronensis, signato num. 46, sic legimus: Ab isto dictate creduntur, uti ex Gennadio Marcellinus in Chronico retulit. Id tamen Gennadius non ex sua, sed ex Gallorum, inter quos uersabatur, opinione tradidit: facile autem euenire solet ut que opinione uulgari feruntur, augeantur uel etiam immutentur.

5. Enimuero Leonis, non autem Prosperi hanc et ceteras in Eutychen epistolas esse euidenter ostendit stylus, qui aliis Leonis Operibus similis, a stylo Operum Prosperi apertissime discrepat. Neque harum epistolarum auctor astrui potest Prosper, quin auctor simul dicatur ceterorum omnium Leonis Operum, ita ut ab initio eius pontificatus usque ad finem omnes eius non tam epistolas quam sermones scripserit, et eo quidem stylo, qui a suorum Operum stylo differret: quod sane incredibile dictu est, nec Gennadii textus, nec uulgata apud Gallos opinio prodidit; immo nec ipse Antelmius, quoad sermones, ausus est affirmare, ut patet ex eadem epist. 2, n. 40. Solum dici potest S. Prosper in has aduersus Eutychen epistolas, que peculiare Scripturarum et uerborum studium exigebant, aliquid diligentie ac subsidii contulisse; ex quo aliqui eas ab ipso dictatas crediderunt, et in Gallicani scriptoris gloriam apud Gallos uulgarunt.

6. Quantum porro intersit, ut tam celebris dogmatica epistola emendatissima, quoad fieri potest, edatur, cum per se satis intelligitur, tum uero demonstrant etiam luculentius illa trium episcoporum Gallie ad Leonem epist. 67, c. 2: Idcirco si dignanter admittitis, deprecamur ut opus et presentibus et futuris temporibus profuturum , quod nos asseruandi studio foliis mandare curauimus, sanctitas uestra percurrere, et si quid librarii errore defuerit, emendare dignetur. In hanc rem perficiendam codices triginta et amplius expendimus, et inter hos sex uetustissimos. qui millenariam etatem attingunt. Cum hec epistola inuenitur in omnibus collectionibus, quas in prefatione recensuimus, exceptis collect. 4, 6, 7, 14, 15 et 16, tum uero ad precipuos cuiusque collectionis mss. libros eamdem relegimus, inter quos uetustissimi sunt uat. Reg. collect. 1, uat. 1342 collect. 3, uindebon. collect. 5, uat. 5845 collect. 8, uat. Ottobon. 93 similis, uat. 3791 collect. 11, qui duo bis ex diuersis fontibus eamdem epistolam exhibent; uat. 1322 et ueron. 57 collect. 17, et Ratispon. collect. 19. Ceteros inferioris etatis codices in annotationibus, ubi opus erit, memorabimus. Inter Lectionaria relegimus antiquissimum uat. 3836. Addendi sunt preterea duo alii codices millenarii, ueronensis 8, in quo hec epistola Leonis post epistolas canonicas describitur, et alius ueronen. 58, qui hanc epistolam ante quedam documenta synodi Chalcedonensis representat. Cum primam huius epistole editionem citabimus, intelligimus primam editionem Sermonum S. Leonis, cui hec epistola inserta est ante sermones de Natiuitate ex ms. codice collectionis tertie eorumdem Sermonum. Accedent tandem preter codices Quesnelli alii quatuor a Baluzio adhibiti, nimirum Colbertinus 2574, Parisien., Diuionen. et Corbeiensis, quorum tres postremi collectionem 17 Chalcedonensem continent.

7. Antiquissimam Grecam uersionem, que lecta et inserta fuit act. 2 synodi Chalcedonensis, primus edidit Ioannes Leunclauius ex bibliotheca Sambuci Basilee an. 1578, postea ex aliis mss. Gerardus uossius prepositus Tungrensis in calce Operum S. Gregorii Thaumaturgi an. 1604; dein uero Romani Conciliorum editores an. 1608, et a Romanis alii posteriores Conciliorum collectores. Grecum textum exegimus ad perantiquum ms. 19 monachorum S. Basilii Romane urbis, cui equalis uidetur codex Coislinianus 211 , a Montfauconio laudatus, ex quibus hanc unicam Romanorum pontificum epistolam Grece collectioni Canonum insertam discimus , et ad codicem uenetum S. Marci 164, codici 555, omnino similem, qui Grecam collectionem Chalcedonensem complectitur; nec non ad alium item uenetum 165, qui nonnullas eiusdem collectionis partes continet. Hos ut distinguamus, codicem 164 primum ms. uenetum appellabimus, secundum uero codicem 165. Cum uero hec epistola in his uenetis codicibus duplici loco legatur, primum inter epistolas ante gesta, dein in ipsis gestis concilii, in quo lecta fuit; nonnumquam utrumque textum eiusdem codicis contulimus, et idcirco uariantes lectiones primo uel secundo loco exhibitas allegabimus.

8. Hac occasione dicendum est aliquid de testimoniis Patrum, que huic epist. 28 ad Flauianum in editis Conciliorum act. 2 Grece et Latine subiecta inueniuntur. His testimoniis editores Romani hanc notatiunculam prefixere: Pleraque hec sanctorum Patrum testimonia a S. Leone adiuncta sunt epistole ipsius 97  ad Leonem Augustum, sed in aliquibus Grecis codicibus concilii huius inseruntur etiam hoc loco, nimirum post laudatam epistolam ad Flauianum. Hec autem Stephanus Baluzius intelligens de actione secunda notauit: Hec testimonia non exstant in codicibus mss., neque in antiquis editionibus: ac tamen etsi in aliquibus Grecis, ut monent editores Romani, inserantur in hoc loco, puto tamen lecta non fuisse in synodo, adeoque frustra descripta esse in his gestis, in quibus nulla horum testimoniorum mentio est, sed epistole tantum. Omnem uero difficultatem sustulit obseruatio trium Grecorum exemplarium Chalcedonensium, que memorauimus e bibliotheca ueneta S. Marci. Cum enim in his laudata ad Flauianum epistola, ut innuimus, bis proferatur, nimirum ante gesta, et in ipsis gestis; memorata testimonia Patrum non subiiciuntur epistole gestis inserte, ut a Romanis edita sunt; sed describuntur post epistolam que ante gesta exhibetur. Nec dubitamus quin in ipsis Grecis codicibus editorum Romanorum, qui preferebant pariter hanc epistolam etiam ante gesta, ut liquet ex titulo ab iisdem proposito ante ipsa gesta cap. 7 , non dubitamus, inquam, quin eadem testimonia similiter legerentur post epistolam ante gesta descriptam. Solum, sicuti istam pretermittendam putarunt in documentis ante ipsa gesta, ne eamdem iterum in gestis repeterent; ita ea testimonia epistole gestis inserte appendenda censuere: de quo cum non admonuissent lectores,  difficultati a Baluzio inducte causam dedere. Cautius se gessit Rusticus diaconus, cum omissa hac epistola ante gesta, eo quod in gestis, inquit, inserta sit ; testimonia quoque eidem subiecta pretermisit citius quam epistole gestis inserte subiiceret. Hinc autem factum est ut hec testimonia in Latinis codicibus collectionis Chalcedonensis, que a Rustico prodeunt, ante gesta non inueniantur; in gestis uero absint, eo quod in iisdem locum non habeant.

9. Ceterum eadem testimonia, que in Grecis codicibus leguntur post sequentem epistolam, auctorem habere S. Leonem, non minus quam illa que post epist. 165 ad Leonem Augustum descripta dabuntur, nichil est dubitandum. Non solum enim eadem utrobique sunt, si exigua quedam excipias; sed preterea liquet ex epist. 71 fuisse collecta post pseudosynodum Ephesinam, atque Abundio et Asterio episcopis, Basilio et Senatori presbyteris Constantinopolim missis ab ipso pontifice tradita, ut doctrinam epistole ad Flauianum Grecorum et Latinorum Patrum auctoritatibus confirmarent; eademque una cum ipsis litteris in Constantinopolitano conuentu a legatis fuisse producta ante synodum Chalcedonensem, manifestum est ex epist. 88. Hinc nichil mirum si hec testimonia in documentis Grecis ante gesta Chalcedonensia laudate epistole subiecta fuerint, licet primum eiusdem epistole exemplum iisdem caruerit: unde nec a nobis eidem subiicienda sunt. Cum uero apud Latinos nullum exemplum hactenus inuentum sit in quo hec testimonia post epistolam ad Flauianum describantur, sed ea separatim edita et inserta occurrant in nonnullis antiquis Latinorum collectionibus, nimirum in collect. 5 Quesnelliana cap. 41, ubi ea descripta reperies tomo tertio, et in mss. collect. 3 cap. 82, nec non in codice ueronensi 38 cap. 37, satis probabile est solos Grecos, qui ea simul allata et allegata acceperant in Constantinopolitano conuentu exemplaria scripsisse, in quibus ea epistola una cum testimoniis legeretur, ac exinde in Grecos codices ante gesta Chalcedonensia utraque simul traduxisse. Ex his autem apparet quam perperam P. Garnerius horum testimoniorum collectionem Theodoreto tribuerit, de quo tamen plura in obseruationibus ad notam ultimam Quesnelli. Inter testimonia autem a Leone collecta primo loco occurrunt tria satis prolixa sumpta ex Hilario; et hunc quidem Latinum scriptorem Grecis antea incognitum, ex notitia testimoniorum Leonis inter Patres catholice fidei assertores precipuo honore in Chalcedonensi synodo a Cecropio Sebastopolitano episcopo allegatum credimus .



EPISTOLA [a 1Kb] XXuIII. [b 1Kb] AD FLAuIANUM EPISCOPUM CONSTANTINOPOLITANUM CONTRA EUTYCHIS PERFIDIAM ET HAERESIM,



SYNOPSIS
.

Quod ignorantia sanctarum Scripturarum Eutychen hereticum fecerit. ---II. Contra eos qui in duos filios dispensationis Dominice mysterium scindere moliuntur.---III. Contra eos qui passibilem Diuinitatem unigeniti Filii Dei audent asserere.---Iu. Contra eos qui in duas naturas Christi temperamentum uel confusionem argumentantur.---u. Contra eos qui celestem aut alterius cuiusque substantie existere formam serui, quam ex nobis assumpsit, insaniendo asserunt.---uI. Contra eos qui duas quidem ante adunationem naturas Domini delirant, unam uero post adunationem confingunt.
[1Kb]


801 [c 7Kb] LEO episcopus, dilectissimo fratri FLAuIANO Constantinopolitano episcopo.



CAP. I. Presumptio et imperitia Eutychen in errorem impulerunt.

Lectis dilectionis tue [d 1Kb] litteris, quas miramur fuisse tam seras, et gestorum episcopalium ordine recensito, tandem [e 2Kb] quid apud uos scandali contra integritatem fidei exortum fuisset agnouimus; et que prius uidebantur occulta, nunc nobis reserata patuerunt. Quibus Eutyches, qui presbyterii nomine honorabilis uidebatur, multum [f 1Kb] imprudens  et nimis imperitus ostenditur, ut etiam de ipso [a 1Kb] dictum sit a propheta: Noluit intelligere, ut bene ageret; iniquitatem meditatus est in cubili suo . 803 [b 1Kb] Quid autem iniquius quam [c 1Kb] impia sapere, et sapientioribus doctioribusque non cedere? Sed in hanc insipientiam cadunt qui cum [d 1Kb] ad cognoscendam ueritatem aliquo impediuntur obscuro, non ad propheticas uoces, non ad apostolicas litteras, nec ad euangelicas auctoritates, sed ad semetipsos recurrunt; et ideo magistri erroris existunt, quia ueritatis discipuli non fuere. Quam enim eruditionem de sacris noui et ueteris Testamenti paginis acquisiuit, [e 1Kb] qui ne ipsius quidem Symboli initia comprehendit? Et quod per totum mundum omnium regenerandorum uoce depromitur, istius  adhuc senis corde non capitur.



CAP. II. De duplici Christi natiuitate et natura.


Nesciens igitur quid deberet de uerbi Dei incarnatione sentire, nec uolens ad promerendum intelligentie lumen, in sanctarum Scripturarum latitudine laborare, illam saltem communem et indiscretam confessionem sollicito [f 1Kb] recepisset auditu, qua fidelium uniuersitas profitetur: Credere se in Deum Patrem omnipotentem, et in Iesum Christum Filium eius unicum, Dominum nostrum, qui natus est de Spiritu sancto et Maria uirgine. Quibus tribus sententiis 805 omnium fere hereticorum machine destruuntur. Cum enim Deus et omnipotens [g 2Kb] et Pater creditur, consempiternus eidem Filius demonstratur, in nullo a Patre differens, quia de Deo Deus, de omnipotente  omnipotens, de eterno natus est ceternus;  non posterior tempore, non inferior potestate, non dissimilis gloria, non diuisus essentia: idem uero sempiterni genitoris unigenitus sempiternus natus est de Spiritu sancto et Maria uirgine. Que natiuitas temporalis illi natiuitati diuine et sempiterne nichil minuit, nichil contulit, sed [a 2Kb] totam se reparando homini, qui erat deceptus, impendit; ut et mortem uinceret, et diabolum, qui mortis habebat 807 imperium, sua uirtute destrueret. Non enim superare possemus peccati et mortis auctorem, nisi naturam nostram ille susciperet, et suam faceret, quem nec peccatum contaminare, nec mors potuit detinere. Conceptus quippe est de Spiritu sancto intra uterum matris uirginis, que illum ita salua uirginitate edidit, quemadmodum salua uirginitate concepit.

 Sed si de hoc christiane fidei fonte [b 1Kb] purissimo sincerum intellectum haurire non poterat, quia splendorem perspicue ueritatis obcecatione sibi propria tenebrarat; doctrine se euangelice subdidisset. [c 1Kb] Et dicente Mattheo: Liber generationis Iesu Christi filii Dauid, filii Abraham ; apostolice quoque predicationis expetisset instructum. Et legens in Epistola ad Romanos: Paulus seruus Iesu Christi, uocatus apostolus, segregatus [d 1Kb] in Euangelium Dei, quod ante promiserat per prophetas suos in Scripturis sanctis de Filio suo, qui factus est ei ex semine Dauid secundum carnem ; ad propheticas [e 1Kb] paginas piam sollicitudinem 809 contulisset.  Et inueniens promissionem Dei ad Abraham dicentis: In semine tuo benedicentur omnes gentes ; [a 1Kb] ne de huius seminis proprietate dubitaret, secutus fuisset Apostolum dicentem: Abrahe dicte sunt promissiones, et semini eius. Non dicit, Et seminibus, quasi in multis, sed quasi in uno, Et semini tuo, quod est Christus . Isaie quoque predicationem interiore apprehendisset auditu dicentis: Ecce uirgo in utero [b 1Kb] accipiet et pariet filium, et uocabunt nomen eius Emmanuel, quod est interpretatum, Nobiscum Deus . Eiusdemque prophete fideliter uerba legisset: Puer natus est nobis, [c 1Kb] filius datus est nobis, cuius potestas super humerum eius, et uocabunt nomen eius, magni consilii Angelus, [d 1Kb] Admirabilis, Consiliarius,  Deus fortis, Princeps pacis, Pater futuri seculi . Nec [e 1Kb] frustratorie loquens, ita uerbum diceret carnem factum, ut editus utero uirginis Christus haberet formam hominis, et non haberet materni corporis ueritatem. An 811 forte ideo putauit Dominum [f 1Kb] nostrum Iesum Christum non nostre esse nature, quia missus ad beatam Mariam semper uirginem angelus ait: Spiritus sanctus superueniet in te, et uirtus Altissimi obumbrabit tibi; ideoque [g 1Kb] et quod nascetur ex te sanctum, uocabitur Filius Dei ? ut quia conceptus uirginis diuini fuit operis, non de natura concipientis fuerit caro concepti. Sed non ita [h 1Kb] intelligenda est illa generatio singulariter  mirabilis, et mirabiliter singularis, ut per nouitatem creationis proprietas remota sit generis. Fecunditatem enim uirgini Spiritus sanctus dedit, ueritas autem corporis sumpta de corpore est; et edificante sibi Sapientia domum , uerbum caro factum est, et habitauit in nobis : hoc est, in ea carne quam [a 1Kb] assumpsit ex homine, et quam spiritu uite rationalis animauit.



CAP. III. Fides et consilium Dei circa incarnationem uerbi exponuntur.


[b 1Kb] Salua igitur proprietate utriusque nature [c 1Kb] et substantie, et in unam ceunte 813 personam, suscepta est a maiestate humilitas, a uirtute infirmitas, ab eternitate mortalitas:  et ad resoluendum conditionis nostre debitum, natura inuiolabilis nature est unita passibili: ut, quod [d 1Kb] nostris remediis congruebat, unus atque idem mediator Dei et hominum, homo iehsu Christus, et mori posset ex uno, et mori non posset ex altero. [e 1Kb] In integra ergo ueri hominis perfectaque natura uerus natus est Deus, totus in suis, totus in nostris. Nostra autem dicimus que in nobis ab initio Creator condidit, et que reparanda suscepit. Nam illa que deceptor intulit, et homo deceptus [f 1Kb] admisit, nullum habuerunt in Saluatore uestigium. Nec quia communionem humanarum subiit infirmitatum, ideo nostrorum fuit particeps delictorum. Assumpsit formam serui sine sorde peccati, humana augens, diuina non  minuens: quia exinanitio illa qua se inuisibilis uisibilem prebuit, et Creator ac Dominus omnium rerum unus uoluit esse mortalium, inclinatio fuit miserationis, non defectio potestatis. Proinde qui manens in forma Dei fecit hominem, [a 1Kb] idem in forma serui factus est homo. Tenet 815 enim sine defectu proprietatem suam utraque natura: [b 1Kb] et sicut formam serui Dei forma non adimit, ita formam Dei serui forma non minuit. [c 1Kb] Nam quia gloriabatur diabolus hominem fua fraude deceptum diuinis caruisse muneribus, et immortalitatis dote nudatum duram mortis subiisse sententiam, seque in malis suis quoddam [d 1Kb] de preuaricatoris consortio inuenisse solatium; Deum quoque, iustitie exigente ratione, erga hominem, quem [e 1Kb] in tanto honore condiderat, propriam mutasse sententiam;  opus fuit secreti dispensatione consilii, ut incommutabilis Deus, cuius uoluntas non potest sua benignitate priuari, primam erga nos pietatis sue [f 1Kb] dispositionem sacramento occultiore compleret; et homo diabolice iniquitatis uersutia actus in culpam contra Dei propositum non periret.



CAP. Iu. Utriusque Christi natiuitatis et nature proprietates expenduntur.


[g 1Kb] Ingreditur ergo hec mundi [h 1Kb] infima Filius Dei, de celesti sede descendens, 817 et a paterna gloria non recedens, nouo ordine, noua natiuitate generatus. Nouo ordine, quia  inuisibilis in suis, uisibilis [i 1Kb] factus est in nostris, incomprehensibilis uoluit comprehendi; ante tempora  manens esse cepit ex tempore; uniuersitatis Dominus seruilem formam, obumbrata maiestatis sue immensitate, suscepit; impassibilis Deus non dedignatus est homo esse passibilis, et immortalis mortis legibus subiacere. Noua autem natiuitate generatus: quia inuiolata [a 1Kb] uirginitas concupiscentiam nesciuit, carnis materiam ministrauit. Assumpta est [b 1Kb] de Matre Domini, natura, non culpa; nec in Domino Iesu Christo, [c 1Kb] ex utero uirginis genito, quia natiuitas est mirabilis, ideo [d 1Kb] nostri est natura dissimilis. Qui enim uerus [e 1Kb] est Deus, idem uerus est homo, et nullum est in hac unitate mendacium, dum inuicem sunt et humilitas hominis et altitudo Deitatis. Sicut enim Deum non mutatur miseratione, ita homo non consumitur 819 dignitate. [f 1Kb] Agit enim  utraque forma cum alterius communione, quod proprium est; uerbo scilicet operante quod uerbi est, et carne exsequente quod carnis est. Unum horum coruscat miraculis, aliud succumbit iniuriis. Et sicut uerbum ab equalitate paterne glorie [g 1Kb] non recedit, ita caro naturam nostri generis non relinquit. Unus enim idemque est, [h 1Kb] quod sepe dicendum est, uere Dei Filius, et uere hominis filius. Deus per id quod in principio erat uerbum, et uerbum erat apud Deum, et Deus erat uerbum ; homo per id quod uerbum caro factum est, et habitauit in nobis . Deus per id quod omnia per ipsum facta sunt, et sine ipso factum est nichil ; homo per id quod [i 1Kb] factus est ex muliere, factus sub lege . Natiuitas carnis manifestatio est humane nature;  partus uirginis, diuine est uirtutis indicium. Infantia paruuli ostenditur humilitate cunarum : magnitudo Altissimi declaratur [a 1Kb] uocibus angelorum . Similis est rudimentis hominum, quem Herodes impie molitur occidere ; sed Dominus est omnium, quem 821 [b 1Kb] magi gaudent suppliciter adorare. Iam cum ad precursoris sui Ioannis baptismum uenit , ne lateret quod carnis uelamine Diuinitas tegeretur, uox Patris de celo intonans dixit: Hic est Filius meus dilectus, in quo mihi bene [c 1Kb] complacui . Quem itaque sicut hominem diabolica tentat astutia, eidem sicut Deo angelica famulantur officia . Esurire, sitire, lassescere atque dormire, euidenter humanum est. Sed [d 1Kb] quinque panibus quinque millia hominum satiare , et largiri Samaritane aquam uiuam , cuius haustus bibenti [e 1Kb] prestet ne ultra iam sitiat; supra dorsum maris plantis non [f 1Kb] desidentibus ambulare , et elationes fluctuum increpata tempestate consternere ; sine ambiguitate diuinum est. Sicut ergo, ut multa preteream, non eiusdem nature est, flere miserationis affectu [g 1Kb] amicum mortuum , et eumdem, remoto quatriduane aggere 823 sepulture, [h 1Kb] ad uocis imperium excitare rediuiuum ; aut in ligno pendere, et in noctem luce conuersa, omnia elementa tremefacere; aut clauis transfixum esse, et paradisi portas fidei latronis aperire ; ita non eiusdem nature est, dicere: Ego et Pater unum sumus , et dicere, Pater maior me est . Quamuis  enim in Domino Iesu Christo Dei et hominis una  persona sit; aliud tamen est, [a 1Kb] unde in utroque communis est contumelia, aliud unde communis est gloria. De nostro enim illi est minor Patre humanitas; de Patre illi est equalis cum Patre Diuinitas.



CAP. u. ueritas carnis in Christo probatur ex Scriptura.


Propter [b 2Kb] hanc ergo unitatem persone in utraque natura intelligendam, et Filius hominis [c 1Kb] legitur descendisse de celo, cum Filius Dei carnem de ea uirgine de qua est natus, assumpserit. Et rursus Filius Dei crucifixus dicitur ac sepultus, cum hec non in Diuinitate ipsa, qua Unigenitus consempiternus et consubstantialis est Patri, sed in nature humane sit infirmitate perpessus.  825 Unde Unigenitum Filium Dei crucifixum et sepultum omnes etiam in Symbolo confitemur, secundum [d 1Kb] illud Apostoli: Si enim cognouissent, numquam Dominum maiestatis crucifixissent . Cum autem ipse Dominus noster atque Saluator fidem discipulorum [e 1Kb] suis interrogationibus erudiret, Quem [f 1Kb] me, inquit, dicunt homines esse Filium hominis? Cumque illi diuersas aliorum opiniones retexuissent, uos autem, ait, quem me esse dicitis? Me utique, qui sum Filius hominis, et quem in forma serui atque in ueritate carnis aspicitis, quem me esse dicitis? Ubi B. Petrus diuinitus inspiratus, et confessione sua omnibus gentibus profuturus, Tu es, inquit, [g 1Kb] Christus Filius Dei uiui . Nec immerito beatus est pronuntiatus a Domino, et  a principali petra soliditatem et uirtutis traxit et nominis, qui per reuelationem Patris eumdem [a 1Kb] et Dei Filium est confessus et Christum: quia unum horum sine alio receptum non proderat ad salutem; et equalis erat periculi Dominum Iesum Christum aut Deum tantummodo sine homine, aut sine Deo solum hominem credidisse. Post resurrectionem uero Domini  quid aliud quadraginta dierum mora gestum est, quam ut fidei nostre integritas ab omni caligine mundaretur? Colloquens enim cum discipulis [c 1Kb] suis, et cohabitans atque conuescens , et pertractari se diligenti curiosoque contactu ab eis, [d 1Kb] quos dubietas perstringebat, admittens,  ideo et [e 1Kb] clausis ad discipulos ianuis introibat, et flatu suo dabat Spiritum sanctum , et donato intelligentie lumine, sanctarum Scripturarum occulta pandebat; et rursus [f 7Kb] idem uulnus lateris , fixuras clauorum et omnia recentissime passionis signa monstrabat, dicens: uidete manus meas et [g 1Kb] pedes, quia ego sum. Palpate et uidete, quia spiritus carnem et ossa non habet, sicut me uidetis habere ; ut agnosceretur in eo proprietas diuine humaneque nature indiuidua permanere; et ita sciremus uerbum [h 1Kb] non hoc esse quod carnem, ut unum Dei Filium et uerbum confiteremur et carnem. Quo fidei sacramento Eutyches iste nimium estimandus 829 est uacuus, [i 1Kb] qui naturam nostram in Unigenito Dei, nec per humilitatem mortalitatis, nec  per gloriam resurrectionis agnouit. Nec sententiam beati apostoli et euangeliste Ioannis expauit dicentis: Omnis spiritus qui confitetur Iesum Christum in carne uenisse, ex Deo est: et omnis spiritus qui soluit Iesum,  ex Deo non est, et hic est Antichristus . Quid autem est soluere Iesum, nisi humanam ab eo separare naturam [a 1Kb] et sacramentum, per quod unum saluati sumus, impudentissimis euacuare figmentis? Caligans uero circa naturam corporis Christi, necesse est ut etiam in passione eius eadem obcecatione desipiat. Nam [b 1Kb] si crucem Domini non putat falsam, et susceptum pro mundi salute supplicium uerum fuisse non dubitat; cuius credit mortem, agnoscat et carnem: nec diffiteatur nostri corporis hominem, quem cognoscit fuisse passibilem; quoniam negatio uere carnis, negatio est etiam corporee passionis. Si [c 1Kb] ergo Christianam suscipit fidem, et a predicatione Euangelii suum non auertit auditum; uideat que natura 831 transfixa clauis pependerit [d 1Kb] in  crucis ligno, et aperto per militis lanceam latere crucifixi, intelligat unde sanguis et aqua fluxerit, ut Ecclesia Dei et lauacro [e 1Kb] rigaretur et poculo. Audiat et beatum Petrum apostolum predicantem, quod sanctificatio Spiritus per aspersionem fiat sanguinis Christi. Nec transitorie legat eiusdem apostoli uerba dicentis: Scientes, quod non corruptibilibus argento et auro redempti estis de uana uestra conuersatione paterne traditionis, sed pretioso sanguine quasi agni incontaminati et immaculati Iesu Christi . Beati quoque Ioannis apostoli testimonio non resistat, dicentis: Et sanguis Iesu [f 1Kb] Filii Dei emundat nos ab omni peccato . Et iterum: Hec est uictoria que [g 1Kb] uincit mundum, fides nostra . Et: Quis est qui uincit mundum, nisi qui credit,  quoniam iehsu est Filius Dei? Hic est qui uenit per aquam et sanguinem, iehsu Christus; non in aqua solum, sed in aqua et sanguine. Et spiritus est, qui testificatur, quoniam [h 1Kb] spiritus est ueritas. Quia tres  sunt, qui testimonium dant, spiritus, aqua, et sanguis, et tres unum sunt. Spiritus utique sanctificationis, et sanguis redemptionis, et aqua baptismatis: que tria unum sunt, et indiuidua manent, nichilque eorum a sui connexione seiungitur; quia catholica Ecclesia hac fide uiuit, [a 1Kb] hac 833 proficit, ut in Christo Iesu nec sine uera Diuinitate humanitas, nec sine uera credatur humanitate Diuinitas.



CAP. uI. Eutychis praua et subdola confessio. Qua ratione, si resipiscit, communioni sit restituendus. Legati mittuntur in Orientem.


Cum autem [b 1Kb] ad interlocutionem examinis uestri Eutyches responderit,  dicens: Confiteor ex duabus naturis fuisse Dominum nostrum ante adunationem; post adunationem uero unam naturam confiteor: miror tam absurdam tamque peruersam eius professionem nulla iudicantium increpatione reprehensam, et sermonem nimis insipientem [c 1Kb] nimisque blasphemum, [d 1Kb] ita omissum, quasi nichil quod offenderet esset auditum; cum tam impie duarum naturarum ante incarnationem unigenitus Dei Filius fuisse dicatur, quam nefarie postquam uerbum caro factum est, natura in eo singularis asseritur. Quod ne Eutyches ideo uel recte uel tolerabiliter estimet dictum, quia nulla uestra est sententia [e 1Kb] confutatum, sollicitudinis tue diligentiam commonemus, frater carissime, ut si per inspirationem misericordie Dei ad satisfactionem  causa perducitur; imprudentia hominis 835 imperiti etiam ab hac sensus sui [a 1Kb] peste purgetur. Qui quidem, sicut gestorum ordo patefecit, bene ceperat a sua persuasione discedere, cum uestra sententia coarctatus profiteretur se dicere quod ante non dixerat, et ei fidei acquiescere cuius prius fuisset alienus. Sed cum anathematizando impio dogmati noluisset prebere consensum, intellexit eum fraternitas uestra in sua manere perfidia, dignumque esse qui iudicium condemnationis exciperet. De quo si fideliter atque utiliter dolet, et quam recte mota sit episcopalis auctoritas uel sero cognoscit; uel si ad satisfactionis plenitudinem omnia que ab eo male sunt sensa uiua uoce et presenti subscriptione damnauerit, non erit reprehensibilis erga correctum  quantacumque miseratio: quia Dominus noster uerus et bonus pastor, qui animam suam posuit pro ouibus suis , et qui uenit animas hominum saluare, non perdere , imitatores nos sue uult esse pietatis: ut peccantes quidem iustitia cerceat, conuersos autem misericordia non repellat. TUNC enim demum fructuosissime fides uera defenditur, quando etiam a sectatoribus suis opinio falsa damnatur. Ad omnem uero causam pie ac fideliter exsequendam, 837 [b 2Kb] fratres nostros Iudium episcopum et Renatum presbyterum [c 3Kb] tituli  sancti Clementis, sed et filium meum Hilarum diaconem uice nostra direximus. Quibus Dulcitium notarium nostrum, cuius fides nobis est [a 1Kb] probata, sociauimus: confidentes adfuturum Diuinitatis auxilium, ut is qui errauerat, damnata sensus sui prauitate, saluetur. [b 1Kb] Deus te incolumem custodiat, frater carissime. Data idibus Iunii, Asturio et Protogene uiris clarissimis consulibus [c 2Kb] .

802 [1 44Kb] .

, , [2 30Kb]  , , [3 16Kb] , , 804 , [4 177Kb] , , [5 5Kb]  . , , , , , , [1 25Kb] , , [2 10Kb] , , [3 12Kb] ,  .

 , , , . , 806 , [4 28Kb] [5 13Kb] , , [6 19Kb] , , . . [7 8Kb] . , , [8 16Kb] , [9 16Kb] , , aacgr  , [10 7Kb] ,  [1 31Kb] , , , . , , [2 76Kb] , , , 808 , , , , , [3 8Kb] . [4 7Kb] . tgr gr  , [5 9Kb] . [6 27Kb] [7 50Kb] , [8 61Kb] , , , [9 18Kb] [10 9Kb] [11 26Kb] , ,  , [1 3Kb] 810 [2 16Kb] , [3 8Kb] [4 14Kb] [5 10Kb] [6 12Kb] , , , , [7 6Kb] , , [8 16Kb] . , ,  [9 12Kb] , , [10 21Kb] , . [11 17Kb] , , [12 8Kb] , [13 13Kb] , [14 33Kb] , , , , . , , , 812 , [15 15Kb] [16 9Kb] , [17 16Kb] , [18 29Kb] ,  , , , , [1 50Kb] [2 25Kb] , , , , , , [3 28Kb] .

 , , 814 [4 160Kb] , , [5 19Kb] ,  , [6 29Kb] , , , . [7 26Kb] , , [8 31Kb] , , [9 3Kb] , , , [10 11Kb] , . [11 13Kb] , .  . , , , , , . [1 8Kb] , , 816 , [2 23Kb] [3 18Kb] [4 11Kb] [5 27Kb] , [6 20Kb] , [7 20Kb] ,  [8 114Kb] , , , . [9 15Kb] . , [10 10Kb] , [11 4Kb] [12 16Kb] ohgr , .

 [13 19Kb] , 818 , [14 13Kb] [15 35Kb] , , ,  , , , [16 25Kb] ,  , , , , , [1 28Kb] , , . [2 69Kb] , , [3 10Kb] , . [4 25Kb] , [5 86Kb] ,  , 820 , , [6 21Kb] , , [7 5Kb] , [8 24Kb] . , , [9 9Kb] , , , , [10 35Kb] , , , [11 48Kb] , ,  , , [12 17Kb]  [1 14Kb] , [2 25Kb] . [3 21Kb] , [4 10Kb] , [5 23Kb] . [6 23Kb] 822 , , , , , [7 9Kb] , [8 14Kb] , ,  . [9 38Kb] , , , , [10 19Kb] , [11 7Kb] , [12 24Kb] [13 9Kb] , , , , . , , , , , [14 73Kb] , , [15 21Kb] 824,   , , , , [1 13Kb] , , , , .

 , , , , , , , , [2 16Kb] , . [3 40Kb] ,  [4 28Kb] , 826 , . , [5 12Kb] . [6 20Kb] , , , , [7 11Kb] , , , [8 16Kb] , , , , , , [9 8Kb] ,  [14 18Kb] , [2 10Kb] , , . [3 9Kb] , , [4 15Kb] , 828 , , [5 56Kb] , [6 17Kb] , , [7 14Kb] , [8 14Kb] , , , [9 9Kb]  , , , , , , , [10 24Kb] , [11 10Kb] , , , , . , [12 13Kb]  , 830 [13 4Kb] [14 18Kb]  , , , [1 14Kb] 2 [2 9Kb] , , , , , . [3 37Kb] , [4 10Kb] , [5 26Kb] , [6 4Kb] , ,  . , , [7 34Kb] , [8 30Kb] , , , 832 , . [9 8Kb] [10 45Kb] , , , , [11 12Kb] . [12 13Kb]  , [1 23Kb] , , , [2 32Kb] , , , , , [3 22Kb] . , , , [4 20Kb] , , , [5 10Kb] , [6 25Kb] 834 , . [7 32Kb] [8 20Kb] , [9 21Kb] .

 [10 18Kb] , [11 15Kb]  , , , [12 31Kb] , [13 22Kb] , , , , [14 23Kb] , , , , [15 11Kb] , [16 16Kb] 836 [17 9Kb] .  , , , , , [1 16Kb] , , . , , [2 8Kb] . , , , , , [3 23Kb] , , , , ,  [4 16Kb] , , [5 17Kb] [6 6Kb] , , , , [7 60Kb] . , , [8 11Kb] [9 52Kb] . 838 [10 8Kb] , [11 9Kb] ,  [1 9Kb] , [2 12Kb] , . [3 38Kb] , , , , [4 9Kb] , . [5 31Kb] , . [6 45Kb] .




EPISTOLA [d 1Kb] XXIX. [e 1Kb] AD THEODOSIUM AUGUSTUM.



SYNOPSIS.

Legatos uice sua destinat ad Synodum Ephesinam, occasione Eutychis indictam. De eodem meliora sperat.
[1Kb]

839 [f 1Kb] Cesari THEODOSIO, religiosissimo et piissimo Augusto, LEO papa Ecclesie catholice urbis Rome.


Quantum rebus humanis consulere prouidentia diuina dignetur, sollicitudo clementie uestre, Spiritu  Dei incitata demonstrat, que in catholica Ecclesia nichil impacatum, nichil uult esse diuersum: quoniam FIDES, que non nisi una est, in nullo potest sui esse dissimilis. Unde licet Eutyches, quantum gestorum episcopalium ordo patefecit, imperite atque imprudenter errare detectus sit, debueritque [g 1Kb] a sua,  que merito reprobatur, persuasione discedere, quoniam tamen pietas uestra, que in honorem Dei religiosissime catholicam diligit ueritatem, [a 1Kb] apud Ephesum constituit synodale [b 1Kb] iudicium, ut imperito seni ea in qua nimis caligat ueritas innotescat: fratres meos [c 1Kb] Iulium episcopum, 841 et Renatum presbyterum, et filium meum Hilarum diaconem misi, qui ad uicem presentie mee pro negotii qualitate sufficerent; et qui [d 1Kb] eum secum deferrent iustitie ac benignitatis affectum, ut quia dubitari non potest, que sit christiane confessionis integritas, et totius erroris prauitas damnaretur: et si resipiscens, qui deuiauerat, [e 1Kb] pro uenia supplicaret, sacerdotalis ei beneuolentia subueniret; cum in libello suo, quem ad nos misit, hoc saltem sibi ad promerendam ueniam  reseruauerit, ut correcturum se esse promitteret quidquid nostra sententia de his, que male senserat, improbasset. [f 1Kb] Quid autem catholica Ecclesia uniuersaliter de sacramento Dominice incarnationis credat et doceat, ad fratrem et cepiscopum meum Flauianum plenius continent scripta, que misi. Data idibus Iunii, Asturio et Protogene uiris clarissimis consulibus.

840 , .


[7 103Kb] ,  [8 8Kb] , , , [9 19Kb] . , . , , , ,  , sb , [1 9Kb] , , , , , , , 842 , , , [2 65Kb] , [3 8Kb] , , , [4 11Kb] , , , [5 33Kb]  . [6 8Kb] , , , , [7 13Kb] . , , , , .






ADMONITIO IN EPISTOLAS SEQUENTES XXX ET XXXI. 


1. Etsi due que ad Pulcheriam eadem die ac de eadem re scripte inueniuntur epistole, aliquot non tam sententiis quam uerbis sint plane similes, in multis nichilominus discrepant inter se, et altera ob insertas additiones est longe prolixior. Styli autem ratio et codicum atque collectionum antiquarum auctoritas, quibus utraque fulcitur, nequaquam sinunt ut alterutra alii quam Leoni tribuatur. Exemplaria tum Latina, tum Greca antiquissime collectionis 17 Chalcedonensis, et Ratisponensis collectio 19, preter collectionem duodecimam et uigesimam secundam, primam epistolam satis uindicant; codices uero collectionum 2, 5, 11, 12, 13, 18, 20, 21, 22, 23 et 24, cum exemplo Sichardi, et peculiari ms. uat. Regine 293, alteram tuentur. Cur autem eodem die due eiusmodi epistole ad Pulcheriam tradite fuerint, et que prius, que autem posterius scripta censenda sit, curiosius inquiri potest, quam ulla satis tuta ratione definiri.

2. Quesnellus in prima editione  existimauit a pontifice primo scriptam fuisse epistolam 30, et ad Pulcheriam transmissam per legatos, cum adhuc spes nonnulla superesset fore ut synodus in conuentum simplicem apud Constantinopolim commutaretur. Idcirco enim sub finem eiusdem epistole scriptum putat; Sed ei qui in errore est melius consuletur, si ubi desipuit, ibidem resipiscat; et ubi damnationem meruit, illic indulgentiam consequatur. Cum uero impedimenta inciderint, quibus hec epistola Pulcherie data non fuerit; eiusdem exemplum ad eam Leo iterum post pseudosynodum Ephesinam transmisit, ut liquet ex epist. 45. Hac autem occasione eam epistolam paucis demptis, que de Eutyche iam recitauimus, nonnullis etiam mutatis, auctiorem ab ipso Leone factam fuisse censuit, uti est epistola 31. At si, post Ephesinum latrocinium in eadem epistola, cum ad Pulcheriam iterum missa fuit, aliquid fuisset immutatum, quod tempori ac circumstantiis non amplius congrueret, illud procul dubio additamentum non accessisset, quo sanctus pontifex se ab adeunda Ephesina synodo sollicitius excusat.

3. Hanc autem primam sententiam ipse Quesnellus deseruit in editione secunda, et in contrariam prorsus opinionem transiens, docuit epistolam longiorem 31 a Leone scriptam et missam fuisse ad Pulcheriam statim  post acceptas Theodosii litteras, id est paulo post III idus Maias; notam enim chronicam, que idus Iunias signat, et in pluribus mss. deest, ex breuiori epistola 30 sumptam ac perperam translatam est opinatus. Breuiorem uero epistolam 30 missam fuisse per legatos idibus Iunii manifestum est.

4. Hec tamen opinio nec probari, nec defendi potest. Cum enim Leo imperatoris litteras acceperit III idus Maias, si statim scripsisset ad Pulcheriam, ad ipsum etiam imperatorem rescripsisset. Liquet autem eum accepta imperatoris epistola III idus Maias, et Flauiani litteris per idem circiter tempus acceptis una cum gestis Constantinopolitane synodi aduersus Eutychem, mox scripsisse ad eumdem Flauianum breuissimam epistolam 27, XII kal. Iunias, qua eum de acceptis gestis monuit, nec non de fusiori epistola quam citius fieri posset transmittenda, ubi de controuersia iudicium ferretur. Huic autem studio intentus, nec non legatis eligendis atque instruendis, qui concilio iam indicto uice sui interessent, epistolas pluribus tradendas in illud tempus distulit, quo legati cum dogmatica epistola transfretarent. Hinc plures eiusdem epistole date leguntur iisdem idibus Iuniis, quibus dogmatica ad Flauianum epist. 28 signata fuit, ac in omnibus nominantur legati, et eadem epistola ad Flauianum illis iam tradita memoratur. Horum uero omnium satis expressa fit mentio etiam in longiori epist. 31 ad Pulcheriam, legatorum quidem illis uerbis cap. 4; In his fratribus meis, quos uice mea misi; epistole autem dogmatice scripte idibus Iunii illis capitis ultimi: Quod etiam S. Flauiano episcopo me clementia tua scripsisse cognoscat; que uerba pariter inserta leguntur epistole 30 iisdem procul dubio idibus Iunii scripte. Quomodo ergo epist. 31 aliquanto ante Iunium mensem exarata ac transmissa dici potest?

5. Quid autem dicendum? Ut omittantur incerta, cum breuior epistola 30 in Greca et Latina collectione Chalcedonensi inueniatur, et legatorum nomina distincte preferat, ut epistole cetere, que cum litteris ad Flauianum iisdem legatis tradite fuere, hec quoque ad Pulcheriam transmissa, eidemque aliquando tradita, ac in Oriente uulgata, ac exinde Grece reddita negari non potest. Auctior uero epistola 31, etsi in Greca collectione desideretur, cum tamen exstet in pluribus Latinis antiquis collectionibus, que breuiori epistola carent, Leoninamque rationem ubique referat, a Leone abiudicari nequit. Eodem autem die iduum Iunii data dici debet, ut ee quoque collectiones preferunt, que carent epistola 30; neque enim chronicam eiusmodi notam harum collectionum auctores transcribere potuerunt, ut coniecit Quesnellus, ex epistola breuiori, quam ignorarunt. Sine ullo autem certiori documento aliud quidpiam affirmare seu diuinare non licet. Solum probabiliter credi potest duo eiusdem epistole exemplaria a Leone fuisse lucubrata, alterum longius, breuius alterum; hoc autem breuius in Orientem misisse, unde in Grecam linguam translatum fuit; alterum uero longius retinuisse apud se, et in Occidente aliquando uulgatum, in plerasque Latinas collectiones transisse.

6. Longior epistola in eo potissimum discrepat a breuiori, quod in illa a cap. 2 ad medium cap. 3 catholicum dogma aliquot probationibus statuitur, que in breuiori omittuntur. Forte post scriptam epist. 28, ad Flauianum, in qua idem dogma similibus probationibus plenius constituitur, ex litteris ad Pulcheriam eas probationes detrahendas censuit, et hac occasione eam quoque partem subduxit, qua se excusabat ne ad synodum accederet, aliaque pauca suo more mutauit uel addidit, que in breuiori epistola leguntur. Hac autem in Orientem missa, epistola longior ob dogmaticam fusiorem institutionem Occidentalibus maxime placuit, et idcirco hec potissimum inter Latinos uulgata fuit.

7. Unum hic suspicari quispiam posset, epistolam 31, ad Pulcheriam, cum aliquot sententias contineat similes sententiis epistole 37, ad Theodosium date die 20 Iunii, eodem die scriptam ac eadem occasione missam fuisse. Leo nimirum acceptis imperialibus litteris, que ipsum inuitabant ad synodum, sicut hac de re bis ad Theodosium scripsit, ita etiam bis ad Pulcheriam scripsisse uideri potest. Primum ad utrosque per legatos scripsit idibus Iunii, ad Theodosium epistola 29, ad Pulcheriam uero epistola 30. Dein cum ad imperatorem iterum dedit epistolam 37 die 20 Iunii, ea forte de causa quod metueret ne in ea angustia temporis synodo prestituti legati Ephesum properare coacti, epistolam 29 eidem Augusto tradere non possent, hac eadem occasione et causa ad Pulcheriam quoque scripsisse epistolam 31 non improbabile iudicabitur. Sed contra fidem earum collectionum que chronicam notam iduum Iunii exhibent, eamque ex epistola 30 non potuerunt sumere, hanc opinionem inducere nequiuimus. Id autem multo minus potuimus alia ratione, que coniecturam numero precedenti propositam magis magisque confirmabit. Si epistole, inquit Leo epist. 45, que in fidei causa per nostros clericos directe sunt, ad uestram pietatem peruenissent, certum est remedium uos his rebus que contra fidem facte sunt . . . prestare potuisse. Indicatur epistola 30, per legatos missa que, his Ephesum profectis ad Augustam non peruenit. Altam ergo eadem in re et pleniorem quidem epistolam ad eamdem Pulcheriam se alia occasione post legatorum discessum non direxisse presumit; alias hec, non eque ac illa prior alio traducta, eumdem effectum multo magis peperisset, ita ut opus non fuerit prioris epistole 30 exemplum ad eamdem una cum epist. 45 iterum mittere. Igitur epistola 31 ad Pulcheriam missa non fuit, sed ab ipso Leone apud se retenta, solaque epist. 30 ad eam prius per legatos directa, et iterum cum epist. 45, unde hec sola in Grecum traducta tuit, ut numero 6 coniecimus. Hanc autem breuiorem epistolam, cum ad Pulcheriam certo missa fuerit, primum proferemus.



[a 1Kb] EPISTOLA XXX. AD PULCHERIAM AUGUSTAM.



SYNOPSIS.

I. Christum nostri generis hominem esse. Nestorii et Eutychis errores.---II. Cum ueritas carnis in Christo impetitur, totam fidem concuti.
[1Kb]


847 [b 1Kb] LEO episcopus, PULCHERIAE Auguste.



CAP. I.

Quantum sibi fiducie de fide uestre clementie Ecclesia Dei debeat polliceri, multis sepe probauimus documentis, dum sicut Spiritu sancto  docente didicistis, illi per omnia potestatem uestram subiicitis, cuius munere et protectione regnatis. Unde quia contra integritatem fidei Christiane, dissensionem quamdam in Constantinopolitana Ecclesia, Eutyche auctore generatam, fratris et cepiscopi mei Flauiani relatione cognoui, ita ut totius cause speciem synodalium gestorum textus ostenderet, dignum glorie uestre est ut error qui de imperitia magis quam de uersutia natus est auferatur, priusquam ullas uires de consensu imprudentium pertinacia prauitatis acquirat. Nam quantum Nestorius a ueritate excidit, dum Dominum Iesum Christum de matre uirgine hominem solum asserit natum, tantum etiam hic a catholico tramite deuiauit qui de eadem uirgine editum non nostre credit esse nature: ut quod formam  serui gessit, quod nostri similis fuit atque conformis, 849 quedam nostre carnis fuerit imago, non ueritas. Nihil autem prodest Dominum nostrum beate [a 1Kb] Marie uirginis filium, hominem dicere, si non illius generis ac seminis homo creditur, cuius in ipso Euangelii exordio predicatur. Unde multum doleo, multumque contristor, quod hic qui antea de humilitatis proposito laudabilis uidebatur, contra unicam spem nostram patrumque nostrorum, uana et nimis peruersa audet astruere. Qui cum uideret insipientie sue sensum catholicis auribus displicere, reuocare se a sua opinione debuerat, [b 1Kb] nec ita Ecclesie presules commouere, ut sententiam damnationis exciperet. Quam utique si in suo sensu uoluerit permanere, nullus poterit relaxare. Sedis enim apostolice  moderatio hanc temperantiam seruat, ut et seuerius agat cum obduratis, et ueniam cupiat prestare correctis.



CAP. II.

Quia ergo mihi multa fiducia est de pietatis tue sincerissima fide, obsecro [c 1Kb] gloriosissimam clementiam tuam, [d 1Kb] ut sicuti sancto studio tuo catholica predicatio semper adiuta est, ita nunc quoque eiusdem faueas libertati. Non enim portiuncula aliqua fidei nostre, que minus lucide sit clara, pulsatur; sed hoc imperita resultatio audet incessere quod Dominus in Ecclesia sua neminem uoluit ignorare. 851 Et ideo pro uestre pietatis consuetudine elaborare dignemini, [e 1Kb] ut quod contra singulare sacramentum salutis humane blasphema insipientia  protulit, ab omnium animis repellatur. Ac si  ipse, qui [a 1Kb] in hanc tentationem incidit, resipiscit, ita ut quod male senserat propria uoce et subscriptione condemnet, communio illi sui ordinis reformetur. Quod etiam fratri et cepiscopo meo Flauiano me clementia uestra scripsisse cognoscat; et his, quos misimus, delegasse, ut uenia concedatur, si error aboletur. Ne autem piissimi principis [b 1Kb] dispositioni, qua episcopale concilium uoluit congregari, nostra uideretur presentia defuisse, fratres meos [c 1Kb] Iulium episcopum, Renatum presbyterum, et filium meum Hilarum diaconem misi, qui uicem presentie mee implere sufficerent. Sed ei, qui in errore est, melius [d 1Kb] consuletur, si ubi desipuit, ibidem resipiscat; et ubi damnationem meruit, illic indulgentiam consequatur. Data idibus Iunii, Asturio et Protogene uiris  clarissimis consulibus.

848 , ,


, [1 9Kb] .  . . , [1 12Kb] . , , , , , , [2 11Kb] . [3 29Kb] , , ,  , , , , , 850 . , , , , [4 10Kb] . , , , , [5 25Kb] , , , . ,  , , [6 11Kb] . , , . , , . [7 21Kb] , , , [8 93Kb] [9 45Kb] [10 46Kb] .  ,  agr . 852 . [1 9Kb] , [2 64Kb] [3 16Kb] , , [4 106Kb] , . , , [5 41Kb] , eetigr , . [6 40Kb] , [7 18Kb] , , [8 7Kb] , [9 59Kb] .  , , [10 9Kb] , , . . [11 105Kb] [12 12Kb] , , .




853 EPISTOLA [e 1Kb] XXXI. [f 1Kb] AD PULCHERIAM AUGUSTAM.



SYNOPSIS.

I. Pulcherie zelum aduersus Eutychen sollicitat.---II. Humane saluti interesse, ut Christus non solum homo, sed eiusdem nobiscum generis homo sit.---III. Generationem Christiani ex Christi generatione fluere. Eutychetis peruicacia. Sedis apostolice moderatio.---Iu. Ne concilio intersit Leo, uetant consuetudo, conditio temporis, conciuium caritas. Symbolum apostolorum noua heresi concutitur.

[g 1Kb] LEO PULCHERIAE Auguste.



CAP. I.

Quantum presidii Dominus Ecclesie sue in uestra clementia prepararit, multis sepe probauimus documentis. Et quidquid nostris temporibus  contra impugnatores catholice ueritatis industria sacerdotalis obtinuit, ad uestram maxime gloriam redundauit: dum, sicut Spiritu sancto docente didicistis, illi per omnia potestatem uestram subiicitis, cuius munere et protectione regnatis. Unde quia contra integritatem fidei Christiane, dissensionem quamdam in Constantinopolitana Ecclesia Eutyche auctore generatam, fratris et cepiscopi mei Flauiani relatione cognoui, ita ut totius cause speciem synodalium gestorum textus [h 1Kb] ostenderit, dignum  glorie 854 uestre est, ut error, qui, ut arbitror, de imperitia magis quam de uersutia natus est, auferatur, priusquam ullas sibi uires de consensu imprudentium [i 1Kb] pertinacia prauitatis acquirat. Quia  etiam ignorantia graues nonnumquam incidit [a 1Kb] in lapsus, et plerumque in diaboli ruit foueam incauta simplicitas, per quam supradicto subrepsisse intelligo spiritum falsitatis, [b 1Kb] ut dum estimat se religiosius de Filii Dei maiestate sentire, si ei nature nostre ueritatem inesse non diceret, [c 2Kb] totum illud quod uerbum caro factum est, unius atque eiusdem putaret esse substantie. Et quantum Nestorius a ueritate excidit, dum Christum de matre solum hominem [d 1Kb] asseruit natum, tantum etiam hic a catholico tramite deuiat, qui de eadem uirgine non nostram credit editam esse substantiam; uolens utique eam solius Deitatis intelligi: [e 1Kb] ut quod formam serui gessit, et quod nostri similis fuit atque conformis, quedam nostre nature fuerit imago, non ueritas.



CAP. II.


Nihil [f 1Kb] autem prodest Dominum nostrum beate Marie uirginis filium, uerum perfectumque hominem dicere, si non illius generis homo creditur, cuius in Euangelio predicatur. Dicit enim Mattheus: Liber generationis Iesu Christi filii Dauid, filii Abraham ; et ita humane originis ordinem sequitur, ut generationum lineas usque ad Ioseph, cui mater Domini erat desponsata, deducat. Lucas uero retrorsum successionum gradus relegens, ad ipsum humani generis principem redit , ut Adam primum et Adam nouissimum eiusdem ostendat esse nature. [g 1Kb] Potuerat quippe omnipotentia Filii Dei sic ad docendos [h 1Kb] iustificandosque 855 homines apparere, quomodo et patriarchis et prophetis in specie carnis [i 1Kb] apparuit, cum aut luctamen  iniit , aut sermonem conseruit,  cumue officia [i 1Kb] hospitalitatis non abnuit, uel etiam appositum cibum sumpsit . Sed ille imagines huius hominis erant [k 1Kb] indices, cuius ueritatem ex precedentium patrum stirpe sumendam significationes mystice nuntiabant. Et ideo sacramentum reconciliationis nostre ante tempora eterna dispositum, nulle implebant figure, quia nondum superuenerat Spiritus sanctus in uirginem, nec uirtus Altissimi obumbrauerat ei; [l 1Kb] ut intra intemerata uiscera, [m 1Kb] edificante sibi sapientia domum , uerbum caro fieret ; et forma Dei ac forma serui in unam conueniente personam, creator temporum nasceretur in tempore; et per quem facta sunt omnia, [n 1Kb] ipse inter omnia gigneretur. Nisi enim nouus homo, factus in similitudinem carnis peccati,  nostram susciperet uetustatem, et consubstantialis Patri, consubstantialis esse dignaretur et matri, naturamque sibi nostram solus a peccato liber uniret, sub iugo diaboli generaliter teneretur humana captiuitas; [o 1Kb] nec uti possemus triumphantis uictoria, si extra nostram esset conserta naturam.



CAP. III.

De hac autem participatione [p 1Kb] mirabili sacramentum nobis regenerationis illuxit, ut per ipsum Spiritum per quem Christus et conceptus est et natus, etiam nos, qui per concupiscentiam carnis sumus geniti, spirituali rursus origine nasceremur. Propter quod ab euangelista de credentibus dicitur: Qui non ex sanguinibus, neque ex uoluntate carnis, neque ex uoluntate uiri, 856 sed ex Deo nati sunt . Cuius ineffabilis gratie particeps non est, [q 1Kb] nec  potest in filiorum Dei adoptione censeri, quisquis a  fide sua, hoc quod nos [a 1Kb] principaliter saluat, excludit. Unde multum doleo multumque contristor quod hic qui antea de humilitatis proposito laudabilis uidebatur, contra unicam spem nostram patrumque nostrorum uana et nimis [b 1Kb] stolida audet astruere. Qui [c 1Kb] cum uideret insipientie sue sensum catholicis auribus displicere, reuocare se a sua opinione debuerat; nec ita Ecclesie presules commouere, ut [d 1Kb] damnationis sententiam mereretur excipere; quam utique, si [e 1Kb] in suo sensu uoluerit permanere, nullus poterit relaxare. Sedis enim apostolice moderatio hanc temperantiam seruat, ut et seuerius agat cum obduratis, et ueniam cupiat prestare correctis. Quia ergo multa mihi fiducia est de pietatis tue [f 1Kb] sublimissima fide, obsecro gloriosam clementiam tuam,  ut sicut sancto studio tuo catholica predicatio semper adiuta est, ita nunc quoque eius faueas libertati; quam forte ideo permisit Dominus hac tentatione pulsari, ut quales intra Ecclesiam [g 1Kb] laterent, possent agnosci. Quorum plane non est negligenda curatio, [h 1Kb] ut nec ipsorum nos contristet amissio.



CAP. Iu.

Augustissimus uero et Christianissimus imperator cupiens quam celerrime turbata componi, episcopali concilio, quod Ephesi uult haberi, nimium breue et angustum tempus indixit, diem kalendarum Augustarum prestituendo conuentui; cum [i 1Kb] a tertio iduum Maiarum, quo serenitatis eius [i 1Kb] scripta suscepimus, maior pars reliqui sit temporis absumenda, ut profectio 857 sacerdotum, qui negotio sufficiant, ualeat ordinari.  Nam illud quod pietas ipsius [k 1Kb] etiam me credidit debere interesse concilio, etiamsi secundum aliquod precedens exigeretur exemplum, nunc tamen nequaquam posset impleri: quia rerum presentium  nimis incerta conditio a tante urbis populis me abesse non sineret; et in desperationem quamdam animi tumultuantium mitterentur, si [l 1Kb] pro occasione cause ecclesiastice uiderer patriam et sedem apostolicam uelle deserere. Quia igitur ad publicam utilitatem pertinuisse cognoscitis, ut salua clementie uestre uenia, caritati me et precibus ciuium non negarem; in his fratribus meis, quos uice mea misi me quoque adesse cum ceteris qui adfuerint, estimate: quibus secundum causam satis mihi ex gestorum serie, et ipsius de quo agitur, professione, patefactam, euidenter [m 1Kb] et plene quid seruandum esset ostendi. Non enim de portiuncula aliqua fidei nostre, [n 1Kb] que minus lucide declarata sit, queritur; sed hoc [o 1Kb] stultissima resultatio audet incessere,  quod Dominus [p 1Kb] noster in Ecclesia neminem sexus utriusque uoluit ignorare. Siquidem ipsa catholici [q 1Kb] Symboli 858 breuis et perfecta confessio, que duodecim apostolorum totidem est signata sententiis, tam instructa sit munitione celesti, ut omnes hereticorum opiniones solo ipsius possint gladio detrun cari. Cuius Symboli plenitudinem si Eutyches puro et simplici uoluisset corde concipere, in nullo a decretis sacratissimi Niceni concilii deuiaret; et hoc a sanctis Patribus intelligeret constitutum, ut contra apostolicam fidem, que nonnisi una est, nullum se ingenium, nullum eleuaret eloquium. Et ideo pro uestre pietatis consuetudine elaborare dignemini, ut quod contra singulare sacramentum salutis humane [r 1Kb] blasphema insipientia protulit, ab omnium  animis repellatur. Ac si ipse, qui in hanc tentationem incidit, resipiscat, ita ut per libellarem satisfactionem proprium damnet errorem, communio ei sui ordinis non [s 1Kb] negetur. Quod etiam sancto Flauiano  episcopo me Clementia tua scripsisse cognoscat; ut caritas [a 1Kb] non negligatur, si error aboletur.  [b 1Kb] Datum idibus Iunii, Asturio et Protogene uiris clarissimis consulibus.



EPISTOLA [c 1Kb] XXXII. [d 1Kb] AD FAUSTUM, MARTINUM ET RELIQUOS ARCHIMANDRITAS CONSTANTINOPOLITANOS.



SYNOPSIS.

Sensum Eutychis exsecratur: ipsum ad saniorem mentem redire cupit, et sic communioni restitui.
[1Kb]

859 Dilectissimis filiis FAUSTO, [e 24Kb] MARTINO et reliquis archimandritis LEO episcopus.

Cum propter causam fidei, quam Eutyches perturbare tentauit, [f 2Kb] de latere meo mitterem, qui defensioni ueritatis assisterent, congruum credidi, ut etiam ad uestram dilectionem scripta dirigerem: quos [g 1Kb] certum habeo ita studere pietati, ut blasphemas et impias uoces nullatenus equanimiter audire possitis; manente in cordibus uestris apostolica institutione, qua dicitur: Si quis uobis euangelizauerit preter id quod accepistis, anathema sit . Sensum autem predicti [h 1Kb] , qui, sicut gestorum lectione cognouimus, merito reprobatus est, etiam  nos detestandum esse decernimus: ita ut si assertor insipiens in sua prauitate uoluerit permanere, habeat cum his consortium, quorum est secutus errorem. Merito 861 enim fiet extra Christi Ecclesiam, qui in Christo humanam, id est nostram, negat esse naturam. Sed si idem spiritu Dei miserante correctus, impietatem sui erroris agnouerit, et que catholici exsecrantur, plena satisfactione damnauerit, uolumus ei misericordiam non negari, ut Ecclesia Domini nullum sentiat damnum; cum et resipiscens possit recipi, et solus debeat error excludi. De sacramento autem pietatis magne, in qua nobis per incarnationem uerbi Dei iustificatio est et redemptio,  que sit nostra ex Patrum traditione sententia, [a 1Kb] in litteris, quas ad fratrem meum Flauianum episcopum misi, nunc sufficienter, quantum arbitror, explicatum est; ut per insinuationem presulis uestri, quid secundum Euangelium Domini nostri Iesu Christi [b 1Kb] in omnium fidelium cordibus fixum esse cupiamus, noscatis. [c 1Kb] Datum idibus Iunii, Asturio et Protogene uiris clarissimis consulibus.

860 , [1 7Kb] , .


, , , , , , . , , [2 18Kb] , , .  , , 862 , , . , [3 30Kb] , , , , , [4 15Kb] . ,  , , , , , , , [1 15Kb] , . , .




EPISTOLA [d 1Kb] XXXIII. [e 1Kb] AD EPHESINAM SYNODUM SECUNDAM.



 [f 170Kb] SYNOPSIS.

I. Incarnationis fidem ex confessione Petri probari.---II. Concilium ad errorem abolendum, et reducendos errantes conuocari.
[1Kb]


863 [g 1Kb] Leo episcopus sancte SYNODO, que apud Ephesum conuenit.



CAP. I.

Religiosa clementissimi principis fides sciens ad suam gloriam maxime pertinere, si intra Ecclesiam catholicam nullius erroris germen exsurgeret,  hanc reuerentiam diuinis detulit institutis, ut ad sancte [h 1Kb] dispositionis effectum auctoritatem apostolice sedis adhiberet: tamquam ab ipso beatissimo Petro cuperet declarari quid in eius confessione [i 1Kb] laudatum sit, quando dicente Domino; Quem me esse dicunt homines Filium hominis ? uarias quidem diuersorum opiniones discipuli memorarunt; sed cum ab eis, quid ipsi crederent, [i 1Kb] quereretur, princeps apostolorum plenitudinem fidei breui sermone complexus, Tu es, inquit, Christus Filius Dei uiui; hoc est, Tu qui uere es Filius hominis, idem uere es Filius Dei uiui; tu, inquam, uerus in Deitate, uerus in carne, et [k 1Kb] salua gemine 865 proprietate nature [l 1Kb] utrumque unus. Quod si Eutyches intelligenter ac uiuaciter crederet, [m 1Kb] nequaquam ab huius  fidei tramite deuiaret. Propter quam ei respondetur a Domino: Beatus es, Simon Bariona, quia caro et sanguis non reuelauit tibi, sed Pater meus qui in celis est. Et ego dico tibi, quia tu es Petrus, et super hanc petram edificabo Ecclesiam meam, et porte inferi non preualebunt aduersus eam . Nimis autem a compage huius edificationis alienus est qui et beati Petri confessionem non capit, et Christi Euangelio contradicit: [a 1Kb] ostendens se nullum umquam studium cognoscende ueritatis habuisse, et superfluo honorabilem uisum, qui nulla [b 1Kb] maturitate cordis ornauit canitiem senectutis.



CAP. II.

uerum quia etiam talium non est negligenda curatio, et pie ac religiose Christianissimus imperator haberi uoluit episcopale concilium, ut  pleniore iudicio omnis possit error aboleri, [c 1Kb] fratres nostros Iulium episcopum, Renatum presbyterum, et Filium meum Hilarum diaconem, cumque his Dulcitium notarium probate nobis fidei, misi; qui uice mea sancto conuentui uestre fraternitatis intersint, et communi uobiscum sententia, que Domino sint placitura, constituant. Hoc est, ut primitus 867 pestifero errore damnato, etiam de ipsius, qui imprudenter errauit, restitutione tractetur; si tamen doctrinam [d 1Kb] ueritatis amplectens, sensus hereticos, quibus imperitia eius fuerat irretita, plene aperteque propria uoce et subscriptione damnauerit: quod etiam in libello quem ad nos miserat est professus, spondens per omnia nostram se secuturum esse sententiam. Acceptis autem fratris et cepiscopi  nostri Flauiani litteris, plenius ad eum de his que ad nos uidetur retulisse rescripsimus: ut abolito hoc [e 1Kb] qui natus uidebatur errore, in laudem et gloriam Dei per totum mundum una sit fides et una eademque confessio, et in nomine Iesu omne genu flectatur celestium, terrestrium et infernorum, et omnis lingua confiteatur quia Dominus iehsu Christus in gloria est Dei Patris. [f 1Kb] Data idibus Iunii, Asturio et Protogene uiris clarissimis consulibus.

864 , , .


, [2 18Kb] ,  , , [3 30Kb] , , , , , , . , [4 15Kb] , , 866 , [5 9Kb]  [1 15Kb] , [2 29Kb] , , , , , , , , , , , . , ,  , , , , , , , [3 9Kb] , , , , , . [4 9Kb] 868 , [5 80Kb] , [6 9Kb] [7 9Kb] ,  [8 6Kb] , [9 9Kb] , , , . , , , [10 12Kb] [11 13Kb] , , , , ,  , , , , , , , . .




869 EPISTOLA [a 1Kb] XXXIu. [b 1Kb] AD IULIANUM EPISCOPUM CeNSEM.



SYNOPSIS.

I. Eutychen ab unitate fidei excidisse dolet.---II. Legatos ad synodum a latere mittit.

LEO episcopus [c 1Kb] IULIANO episcopo carissimo fratri.



CAP. I.

Littere dilectionis tue, que mihi nuper sunt reddite, quam spiritali catholice fidei uigeas amore, demonstrant; et multum gaudere me faciunt, quod [d 1Kb] in eamdem sententiam pia corda concurrunt, ut secundum doctrinam Spiritus sancti impleatur in nobis quod Apostolus ait: Obsecro autem uos, fratres, per nomen Domini nostri Iesu Christi, ut idipsum dicatis omnes, et non sint in uobis schismata; sitis autem perfecti in eodem sensu et in eadem sententia . Cuius unitatis nimium  se Eutyches [e 1Kb] fecit extraneum, si in sua peruersitate ueterascit, nec adhuc, quibus uinculis [f 1Kb] a diabolo sit obligatus, intelligit: et quemquam sacerdotum Domini reperiendum putat, qui eius imperitie amentieque 870 consentiat. Diu apud nos incertum fuit, quid in ipso catholicis displiceret: et cum fratris nostri Flauiani nullas litteras sumeremus, ipse autem scriptis suis Nestorianam heresim repullulare quereretur, non plene potuimus discere unde procederet, uel quo tenderet tam dolosa  causatio. Sed postquam gestorum ad nos episcopalium documenta perlata sunt, omnia illa que fallacium querelarum uelamine tegebantur, quam essent detestanda, patuerunt.



CAP. II.

Et quia clementissimus imperator, pro beneuolentia ac pietate animi sui, de statu huius, qui ante honorabilis uidebatur, diligentius uoluit iudicari, atque ob hoc indicendum credidit episcopale concilium, per fratres nostros [g 1Kb] Iulium episcopum, et Renatum presbyterum, sed et filium meum diaconem Hilarum, quos ex latere meo uice mea misi, ad fratrem nostrum Flauianum sufficientia pro qualitate cause scripta direxi, quibus et uestra dilectio, et Ecclesia uniuersa cognoscat, de antiqua et singulari fide, quam indoctus impugnator  incessit, quid diuinitus traditum teneamus, et quid [h 1Kb] incommutabiliter predicemus. Quia tamen non debemus partes miserationis omittere, [i 1Kb] congruere moderationi credidimus sacerdotum, ut si condemnatus presbyter plena satisfactione corrigitur, sententia, qua obstrictus est, relaxetur: si uero in eodem insipientie sue luto iacere delegerit, statuta permaneant; et cum eis habeat sortem, quorum est secutus errorem. Data idibus Iunii, Asturio et Protogene uiris clarissimis consulibus.





ADMONITIO IN EPISTOLAM SEQUENTEM. 


1. uerba cap. 1 et 4, direximus atque miserimus, quibus legati ab Urbe directi, et epistola ad Flauianum data idibus Iunii missa traditur, indicare uidentur sequentem epistolam scriptam fuisse post laudatas litteras ad Flauianum, immo etiam post legatorum discessum, qui profecti dicuntur in epist. 38, data die 23 Iulii, quin et epist. 36, data die 20 Iunii, ut probabilius ostendemus annot. 3 in ipsam epistolam ; quod tamen in rem presentem nichilum refert. In eadem epist. 38, memoratur aduentus Basilii diaconi, qui profectis iam legatis, Flauiani epistolam ad Leonem detulerat. Si is esset idem Basilius, qui Iuliani quoque litteras attulisse traditur, multo euidentius hec epistola scripta dicenda esset post idus Iunias, quando legati nondum ab Urbe erant profecti. Ita ex duabus epistolis ad Iulianum, quas de eadem re eodem die scriptas credere uidetur difficile, sola precedens epistola data fuisset idibus Iunii, sequens uero in posterius tempus protrudenda esset. At omnes codices resistunt, et licet collectiones plures ac diuerse sequentem epistolam contineant, in omnibus tamen idibus Iunii data notatur.

2. Quesnellus, ut hec conciliet, not. 8, obseruat in aliquibus epistolis, que idus Iunii nunc preferunt, nullam fieri Ephesine synodi iam indicte mentionem. Coniecit autem Leonem acceptis primis Flauiani litteris cum gestis synodi Constantinopolitane consilium cepisse mittendi legatos quatuor in Orientem, qui rem totam Constantinopoli componerent. Ad hunc unice finem scriptas primum credit epistolas plures, que 13 Iunii date nunc leguntur. Solas autem duas nominat, scilicet epist. 28 ad Flauianum, et 32 ad archimandritas Constantinopolitanos, in quibus reapse nichil de synodo habetur, sed de fidei tantum causa per legatos curanda. Addit porro: At antequam legati profecti essent, accepte sunt a Leone Theodosii littere, quibus de indicta synodo monebatur; statimque iidem legati, qui ad fidei negotium cum Flauiano tractandum destinati erant, ad synodum directi sunt, eorumque tardata profectio, quo nouis litteris scribendis tempus daretur, uel prioribus amplificandis; et in his de concilio fit mentio. Hac autem de causa et anterioribus et ultimis litteris eamdem chronicam notationem idibus Iunii affixam innuit.

3. Nemini tamen hec satisfacere poterunt. Primo enim Flauiani litteras cum gestis Constantinopolitane synodi a Leone acceptas, antequam Theodosii epistola de indicto concilio deferretur, non solum absque ullo fundamento, uerum etiam contra documentorum fidem presumit. Priores enim Flauiani litteras cum gestis Constantinopolitanis ad ersus Eutychen sese recepisse Leo significauit solum epist. 27, data die 21 Maii, cum Theodosii epistolam die 13 eiusdem mensis sibi traditam fuisse testetur epist. 31. Preterea ante diem 13 Maii scripta presumitur celebris epist. 28 ad Flauianum, et legati iam destinati. At die 21 eiusdem mensis, quo data fuit epist. 27, se eidem epist. 28 scribende operam dare profitetur, nondumque cogitasse eam legatis tradere, inquit enim: De hac re plenius per eum qui ad nos tue dilectionis portauit epistolam,  rescribemus. Epistola autem 31 affirmat, post acceptas Theodosii litteras legatorum profectioni ordinande exiguum tempus superfuisse: Cum a III iduum Maiarum, inquit, quo serenitatis eius scripta suscepimus, maior pars reliqui sit temporis assumenda, ut profectio sacerdotum qui negotio sufficiant ualeat ordinari, Secundo etiamsi hec aliqua ratione conciliari possent in Quesnelli sententia, nondum tamen soluitur alia difficultas, qua dies iduum Iunii signatur in hac epistola, siquidem profectis iam legatis scripta dicenda sit, ut initio notauimus.

4. Quid ergo? auctoritatem tot et antiquarum et prestantissimarum collectionum, que nulla uariano idus Iunii constanter preferunt, deserere nefas ducimus: ac propterea Leonem eadem die duas ad eumdem Iulianum Censem dedisse epistolas arbitramur, alteram breuem per legatos afferendam, longiorem alteram per Basilium diaconum ab illo diuersum, qui profectis iam legatis Flauiani litteras detulit. uerba autem preteriti temporis direximus et miserimus nichil mouebunt, si considerentur que obseruauimus in annot. 17  ad epist. 22, ubi similia exempla preteriti temporis dore presenti uel mox futura ab ipso Leone adhibita allegauimus. Duas autem epistolas eodem die ad eosdem dari a Leonis more alienum non est, ut ex exemplis in admonit. ad epist. 17 laudatis patet.

5. Unum monendum restat quoad Grecam huius epistole uersionem, que cum in editionibus Conciliorum puncta alicubi preferat lacunas indicantia, de luxato exemplari Romanorum editorum initio dubitauimus. At Grecum textum conferentes cum ms. uat. 1455, alterius originis ab eo quo Romani editores usi sunt, ac preterea cum duobus codd. uenetis S. Marci 164 et 555 deprehendimus, nec puncta in illis esse, neque luxationem ullam, sed omnia distincte uno contextu describi; nec tamen que in editionibus Grecis desunt, suppleri. Hinc antiquum Grecum interpretem ea que desiderantur in Greca uersione consulto omisisse non improbabiliter coniicimus. Forte Iulianus, qui Leonis epist. 93 ad synodum Nicenam Grece interpretatus uidetur, uti animaduertemus in actionem ineditam concilii Chalcedonensis, quam in appendice publicabimus, hanc quoque ad se missam statim Grece reddidit; et cum magne turbe tunc efferuescerent, que in Greco desunt, consulto pretermittenda putauit. Libertatem quidem dissimulaudi apud Grecos nonnulla alterius epistole Leonis ad synodum Chalcedonensem idem Iulianus Leoni indicauerat, uti colligitur ex ep. 127, c. 3. Ut autem indicentur que in Greca uersione omissa fuerunt, ea in Latino textu uncis clausa exhibebimus.



EPISTOLA [a 1Kb] XXXu. [b 1Kb] AD IULIANUM EPISCOPUM CeNSEM.



SYNOPSIS.

I. Eutychen spem Christianam omniumque mysteriorum ueritatem perimere.---II. Utriusque nature proprietates in Christo seruari.---III. Animam Christi non preexstitisse corpori, nec corpus ex nichilo conditum; sed utrumque eiusdem nobiscum esse nature.
[1Kb]


875 [c 1Kb] LEO urbis Rome episcopus dilectissimo fratri IULIANO episcopo.



CAP. I.

Licet [d 1Kb] per nostros, quos ab Urbe [e 1Kb] pro fidei causa direximus, plenissimas ad fratrem [f 1Kb] nostrum Flauianum litteras miserimus contra nimie impietatis errorem, tamen quia per filium nostrum Basilium diaconem scripta tue dilectionis accepimus, que multum nobis catholici sensus feruore placuerunt, etiam hanc paginam que illis epistolis consonaret adiecimus, ut [g 1Kb] unanimiter atque constanter his qui Euangelium Christi corrumpere cupiunt resistatis: quoniam sancti Spiritus in nobis atque in uobis una est eruditio eademque doctrina: quam [h 1Kb] quicumque non recipit, 877 non est membrum corporis  Christi; nec potest eo capite gloriari, in quo naturam suam asserit non haberi. Quid autem prodest imprudentissimo seni, Nestoriane hereseos nomine, eorum lacerare opinionem, quorum piissimam conuellere non potest fidem; cum quantum Nestorius a ueritate discessit, Deitatem uerbi ab assumpti hominis substantia [a 1Kb] separando, tantum a recto tramite etiam iste desciscat, qui Unigenitum Dei Filium sic de utero beate uirginis predicat natum, ut humani quidem corporis speciem gesserit, sed humane carnis ueritas uerbo unita non fuerit? De quo prodigio falsitatis quis non uideat que opinionum monstra nascantur? [b 1Kb] Qui enim negat uerum hominem Iesum Christum, necesse est ut multis impietatibus impleatur, eumque aut Apollinaris sibi uindicet, aut ualentinus  usurpet, aut Manicheus obtineat: quorum nullus in Christo humane carnis credidit ueritatem. Qua utique non recepta, non solum quod secundum carnem atque animam rationalem, qui erat in forma Dei, manens idem in forma serui, homo natus denegatur; sed etiam, quod crucifixus est et mortuus ac sepultus, quodque die tertio [c 1Kb] resurrexit, et quod ad dexteram Patris [d 1Kb] sedens ad iudicandos uiuos 879 et mortuos, in eo corpore sit uenturus, in quo est iudicatus [e 1Kb] , abnuitur: quia hec redemptionis nostre sacramenta uacuantur, si Christus ueram ueri hominis, totamque naturam suscepisse non creditur.



CAP. II.

An quia manifesta erant signa diuina, falsa dicentur documenta corporea: et testimonia utriusque nature ualebunt, ut Creator intelligatur;  non ualebunt, ut creatura saluetur? Quod Deitatis est, caro non minuit; quod carnis est, Deitas non peremit. Idem enim et sempiternus ex Patre, et temporalis ex matre, in sua uirtute inuiolabilis, in nostra infirmitate passibilis, in Deitate Trinitatis cum Patre et Spiritu sancto unius eiusdemque nature; in susceptione autem hominis non unius substantie, sed unius eiusdemque persone: [ut idem esset diues in paupertate, omnipotens in abiectione, impassibilis in supplicio, immortalis in morte.] Nec enim uerbum aut in carnem, aut in animam aliqua sui parte conuersum est; cum simplex et incommutabilis natura Deitatis, tota in sua sit semper essentia, nec damnum sui recipiens, nec augmentum; et sic assumptam  naturam beatificans, ut glorificata in glorificante permaneat [Cur autem inconueniens 881 aut impossibile uideatur ut uerbum et caro atque anima unus iehsu Christus, et unus Dei hominisque sit filius, si caro et anima, que dissimilium naturarum sunt, unam faciunt etiam sine uerbi incarnatione personam: cum multo sit facilius ut hanc unitatem sui atque hominis Deitatis prestet potestas, quam ut eam in substantiis [a 1Kb] suis obtineat solius humanitatis infirmitas?] Nec uerbum igitur in carnem, nec in uerbum caro mutata est; sed utrumque in uno manet, et unus in utroque est, non diuersitate diuisus, non permixtione confusus: nec alter ex Patre, alter ex matre; sed idem aliter ex Patre ante [b 1Kb] omne principium, aliter de matre in fine seculorum: ut esset  mediator Dei et hominum, homo iehsu Christus , in quo inhabitaret plenitudo Diuinitatis corporaliter : quia assumpti, non assumentis prouectio est, quod Deus illum exaltauit et donauit illi nomen quod est super omne nomen: ut in nomine Iesu omne genu flectatur, celestium, terrestrium et infernorum; et omnis lingua confiteatur quoniam Dominus iehsu [c 1Kb] Christus in gloria est Dei Patris .



CAP. III.

[In eo uero quod Eutyches in episcopali iudicio ausus est dicere ante incarnationem duas in Christo fuisse naturas, post incarnationem autem, unam, necessarium fuerat ut ad reddendam rationem professionis sue crebris atque sollicitis iudicum interrogationibus urgeretur, ne tamquam inane aliquid  preterflueret, quod non nisi de haustu uenenatorum dogmatum apparebat [d 1Kb] effusum. Arbitror enim talia loquentem hoc habere persuasum, quod anima quam Saluator assumpsit prius in celis sit commorata quam de Maria uirgine nasceretur, eamque sibi uerbum in utero [e 1Kb] copularet. Sed hoc catholice mentes auresque non tolerant: quia nichil secum Dominus de celo ueniens nostre conditionis exhibuit; nec animam enim que anterior exstitisset, nec carnem que non materni corporis esset, accepit. Natura quippe nostra non sic assumpta est ut prius [f 1Kb] creata, post assumeretur, sed ut ipsa assumptione crearetur. Unde quod in Origene merito damnatum est, qui animarum, antequam [g 1Kb] corporibus insererentur, non solum uitam, sed et diuersas fuisse asseruit actiones, necesse est  ut etiam in isto, nisi maluerit sententiam [h 1Kb] abdicare, plectatur.] Natiuitas enim Domini secundum carnem,  quamuis habeat quedam propria quibus humane conditionis initia transcendat, 883 siue quod solus [a 1Kb] ab inuiolata uirgine sine concupiscentia est conceptus et natus, siue quod ita uisceribus matris est editus, ut et fecunditas pareret, et uirginitas permaneret; non alterius tamen nature erat eius caro quam [b 1Kb] nostre; nec alio illi quam ceteris hominibus anima est inspirata principio, que excelleret, non diuersitate generis, sed sublimitate uirtutis. Nihil enim carnis sue habebat aduersum [c 1Kb] nec discordia desideriorum gignebat compugnantiam uoluntatum]. Sensus corporei uigebant [d 1Kb] sine lege peccati, et ueritas affectionum sub moderamine Deitatis et mentis, nec tentabatur illecebris, nec cedebat iniuriis. uerus homo uero unitus est Deo, nec secundum existentem prius animam deductus est [e 1Kb] e celo, nec secundum carnem creatus ex nichilo; [f 1Kb] eamdem gerens in uerbi Deitate personam, et tenens communem nobiscum in corpore animaque naturam. Non enim esset Dei hominumque mediator , nisi idem Deus idemque homo in utroque et unus esset et uerus. [g 1Kb] Incitat quidem nos ad latitudinem disserendi materie magnitudo; sed apud eruditionem tuam non est [h 1Kb] copiose laborandum: presertim cum iam per nostros ad fratrem Flauianum sufficientes litteras miserimus, ad confirmandos animos non solum sacerdotum, sed etiam laicorum. Prestabit, ut credimus, misericordia Dei, ut absque cuiusquam anime detrimento possint aduersum diaboli dolos, et sana defendi, et uulnerata curari. [i 1Kb] Data idibus Iunii, Asturio et Protogene uiris clarissimis consulibus.

876 .


, , . , , , , , , [1 14Kb] , ,  eegr , , 878 , . , , , , [1 31Kb] , , , . . [2 6Kb]  , , , , [3 8Kb] [4 20Kb] , , , , , [5 11Kb] , 880 , ,  , [6 38Kb] , [7 2Kb] , , [8 89Kb] eetigr, , [9 9Kb] , , , , ,  [1 19Kb] , , , . , , , , , , [2 21Kb] , . , , , [3 12Kb] , , . 882  . , , , , , , , , , , , , , , , ,  , , , . , , . [4 23Kb] 884 [5 9Kb] , [6 14Kb] ,  [7 4Kb] , , , [8 4Kb]  . , , , [1 9Kb] , , , , [2 14Kb] . , , , , . [3 8Kb] , .




885 EPISTOLA [i 1Kb] XXXuI. [k 1Kb] AD FLAuIANUM EPISCOPUM CONSTANTINOPOLITANUM.



SYNOPSIS

Litteras et gesta synodi aduersus Eutychem se accepisse monet.

FLAuIANO carissimo fratri LEO papa.

Litteras tue dilectionis accepi cum gestis, que  apud uos [l 1Kb] de fidei questione confecta sunt. Et quia clementissimus imperator pro Ecclesie pace sollicitus synodum uoluit congregari, quamuis euidenter appareat, rem, de qua agitur, nequaquam synodali indigere tractatu; tamen, frater carissime, [m 4Kb] subsecutos esse significo, quos in hac re placuit destinare.  Nec necessarium fuit nunc amplius scribi, cum, propitio Deo, de his que cause credimus conuenire per ea que ipsi portabunt scripta sis plenius instruendus. Data a 1Kb] duodecimo kalendas Iulii, Asturio et Protogene uiris clarissimis consulibus.



886 EPISTOLA [b 1Kb] XXXuII. [c 1Kb] AD THEODOSIUM AUGUSTUM.



SYNOPSIS.

Fidei et confessionis unitatem esse seruandum. Legatos ad synodum Ephesinam missos, ad quam ut se conferret, necessitas non sinit.

LEO THEODOSIO Augusto.

Acceptis clementie uestre litteris, multum uniuersali Ecclesie gaudendum esse perspexi, quod christianam fidem, qua [d 1Kb] diuina Trinitas honoratur et colitur, in nullo dissimilem, in nullo uultis esse discordem.  Quid enim rebus humanis ad exorandam misericordiam Dei efficacius suffragetur, quam si una gratiarum actio, et unius confessionis sacrificium maiestati eius ab omnibus offeratur? [e 1Kb] In quo sacerdotum et cunctorum fidelium ita demum erit plena deuotio, si in his que per unicam Dei Filium Deum uerbum pro nostra redemptione sunt gesta, nichil aliud sentiatur, quam quod [f 1Kb] ipse de se et predicari iussit et credi. Unde quamuis [g 1Kb] ad diem, quem concilio episcopali pietas uestra constituit, 887 occurrere me ratio nulla permittat; cum nec aliqua [h 1Kb] ex hoc ante exempla precesserint, et temporalis necessitas me non patiatur deserere ciuitatem presertim  cum tam euidens fidei causa sit, ut [i 1Kb] rationabilius ab indicenda synodo fuisset abstinendum: tamen in quantum Dominus iuuare dignatur, meum studium commodaui, ut Clementie uestre statutis aliquatenus pareatur, ordinatis hinc fratribus meis, qui amputandis scandalis pro cause [i 1Kb] qualitate sufficiant, quique presentie mee impleant uicem: quia non talis questio orta est [k 1Kb] de qua aut possit, aut debeat dubitari. Data [l 1Kb] duodecimo kalendas Iulii, Asturio et Protogene uiris clarissimis consulibus.



EPISTOLA [m 1Kb] XXXuIII. [n 1Kb] AD FLAuIANUM EPISCOPUM CP.



SYNOPSIS.

Eum de receptis litteris monet; de fide defensa laudat; ad misericordiam, si hereticus resipiscit, hortatur.

LEO FLAuIANO episcopo Constantinopolitano.


Profectis iam nostris, quos ad uos in fidei causa direximus, per filium nostrum Basileum diaconum [o 2Kb] scripta tue dilectionis accepimus, quibus merito parum de negotio communis sollicitudinis [p 1Kb] indidisti, quoniam et gesta [q 1Kb] ante delata, de omnibus nos sufficienter instruxerant, et ad familiarem interrogationem idoneus, erat sermo predicti, per quem nunc alloquia reddentes, dilectionem tuam per Dei nostri gratiam, [r 1Kb] in qua fidimus, cohortamur, utentes uerbis apostolicis, atque dicentes: 888 In nullo terreamini ab aduersariis, que est illis causa perditionis, uobis autem salutis . Quid enim tam exitiabile,  quam negata [a 1Kb] ueritate incarnationis Christi, omnem spem salutis humane uelle dissoluere, et Apostolo contraire dicenti manifeste: Magnum est pictatis sacramentum, quod manifestatum est in carne ? [b 1Kb] Quid tam gloriosum quam contra inimicos natiuitatis et crucis Christi pro fide euangelica dimicare? De cuius purissimo lumine, inuictaque uirtute, datis iam ad tuam dilectionem litteris, quid in nostro esset corde patefecimus: ne [c 1Kb] de his que secundum doctrinam catholicam didicimus et docemus aliquid inter nos uideri possit ambiguum. Quia uero tam clara et tam ualida sunt testimonia ueritatis, ut nimis cecus nimisque obduratus habendus sit, qui ad coruscationem lucis atque rationis non confestim se a tenebris falsitatis excusserit; ad curandam imperitorum  insaniam, etiam patientie uos adhibere uolumus medicinam: ut per paternas increpationes hi, qui in senectute carnis sue mente sunt paruuli, discant obedire maioribus. Ac si deposita imperitie sue uanitate resipiscunt, omnique errore damnato, fidem ueram singularemque suscipiunt, [d 1Kb] misericordia eisdem episcopalis beneuolentie non negetur: mansuro iudicio quod prece sit, si impietas merito condemnata in sua prauitate perstiterit. Data decimo kalendas Augusti, Asturio et Protogene uiris clarissimis consulibus.



889 EPISTOLA [e 1Kb] XXXIX. [f 1Kb] AD EUMDEM FLAuIANUM EPISCOPUM CONSTANTINOPOLITANUM.



SYNOPSIS.

;De eius silentio conqueritur, cuius causa Leoni tunc ignota erat Ephesina depredatio.

LEO episcopus FLAuIANO episcopo.


Auget sollicitudinem nostram taciturnitas tua,  quod iamdiu nulla dilectionis tue scripta suscepimus; cum nos curarum tuarum participes pro fidei defensione solliciti, frequenter per occasiones idoneas ad dilectionem tuam litteras miserimus: ut adhortationum nostrarum consolationibus te iuuaremus, ut aduersariorum stimulis pro fidei defensione non cederes, cum laboris tui participes nos probares. Olim ad fraternitatem tuam nostros credimus peruenisse, per quos plenius scriptis mandatisque nostris instructum te esse retines, et Basilium ad te, ut uolueras, ipsi remisimus. Nunc, ne aliqua pretermissum occasione te crederes, per filium nostrum honorabilem et amabilem nobis uirum [g 1Kb] Eupsychium hanc paginam dedimus, ut tota celeritate [h 1Kb] ad scripta nostra respondeas, nosque subinde de tuis  [i 1Kb] actionibus nostrorumque, et de totius cause absolutione facias certiores; ut sollicitudinem quam nunc pro fidei defensione gerimus, prosperioribus [i 1Kb] nuntiis molliamus. Data tertio idus Augusti, Asturio et Protogene uiris clarissimis consulibus.



890 EPISTOLA [k 1Kb] XL. [l 1Kb] AD EPISCOPOS PER ARELATENSEM GALLIAE PROuINCIAM CONSTITUTOS.



SYNOPSIS

Gaudet de bona ac pacifica electione Rauennii: cui ut bone de eo concepte opinioni satisfaciat, exoptat.

Dilectissimis fratribus, CONSTANTINO, AUDENTIO, RUSTICO, AUSPICIO, NICETAE, NECTARIO, FLORO, ASCLEPIO, IUSTO, AUGUSTALI, [m 1Kb] YNANTIO, et [n 1Kb] CHRYSAPHIO, LEO papa.

 Iusta et rationabilis [o 1Kb] nobis causa gaudendi est, cum a sacerdotibus Domini ea gesta cognoscimus que et paternorum canonum regulis, et apostolicis  congruant institutis. Necesse est enim ut omne corpus Ecclesie salubri crescat augmento, si membra que presunt, et uigore excellant auctoritatis, et tranquillitate moderaminis. Quod ergo in Arelatensium ciuitate, defuncto sancte memorie Hilario, uirum etiam nobis probatum fratrem Rauennium, secundum desideria cleri, honoratorum, et plebis, unanimiter consecrastis, bonum fraternitatis uestre opus nostro iudicio roboramus. [a 1Kb] Quia electionem pacificam atque concordem, cui nec merita morum, nec studia ciuium defuerunt, postulationis quidem humane, sed inspirationis credimus fuisse diuine. Utatur itaque, fratres karissimi, Dei munere memoratus antistes, et secundum consonantia omnium ordinum uota, quid ex ipso deuotionis exspectetur  intelligat: ut dispensationis sibi credite diligens ac temperans exsecutor, uestro testimonio non inferior, et nostro per omnia 891 fauore sit dignior. Deus uos incolumes custodiat, fratres karissimi. Data [b 1Kb] XI kalend. Septembr., Asturio et Protogene coss.



EPISTOLA [c 1Kb] XLI. [d 1Kb] AD RAuENNIUM ARELATENSEM EPISCOPUM.



SYNOPSIS.

Rauennio in episcopum electo gratulatur; uirtutes episcopales commendat; ut ad ipsum sepius scribat hortatur.

[e 1Kb] Dilectissimo fratri RAuENNIO LEO.

Prouectionem dilectionis tue, que summi sacerdotii adepta est dignitatem, ita nobis placere cognosce, ut non solum tibi de honoris augmento, sed etiam Arelatensi Ecclesie, cui te Dominus preposuit,  gaudeamus. Ad omnium enim fidelium decus atque utilitatem redundat, cum talis habetur antistes, cuius plurimi et adiuuentur presidio, et incitentur exemplo. Unde quia non ignoras quid de sinceritate animi tui secundum [f 1Kb] precedentem notitiam senserimus, iustissime nos [g 1Kb] agnoscis exigere ut quod presumimus  hoc probemus, frater carissime. [h 1Kb] Modestie igitur tue non desit auctoritas, constantiam mansuetudo commendet, iustitiam lenitas temperet, patientia contineat libertatem; et declinata superbia, cui proximum est ut decidat, ametur humilitas, cui semper debetur ut crescat. Ecclesiasticarum legum non ignara est dilectio tua, ut intra earum regulas 892 atque mensuras omnia potestatis tue iura contineas. [i 1Kb] Iusto quippe ideo dicitur lex non esse posita , quia normam preceptionis implet iudicio uoluntatis, cum uerus recti amor [i 1Kb] in semetipso non habeat et apostolicas auctoritates, et canonicas sanctiones. Quarum deuotus sectator et diligens exsecutor in eorum procul dubio consortio gloriaberis, qui de creditorum sibi profectibus talentorum  audire meruerunt: Euge, serue bone et fidelis, quia super pauca fuisti fidelis, supra multa te constituam, intra in gaudium Domini tui . Ut autem fiduciam dilectionis erga te nostre habere non dubites, sepius nos de processu actuum tuorum facias certiores: quoniam iudicii nostri memores cupimus semper de tuis profectibus in Domino gloriari. Deus te incolumen custodiat, frater carissime [k 1Kb] .



EPISTOLA [l 1Kb] XLII. [m 1Kb] AD EUMDEM RAuENNIUM ARELATENSEM EPISCOPUM.



SYNOPSIS.

De Petroniano uago et diaconum se Leonis mentiente admonet, eumque ab omnium Ecclesiarum communione expelli postulat.

Dilectissimo fratri RAuENNIO LEO papa.

 Circumspectum te uolumus esse atque sollicitum ne quid sibi plectenda possit uindicare presumptio; que cum aditum falsa subreptione repererit, ad maiorem se 893 temeritatem nomine usurpate dignitatis extendit. Petronianum quemdam uagum et semper erroneum, certa nos [n 1Kb] clericorum tuorum  suggestione didicimus per Gallias se nostrum esse diaconum iactitasse, et sub huius honoris obtentu diuersas eius prouincie Ecclesias circuire. Cuius audacie tam nefande dilectionem tuam, frater 894 carissime, ita uolumus obuiare, ut eum, admonitis etiam totius prouincie episcopis, in sua falsitate  detectum, ab omnium Ecclesiarum communione, ne ulterius hoc usurpet, expellas. Dominus te incolumem custodiat, frater carissime. Data sub die uII kalendas Septembr., Asturio et Protegene, uu. clarissimis consulibus.





ADMONITIO IN SEQUENTEM EPISTOLAM. 


1. Due sequentes epistole, 43 et 44, de re eadem ac eodem, uti prefertur, die ad eumdem imperatorem Theodosium scripte, easdem fere, si Latinum textum spectes, nedum sententias, sed etiam uoces in partem maximam exhibent. Id aliquam suppositionis suspicionem iniecit. Porro epistola 43 duplici manifesto uitio laborat. Primo certum errorem contra historie ueritatem prefert illis uerbis cap. 1: Hec nobis comperta sunt. . . .ab ipsis reuerendissimis episcopis, qui a nobis missi sunt. Solus enim Iulius episcopus Puteolanus ad synodum legatus fuit: ac preterea unus Hilarius diaconus, qui ex pseudosynodo Ephesina fugit, res gestas ad pontificem coram retulisse, nulla umquam ipsius Iulii mentione facta, traditur epist. 44 et 45. Deinde eodem cap. 1 aperta lacuna detegitur. Cum enim uerba pro supradicti sacerdotis arbitrio ad Dioscorum referantur, Dioscori mentionem precessisse innuunt, uti precedit in epist. 44, que tamen mentio non apparet in epist. 43. Quapropter hec epistola ueluti spuria nonnullis repudianda uisa est, inter quos legendus Tillemontius not. 31 in Leonis uitam.

2. Nos uero ne de suppositione ac falsitate huius epistole suspicemur, Grece collectionis Chalcedonensis, in qua non minus hec epistola describitur, quam epistola 44, auctoritas cogit. Etsi enim eamdem epistolam satis uindicare possit Chalcedonensis collectio Latina, que ante medium uI seculum lucubrata hanc epistolam exhibet, multo tamen euidentius omnem suspicionem amouere debet Greca collectio, quippe que ipso Leone uiuente compacta fuit inter an. 453 et 455, ut in prefat. ad epistolas demonstrauimus num. 34. Igitur hoc tempore exstitit apud Grecos Latinum huius epistole autographum, ex quo Greca interpretatio manauit. Maius et antiquius germanitatis testimonium desiderari nequit, quod nulla lacuna, errore nullo, qui nunc in ea epistola appareant, uocari potest in dubium: secus alia documenta, que cum erroribus uel lacunis ad nos peruenerunt, etsi aliunde essent certissima, repudiari uel in suspicionem uocari possent.

3. Dum uero ob tantam auctoritatem stet hanc epistolam 43 supposititiam non esse; quoad ea que difficultatem afferunt, etsi non eque certo definire, aliquid tamen non improbabiliter coniectari licebit. Antea uero premittendum est, hactenus quidem presumptum fuisse epistolam 43, uti Latine edita est ex Latina collectione Chalcedonensi, ipsum esse originale Latinum S. Leonis, quod uetus collector inuenerit, sueque collectioni inseruerit, ut in ceteris plerisque Leonis epistolis accidit, ac presertim in epistola 44, cuius originale Latinum ab eodem repertum, Latine collectioni insertum fuit: id quod confirmare posse uidetur chronica nota huic epistole Latine aposita, que cum in Greca uersione ex more Greci interpretis omissa fuerit, ex inuento originali Latino deriuari uidetur. At hanc presumptionem esse falsam, et Latinum textum, quem habemus epistole 43, non esse originale, nec originalis Latini exemplum, satis manifeste deteximus. Cum enim in Greca uersione huius epistole ea non exigua lacuna sit, quam paulo ante indicauimus; si auctor Latine collectionis Chalcedon. Latinum exemplum, quod insereret, nactus fuisset, ita in Latino ipsius epistole textu suppleta legeretur memorata lacuna, sicuti ex Latino exemplo, quod inuenit epistole 33 ad Iulianum, supplete noscuntur lacune quatuor que in Greca, eiusdem interpretatione deprehenduntur: licet ex his non perinde uitietur ipsius epistole sensus, uti ex unica maxime leditur sensus epistole 43. Ideo igitur collector non suppleuit in textu Latino uersionis Grece lacunam huius epistole, quia Latinum ipsius originale, uel exemplum nequaquam inuenit. Adde quod si Latinum exemplum inuenisset collector, non solum lacunam supplesset, sed errorem etiam historice ueritati contrarium exinde emendasset. Exemplar enim Latinum eque mendosum ac mutilum ab eo fuisse inuentum, sicuti mendosa ac mutila est Greca uersio, omnino incredibile est. De nota chronica, que in Latino prefertur, dicemus paulo post.

4. Cum ergo Latino collectori defuerit huius epistole originale uel exemplar Latinum, ac pre oculis habuerit tantum Grecam uersionem, Latinum textum quem dedit sic ab eodem compactum arbitramur. Cum reperisset Latinum exemplar solius epistole 44, que plures exhibet sententias similes epistole 43, ubi similia uel fere similia in utrisque deprehendit, abstinens ab interpretatione Greci textus huius epistole, qui loco originalis habendus erat, transcripsit Latina uerba integrasque periodos ex originali Latino epistole 44, eaque aptauit epistole 43. Ubi uero diuersas sententias perspexit, que non exstant in epistola 44, uti accidit presertim in epistole exordio, interpretationem ex Greco facere coactus fuit. Interpretationis quidem indicium proditur in nonnullis capitis primi, que a Leonina ratione scribendi non modicum discrepant, nec non in illo imperatoris titulo initio cap. 2 inserto tranquillissime principum, quem a Leoninis formulis abhorrentem, ad Grecam locutionem propius accedere idem Tillemontius laudato loco persensit. Titulus etiam reuerendissimi, qui episcopis legatis capite primo tribuitur, a Leonis more alienus, ex Greco manare dignoscitur; quod enim Grece scribitur, in antiqua uersione concilii Chalcedonensis reuerendissimus redditur.

5. Si uero Latinus textus ab auctore Latine collectionis Chalcedonensis ita ex arbitrio confectus, Leoninus originalis nec est, nec haberi potest; iam tota disquisitio uersari debet non circa Latinum textum, sed circa Grecum, qui ex originali in Orientem misso profectus, ubi deest originale Latinum, loco originalis habendus est. Grecum autem textum expendentibus palam fiet, non unum exordium epistole differre ab exordio epistole 44, sed totas litteras discrepare, adeo ut, licet similes sententie plerumque concurrant in utrisque, in pluribus tamen quamuis minutioribus differant: que non interpretationi diuerse earumdem litterarum, sed Latinis originalibus dissimilibus tribuenda sunt. Nam alie sententie breuioribus uerbis in Greco epistole 43 exposite, que latius explicantur in epist. 44, nonnulla commata omittunt, que interpres non preterisset; alie uero diuersa etiam ratione proponuntur, ut, exempli gratia, est illud: Atque isti, quorum est causa grauior, uel consiliis acquiescant, uel ab una Ecclesia exscindantur: que sententia aliter exponitur in epist. 44, his uerbis: Ipsique, quorum est causa durior, si consiliis melioribus acquiescant, ab Ecclesie unitate non excidant. Hec duplex eiusdem sententie explicande ratio non a diuerso Greco eiusdem epistole interprete, sed ab exemplo Latino diuerso manifeste pendet. Ex his epistolam 43, que collato Greco textu tot capitibus discrepare cognoscitur ab epistola 44, aliam esse epistolam, nichil dubitandum est; ac proinde  necessarium fuit, Greci textus, qui originalis uicem gerit, Latinam interpretationem dare, non solum ut Grece lingue minus peritis patefieret apertum discrimen, uerum etiam ut haberetur Latine hec epistola, que solum Grece prostat; Latinus enim textus, quem habemus, nec originalis, nec integra uersio est, ut uidimus, et epistolam 44 potius quam epist. 43 in partem maximam exhibet.

6. Fatendum uero est, in Greco textu preter lacunam et errorem historicum, quorum initio meminimus, alia loca uel luxata et corrupta, uel certe obscura et implexa inueniri. At errorem historicum facili duarum litterarum mutatione emendari in Greco textu, nullo autem modo in ueteri interpretatione Latina, eumque antiquo librario potius quam Greco interpreti tribuendum, annotatione 5 obseruabimus. Lacuna uero, que primo capite euidens est, utrum ab interpretis, an uero ab amanuensis saltu deriuet, diiudicari nequit. Cetera autem loca luxata, uel implexa et inuoluta, partim forte ab amanuensi, partim uero ab ipso imperito interprete proficiscuntur, quod tamen aliis Grecis uersionibus in hac collectione insertis commune est; identidem enim Grecus interpres ob Latini sermonis imperitiam non admodum exacte auctoris mentem assecutus, minus recte reddidit quedam loca, que probe intelligentibus Latinam linguam ex collatione originalium que supersunt aliter reddenda fuisse noscuntur. Hec autem obscura et implexa loca quid ex Leonis mente significent, colligi quidem potest ex originali Latino epistole 44, quod similes sententias prefert; at ex hoc eadem uerba transferenda non sunt in epistolam 43, ut collector Latinus fecit. Etsi enim Leonis mos fuerit eamdem nonnumquam epistolam renouare, et nedum easdem sententias, sed eadem fere uerba in posterius exemplum traducere, ut patet ex epist. 30 et 31 ad Pulcheriam; cum tamen nonnulla etiam addere, uel detrahere, aut mutare consueuerit, incertum est num in locis memoratis aliquid tale contigerit. Solum in annotationibus indicare licebit uerba que uel supplenda uidentur, uel Leonis mentem aperient, ut ne tamen ea huic epistole ab eodem inserta affirmare possimus. Ita solute sunt uel omnes, uel saltem precipue difficultates, que contra hanc epistolam opponebantur, adeo ut uel ex hoc de eius germanitate nichil sit ambigendum.

7. In ea uero questione, cur due tam similes epistole ad eumdem imperatorem tradite fuerint, Quesnellus suspicatus est epistolam 43 forsitan esse exemplar epistole 44, quod nonnullis mutatis S. Leo miserit ad Pulcheriam Augustam; nam in epist. 45 ad eamdem scribens, eiusmodi exemplar se ad ipsam mittere testatur. At hoc in hypothesi eiusdem chronice notationis in utraque epistola satis ingeniose dictum uideri potest, non tamen probabiliter, uerisimillimum enim est Leonem ad Pulcheriam misisse exemplar, quod originali ad Theodosium tradito responderet. Hypothesim uero eiusdem diei in epistola signati, ex Latino textu pendet, quod non esse proprium huius epistole, sed ex epist. 44 sumptum iam demonstrauimus. Repudiata uero hac hypothesi id ita euenisse coniici potest. S. pontifex primo scripsit epistolam 43. Hec sane in omnibus tum uenetis, tum uaticanis Grecis codicibus, nec non in illis quos uetus interpres Latinus, seu Rusticus uidit, primo loco constanter describitur ante epistolam 44, quod anterioris temporis indicium est; at post aliquot dies; cum iam discessissent ii quibus epist. 43 tradita fuerat, eamdem S. Leo aliquibus mutatis, ac pluribus additis, renouauit, aliisque tradidit perferendam, ita ut, priori, si fieri posset, reuocata uel suppressa, hanc Theodosio offerrent; eiusdemque exemplum litteris ad Pulcheriam scriptis iunxit. Ita porro factum est ut ambe in Orientem peruenerint, et a Greco collectionis Chalcedonensis auctore utreque inuente et inserte fuerint.

8. Tandem dicendum est aliquid de canone, qui licet in uulgatis conciliorum subiiciatur Grece uersioni epistole 44, eo quod hec editorum arbitrio primo loco edita fuit; in codicibus tamen subnectitur huic epistole 43, que in iisdem, uti iam diximus, primo loco describitur. Cum S. pontifex canonum Nicee habitorum decreta subter annexa memoret epist. 44, non unum tantum canonem subiecisse uidetur, sed plures, illos scilicet qui de appellatione in Sardicensi concilio lati, ex uetusta Latine ac presertim Romane Ecclesie consuetudine Nicenis canonibus adiecti Nicenorum nomine circumferebantur. Cum uero idem pontifex pluralem numerum, ex. gr., epistole, exemplaria, etc., pro una epistola, uno exemplari significando adhibere soleat, ut uidimus annot. 3 in epist. 13  et 7 in epist. 45  hic quoque laudatis uocibus pluralis numeri unum canonem quartum eiusdem Sardicensis concilii indicasse dicendus est, eo quod hunc unum canonem uetus interpres Grecus reddidit, ut omnes Greci codices ostendunt. Similiter cum Galla Placidia epist. 56 plurali numero allegauit secundum definitiones Niceni concilii, unum canonem quintum Sardicensem innuit, ut in margine editorum notatur. Porro in editionibus conciliorum ex aliquo Romano codice hic titulus canoni prefigitur, qui in tribus uenetis mss. non legitur: , ; nimirum Latine: Exemplum concilii in loco Nouorum, ubi locuti sunt. Canon uero ad uenetos codices exactus sic effertur: , , , , , . Latine autem sic: Gaudentius episcopus dixit: Si placet, ut adiiciatur huic sententie quam plenam protutistis; quoties alius  episcopus depositus fuerit episcoporum iudicio, et proclamauerit ut in ciuitate Nouorum causa agitetur, alter autem episcopus in eadem cathedra post appellationem eius qui uidetur esse depositus, omnino in altero loco causam pro firma haberi non posse, nisi illic a iudicibus finem accipiat. Deprauatissimam interpretationem eius Latini canonis quem S. Leo sue epistole subiecit, uerus Latinus canon Sardicensis demonstrabit. Hunc proferimus ex iis antiquissimis codicibus et collectionibus canonum in quibus cum Sardicenses ex Romane Ecclesie more Nicenis accenseantur, lectionem inde sumptam eam esse quam Leo suis litteris subtexuit, indubium uidetur: Gaudentius episcopus dixit: Addendum est, si placet, huic sententie, quam plenam sanctitatis protulistis, ut cum aliquis depositus fuerit episcopus eorum episcoporum iudicio qui in uicinis locis commorantur, et proclamauerit agendum sibi negotium in urbe Roma; alter episcopus in eius  cathedra post appellationem eius qui uidetur esse depositus, omnino non ordinetur , nisi causa fuerit in iudicio Romani episcopi determinata. Nunc si conferas hunc uerum canonem cum Greca uersione quam dedimus, omissionem harum uocum qui in uicinis locis commorantur, et sententiani in fine inuolutissimam deprehendes: ac propterea uoces in urbe Roma perperam redditas , in ciuitate Nouorum, et uoces in iudicio Romani episcopi redditas , illic a iudiuibus, ita ut Romane urbis, ac episcopi mentio nulla sit; quod num casu, an consulto acciderit, alii iudicent. Iure itaque editores Romani notarunt: Hunc canonem simul cum epistola interpres illius temporis Grece reddidit satis depraua um, et mancum, sicut et ceteras etiam eiusdem B. Leonis epistolas, que in hoc Chalcedonensi concilio sunt inserte. Iam uero Grecam interpretationem cum Latina eiusdem uersione primum exhibeamus; dein subiiciemus antiquam editionem Latinam, que ex mss. collectionis Chalcedonensis prodiit, licet hec pro originali Leonis epistola haberi non possit.



EPISTOLA [a 1Kb] XLIII. AD THEODOSIUM AUGUSTUM.
 [1Kb]


 902 Epistola Leonis ad Theodosium diue memorie, per quam rogauit specialem synodum in partibus Italie fieri, et nullo alio in loco; propterea quod sit contraria canonibus secunda synodus Ephesina.

Gloriosissimo et serenissimo THEODOSIO imperatori LEO episcopus.

Antea et ab initio in iis que facte sunt synodis tantam nos accepimus fiduciam a sanctissimo Petro et principe apostolorum, ut potestatem habeamus et ueritatis uindicande pro nostra pace, et nemini ipsam liceat, cum munita adeo sit, concutere, dum sine mora lesio remouetur. Quoniam igitur concilium episcoporum quod in Ephesina ciuitate propter Flauianum fieri iussistis, et ipsam ledit fidem, et omnes sauciat Ecclesias . . . . . . . . . . . . . . . . . . . . . . . . . . . . . . . . . . . . . . . . .  Atque hec non ab incerto nuntio nobis cognita sunt, sed ab ipsis quos misimus, religiosissimo episcopo et fidelissimo Hilaro diacono nostro, qui que acta sunt nobis exposuerunt. Quod autem accidit hanc habet causam quod non pura conscientia rectoque iudicio secundum consuetudinem ii qui conuenerunt, de fide et 904 de iis qui decepti fuerunt, sententiam protulere. Cognoscimus enim ad concilium non omnes quos oportebat conuenisse, sed alios quidem eiectos, alios autem intromissos, qui [b 1Kb] predicti episcopi circumuentione impiis subscriptionibus capti sunt. Talis namque ab ipso prolata sententia, ut omnibus per ipsum Ecclesiis iniuria inferretur. Huiuscemodi enim rem ualde impiam fideique repugnantem ii testes de uisu, qui per nos missi sunt,  nobis significarunt. Unde, serenissime imperator, a uestra pia conscientia periculum causa fidei auertere dignare, neque humana presumptio Christi Euangelio uim inferat. Hec ego, o christianissime et uenerabilis imperator, cum iis qui mecum sunt episcopis, sincero affectu cupiens uos ante omnia placere Deo, ad quem ab uniuersa Ecclesia unanimiter pro uestro imperio preces funduntur, ut facias, consilium do, ne forte penas persoluamus ante tribunal Christi,  si huiuscemodi rem silentio inuoluamus. Obsecro igitur coram unius Deitatis inseparabili Trinitate, que per ea que male acta sunt leditur, queque uestri est custos imperii, et coram sanctis angelis Christi, ut cuncta maneant intacta, sicut et ante iudicium existebant. Exspectent autem maius criterium concilii, in quo omnis ex toto orbe episcoporum numerus congregetur; neque sinatis uos de alieno peccato onus sustinere; quod ut manifestius edicamus, urgentis necessitatis timore constringimur. Sed ante oculos proponite beatissimi Petri gloriam communesque cum ipso omnium apostolorum coronas, et martyrum gaudia, quibus non alia fuit causa 906 patiendi, nisi confessio uere Deitatis, et in Christo [a 1Kb] perfecta permansio. Que confessio cum impie nunc  a paucis quibusdam ledatur, omnes nostrarum partium Ecclesie, omnesaue sacerdotes mansuetudini uestre cum lacrymis supplicant propter appellationem in Flauiani episcopi libello contentam, ut speciale concilium iubeatis in Italie partibus peragi, ut omnis conflictus repellatur uel mitigetur, nichilque deuians uel dubium in fide sit; conuenientibusque insuper etiam episcopis ab Orientalibus prouinciis omnibus, quorum si qui de ueritatis uia exorbitarunt, salutaribus curationibus in integrum reuocentur, et hi quorum est causa grauior, uel consiliis acquiescant, uel ab una Ecclesia exscindantur: ita ut necessarium sit et eadem seruare que Nicenus canon et que constitutio totius orbis episcoporum precipit, secundum catholice Ecclesie consuetudinem et nostrorum  Patrum liberam fidem, per quam serenitas uestra stabilitur. Iis enim qui Ecclesiam ledunt, expulsis, uestrisque prouinciis iure, quod iustum est, potientibus, atque uindicta aduersus hereticos exercita; uestrum etiam imperium Christi dextera defendetur.



901 [1 121Kb] eetigr , , [2 32Kb] .

, .

, , , [3 4Kb] [4 12Kb] , , . , [5 16Kb]  , [6 15Kb] . . . . , [7 29Kb] [8 23Kb] , , . , , , , 903 , , , [9 35Kb] . ,  . , , . , . . , , , , ,  , , , , ,, , [1 10Kb] . , . [2 6Kb] . . , , , ,  , 905 , [3 31Kb] . , , , , , [4 13Kb] , , , , , .  , , [5 1Kb] . , , , .



907 EADEM EPISTOLA [b 1Kb] AD THEODOSIUM AUGUSTUM.
Uti prodiit ex mss. Latinis collectionis Chalcedonensis.



[c 1Kb] SYNOPSIS.

I. De Ephesino latrocinio conqueritur apud imperatorem.---II. Postulat ut in eodem statu res maneant quo ante pseudosynodum erant.---III. Supplicat ut concilium intra Italiam celebrari iubeat imperator.

 Gloriosissimo et clementissimo THEODOSIO Augusto LEO episcopus.



CAP. I.

Olim et ab initio in conciliis celebratis  tantam nos percepimus a [d 1Kb] beato Petro apostolorum principe fiduciam, ut auctoritatem habeamus ad ueritatem pro nostra pace defendendam: quatenus nulli liceat sic eam munitam in aliquo commouere, dum repente lesio remouetur. Igitur quia concilium episcoporum quod propter Flauianum in Ephesina  ciuitate fieri precepistis, et ipsi fidei probatur obesse, et omnes Ecclesias uulnerare; [e 1Kb] . . . . . Et hec a nobis comperta sunt non incerto nuntio, sed ab ipsis  a 12Kb] reuerendissimis episcopis qui a nobis missi sunt, et fidelissimo rerum que geste sunt narratore Hilaro diacono nostro. Hec autem ideo culpa processit, eo quod non pura conscientia et recto iudicio secundum consuetudinem hi qui collecti sunt de fide et [b 1Kb] errantibus protulerunt. In ipso autem iudicio non omnes qui conuenerant interfuisse cognouimus. Nam alios reiectos, alios didicimus intromissos, qui pro [c 1Kb] supradicti sacerdotis arbitrio impiis subscriptionibus captiuas manus [d 1Kb] dederent, et 908 nociturum statui suo scirent, nisi imperata fecissent, talemque ab ipso prolatam esse sententiam, ut in omnes per eam seuiretur Ecclesias. Quod nostri ab apostolica sede directi, adeo impium et catholice fidei contrarium uidentes, nobis significare noscuntur.



CAP. II.


Unde, [e 1Kb] tranquillissime principum, remouete, quesumus, a uestre pietatis conscientia periculum religionis et fidei: ut Christi Euangelio uim non inferat humana presumptio. [f 1Kb] Ecce ego, christianissime et uenerabilis imperator, cum consacerdotibus meis implens erga reuerentiam clementie uestre sinceri amoris officium, cupiensque uos per omnia placere Deo, cui pro uobis ab Ecclesia supplicatur, ne ante tribunal Domini, rei de silentio iudicemur, obsecramus coram unius Deitatis inseparabili Trinitate, que tali facto leditur, cum ipsa uestri sit custos et auctor imperii, et coram sanctis angelis Christi, ut omnia in eo statu esse iubeatis, in quo fuerunt ante omne iudicium, donec maior ex toto orbe sacerdotum numerus congregetur; nec alieno  peccato patiamini uos grauari: quia, quod necesse est nos dicere, ueremur ne cuius religio dissipatur,  indignatio prouocetur. Pre oculis habete, et tota mentis acie reuerenter aspicite beati Petri gloriam, et communes cum ipso omnium apostolorum coronas, cunctorumque martyrum palmas, quibus alia non fuit causa patiendi, nisi confessio uere Diuinitatis et uere humanitatis in Christo.



CAP. III.

Cui sacramento, quia impie nunc a paucis imprudentibus obuiatur, omnes partium nostrarum Ecclesie, omnes mansuetudini uestre cum gemitibus et lacrymis supplicant sacerdotes, ut quia et nostri fideliter reclamarunt, et eisdem libellum appellationis Flauianus episcopus dedit, generalem synodum iubeatis intra Italiam celebrari, 909 que omnes offensiones ita aut repellat, aut mitiget, ne ultra aliquid sit uel in fide dubium, uel in caritate  diuisum; conuenientibus utique Orientalium prouinciarum episcopis, quorum si qui superati minis atque iniuriis a ueritatis tramite deuiarunt, salutaribus remediis in integrum reuocentur: ipsique, quorum est causa durior, [g 1Kb] si consiliis melioribus acquiescant, ab Ecclesie unitate non excidant. Quam autem post appellationem interpositam hoc necessario postuletur, canonum 910 Nicee habitorum decreta testantur, que a totius mundi sunt sacerdotibus constituta. Fauete catholicis uestro more parentumque uestrorum, date defendende fidei libertatem. Cum enim Ecclesie [h 1Kb] causas, tum regni uestri agimus et salutis, ut prouinciarum uestrarum quieto iure potiamini. Defendite contra hereticos inconcussum Ecclesie statum: ut et uestrum Christi dextera defendatur  imperium. [i 1Kb] Datum tertio idus Octobris, Asturio et Protogene uiris clarissimis consulibus.



EPISTOLA [i 1Kb] XLIu. [k 1Kb] AD EUMDEM THEODOSIUM AUGUSTUM.



[l 1Kb] SYNOPSIS.

I. Pseudosynodum Ephesinam, cum priuatis odiis fauet, omnia perturbasse in Ecclesia; ab ea apostolice sedis scripta reiecta; omnia ui acta esse; Hilarum unum uix euasisse, ex legatis qui contradixerunt; numquam a sede apostolica recipiendam istam synodum.---II. Omnia usque ad maiorem synodum in eodem  statu permanere postulat a Theodosio cum omnibus Occidentalibus.---III. Generalem intra Italiam synodum petit.
[1Kb]


 Leo episcopus, et sancta SYNODUS, que in urbe Rome conuenit, THEODOSIO [a 1Kb] Augusto.



CAP. I.

Litteris clementie uestre, quas dudum ad beati Petri apostoli sedem pro catholice fidei amore misistis, tantam fiduciam sumpsimus defendende per uos ueritatis et pacis, ut in causa tam simplici, 911 tamque munita nichil putaremus posse existere, quod noceret; presertim cum ad episcopale concilium, quod haberi apud Ephesum precepistis, tam [b 1Kb] instructi sint missi, ut si scripta que uel ad sanctam synodum, uel ad Flauianum episcopum detulerunt, episcoporum publicari auribus Alexandrinus permisisset antistes, ita manifestatione purissime fidei, quam diuinitus inspiratam et accepimus, et tenemus, omnium [c 1Kb] concertationum strepitus quieuisset,  ut nec imperitia ultra desiperet, nec occasionem nocendi emulatio reperiret. Sed dum priuate cause religionis exercentur obtentu, commissum est impietate paucorum, quod uniuersam Ecclesiam uulneraret. Comperimus enim, non incerto nuntio, sed fidelissimo rerum, que geste sunt, [d 1Kb] narratore Hilaro diacono nostro, qui uix, ne subscribere per uim cogeretur, effugit, conuenisse ad synodum plurimos sacerdotes, quorum utique frequentia [e 1Kb] consultationi et iudicio profuisset, si is qui sibi locum principem uindicabat, sacerdotalem moderationem custodire uoluisset; ut, sicut moris est, omnium sententiis ex libertate prolatis, id tranquillo et equo constitueretur examine, quod et fidei congrueret, congreret, et errantibus subueniret. In ipso autem iudicio non omnes qui  conuenerant, interfuisse cognouimus. Nam alios reiectos, alios didicimus intromissos, qui [f 1Kb] pro supradicti 913 sacerdotis arbitrio, impiis subscriptionibus captiuas manus dederent, [g 1Kb] et nociturum statui suo scirent, nisi imperata fecissent; talemque ab ipso  prolatam esse sententiam, ut dum homo unus impetitur, in omnem Ecclesiam [a 1Kb] seuiretur. Quod nostri ab apostolica sede directi adeo impium et catholice fidei contrarium esse uiderunt, ut ad consentiendum nulla potuerint oppressione compelli; constanterque in eadem synodo, ut decuit, fuerint potestati, nequaquam id quod constituebatur sedem apostolicam recepturam: quoniam reuera omne Christiane fidei sacramentum, quod absit a temporibus uestre pietatis, [b 1Kb] exscinditur, nisi hoc scelestissimum facinus, quod cuncta sacrilegia excedit, aboleatur.



CAP. II.

Quia uero diabolica nequitia subtiliter fallit incantos, et ita quorumdam imprudentie per similitudinem pietatis illudit, ut pro salubribus persuadeat nocitura, remouete, quesumus, a uestre  pietatis conscientia periculum religionis et fidei, quodque in secularibus negotiis legum uestrarum equitate conceditur, in rerum diuinarum pertractatione prestate: ut Christi Euangelio uim non inferat humana presumptio. Ecce ego, Christianissime et uenerabilis imperator, cum consacerdotibus meis implens erga reuerentiam clementie uestre [c 1Kb] sinceri amoris officium, cupiensque uos placere 915 per omnia Deo, cui pro uobis ab Ecclesia supplicatur, ne ante tribunal [d 1Kb] Christi Domini rei de silentio iudicemur, obsecramus coram unius Deitatis inseparabili Trinitate, que tali facto leditur, cum ipsa uestri sit custos et [e 1Kb] auctor imperii, et coram sanctis angelis Christi, ut omnia in eo statu esse iubeatis, in quo fuerunt ante omne iudicium, donec maior ex toto  orbe sacerdotum numerus congregetur. Nec alieno peccato patiamini uos grauari: quia quod necesse est nos dicere, ueremur, [f 1Kb] ne cuius religio dissipatur, indignatio prouocetur. Pre oculis habete, et tota mentis acie reuerenter aspicite beati Petri gloriam, et communes cum ipso omnium apostolorum coronas, cunctorumque martyrum palmas, quibus alia non fuit causa patiendi, nisi confessio uere diuinitatis et uere humanitatis in Christo.



CAP. III.

Cui sacramento quia impie nunc a paucis imprudentibus obuiatur, omnes partium nostrarum Ecclesie, omnes mansuetudini uestre cum gemitibus et lacrymis supplicant sacerdotes, ut quia et nostri fideliter reclamarunt, et eisdem libellum appellationis Flauianus episcopus dedit, generalem synodum  iubeatis intra Italiam celebrari, que omnes offensiones ita aut repellat aut mitiget, ne aliquid ultra sit  uel in fide dubium, uel in caritate diuisum: conuenientibus utique Orientalium prouinciarum episcopis: quorum si qui superati minis [a 1Kb] atque iniuriis a ueritatis tramite deuiarunt, 917 salutaribus remediis in integrum reuocentur; ipsique quorum est causa durior, si consiliis melioribus [b 1Kb] acquiescant, ab Ecclesie unitate non excidant. Quam autem post appellationem interpositam hoc necessarie postuletur, [c 2Kb] canonum Nicee habitorum decreta testantur, que a totius mundi sunt sacerdotibus constituta, queque subter annexa sunt. Fauete catholicis uestro more, parentumque uestrorum. Date defendende fidei libertatem, quam salua clementie uestre reuerentia, nulla uis, nullus poterit, mundanus terror auferre. Cum enim Ecclesie [d 1Kb] causas, tum regni uestri agimus et salutis,  ut prouinciarum uestrarum quieto iure potiamini. Defendite contra hereticos inconcussum Ecclesie statum, ut et uestrum Christi dextera defendatur imperium. Datum [e 2Kb] III idus Octobris, Asturio et Protogene uiris clarissimis consulibus.

, , , .

, , [1 8Kb] , , [2 81Kb] , 912 , , , , , , , , ,  , , [3 17Kb] , , , [4 73Kb] , . [5 68Kb] [6 15Kb] , [7 8Kb] , . , , [8 9Kb] [9 52Kb] , , , , [10 59Kb] , , [11 13Kb]  , , , [12 86Kb] , , 914  . , . [1 12Kb] , , . , [2 98Kb] , , , , , , , [3 9Kb] , .  , , , [4 5Kb] , , , , . [5 19Kb] . , , [6 18Kb] , [7 9Kb] , 916 ,  , [8 30Kb] , , , , , [9 14Kb] agr , , , , , . , [10 9Kb] , , ,  , .  , . , , . , [1 4Kb] , , , 918 [2 23Kb] , , .  , , . ,  , [3 8Kb] , , . , , . [4 9Kb] .




EPISTOLA [f 1Kb] XLu. [g 1Kb] AD PULCHERIAM AUGUSTAM.



[h 1Kb] SYNOPSIS.

I. Mittit exemplar epistole a se ad eam scripte ante synodum.---II. Pseudosynodi infausta gesta  deplorat. Mittit exemplar epistole ad Theodosium scripte. Concilium in Italia petit.---III. Legationem apostolicam apud Theodosium Pulcherie committit.
[1Kb]


 919 [a 1Kb] LEO episcopus, et sancta SYNODUS, que in urbe Roma conuenit, PULCHERIAE Auguste.



CAP. I.

Si epistole [b 1Kb] que in fidei causa per nostros clericos directe sunt ad uestram pietatem peruenissent, certum est remedium uos his rebus que contra fidem facte sunt, aspirante uobis Domino, prestare potuisse. Quando enim sacerdotibus, quando Christiane religioni aut [c 1Kb] fidei defuistis? Sed cum ad mansuetudinem uestram adeo non potuerint peruenire qui missi sunt, ut ad nos uix unus [d 1Kb] eorum HILARUS diaconus noster fugiens sit reuersus, iteranda scripta credidimus. Et ut ualidiores preces nostre esse mereantur, ipsorum scriptorum que ad clementiam uestram non peruenerunt, [e 2Kb] exempla subiecimus; amplioribus uos obtestationibus  obsecrantes, ut 921 quanto acerbiora facta sunt quibus [f 2Kb] pro fide regia uos conuenit contraire, tanto maiore gloria curam eius in qua excellitis religionis habeatis; ne catholice fidei integritas ulla humanarum concertationum occasione uioletur. Que enim, congregata apud Ephesum synodo, [g 1Kb] sopienda et sananda pacis remedio credebantur, hec non solum in maiora pacis dispendia, sed, quod nimis dolendum est, etiam in ipsius fidei qua Christiani sumus excidia processerunt.



CAP. II.

Et hi quidem qui missi sunt, [h 1Kb] quorumque unus uim Alexandrini episcopi sibi omnia uindicantis effugiens, rerum gestarum nobis ordinem fideliter nuntiauit, reclamarunt in synodo, sicut oportuit, unius hominis non tam iudicio quam furori;  protestantes ea que per uim metumque gererentur, [i 1Kb] sacramentis Ecclesie et ipsi Symbolo ab apostolis  instituto preiudicare non posse, nec se ab ea fide ulla iniuria separandos, quam plenissime expositam atque digestam a sede beati apostoli Petri ad sanctam synodum detulissent. [a 1Kb] Cuius cum recitatio, poscentibus episcopis, non sit admissa, ut scilicet remota ea fide que patriarchas, prophetas, apostolos et martyres coronauit, generatio Iesu Christi Domini nostri secundum carnem, et uere mortis [b 8Kb] ac resurrectionis eius 923 confessio, quod horremus dicere, solueretur [c 1Kb] ; scripsimus de hac re, ut potuimus, ad gloriosissimum principem, et quod maximum est, Christianum, cuius epistole pariter [d 1Kb] exemplar subiecimus, ut fidem in qua renatus per Dei gratiam regnat, nulla [e 1Kb] sineret nouitate corrumpi: quoniam Flauianus episcopus in nostra omnium communione  persistit, atque hoc, quod factum est sine consideratione iustitie, et contra omnem canonum disciplinam, ratum haberi ratio nulla permittit; et quia dissensionis scandalum [f 1Kb] non abstulisset Ephesina synodus, sed auxisset, habendo intra Italiam concilio et locus constitueretur, et tempus, omnibus querelis et preiudiciis partis utriusque suspensis: quo diligentius uniuersa que offensionem [g 1Kb] generauerunt retractentur, et absque uulnere fidei, absque religionis iniuria, in pacem Christi redeant, qui [h 1Kb] per impotentiam subscribere coacti sunt sacerdotes, et soli auferantur errores.



CAP. III.

Quod ut obtinere mereamur, probatissime nobis fidei [i 1Kb] pietas tua, que labores Ecclesie semper adiuuit, supplicationem nostram apud  clementissimum principem, sibi specialiter a beatissimo Petro apostolo legatione commissa, dignetur asserere: ut priusquam ciuile hoc et exitiale bellum intra Ecclesiam conualescat, [i 1Kb] redintegrande unitatis copiam, Deo auxiliante, concedat; 925 sciens imperii sui uiribus profuturum, quidquid catholice libertati benigna ipsius fuerit dispositione collatum. Data 22 [k 1Kb] III idus Octobris, Asturio et Protogene uiris clarissimis consulibus.

 920 , .

, , . , [Forte ] , , . ,  [Forte ], , . 992 , , [F. leg. .], . , , [Forte ] , . , . .  , ,  , , , , , , () , , , () . , , ,  , , , , 924 ,  , , , , (), , , , , , , ,  ,  , , . , (), , , , , , , 926 , .






EPISTOLA [a 1Kb] XLuI. [b 2Kb] HILARI ROMANAE ECCLESIAE TUNC DIACONI, POSTEA EPISCOPI, AD PULCHERIAM AUGUSTAM. 



SYNOPSIS

I. Sibi per Dioscori improbos ausus non licuisse eam adire, et litteras sancti Leonis reddere.--- II. Se Dioscori ereptum insidiis Romam uenisse: Ephesinam pseudosynodum a Leone reprobari.
 [1Kb]


 Gloriosissime [c 25Kb] et piissime PULCHERIAE Auguste HILARUS Diaconus.



CAP. I.

Studium mihi fuisse, post synodum aduenire Constantinopolim, dicere non debeo: quoniam manifesta necessitas erat, que me litteras beatissimi pape ad uestram clementiam directas offerre compelleret, ut pariter et uestre pietati ac inuictissimo et Christianissimo principi officium quod debebam uenerationis exsoluerem. Sed huic congruo meo proposito illud impedimentum euenit, quod omnium bonorum inimicum est, et Christianorum ingemiscit affectus, hoc est, Alexandrinus episcopus, in damnatione uirorum inculpabilium potentissimus. Nam posteaquam iniuste eius 928 uoluntati atque sententie communicare non potui,  ad aliud [d 8Kb] concilium terroribus atque insidiis me euocare conatus est: quatenus me, quod absit, aut seductionibus, faceret consentire ad condemnandum sanctissimum Flauianum episcopum, aut resistentem teneret, ut mihi non esset licentia ad pietatem uestram Constantinopolim percurrere, aut ad Romanam Ecclesiam remeare.



CAP. II.

uerumtamen confidens [e 1Kb] de auxilio Christi nostri Dei, a damnatione reuerendissimi et sanctissimi uiri innocentem me integrumque seruaui; licet nulla flagella, nulla tormenta me possent facere eius consentire sententie; sed omnibus derelictis exinde discessi, per incognita et inuia loca Romam ueniens [f 1Kb] et reuerendissimo pape, omnium que in Epheso gesta sunt idoneus nuntiator existens.  uestra itaque ueneranda clementia cognoscat a prefato papa cum omni occidentali concilio [g 1Kb] reprobata omnia, que in Epheso contra canones per tumultus  et odia secularia a Dioscoro episcopo gesta sunt, et nulla ratione hec in his partibus suscipi posse, que per potentiam predicti, non sine le sione fidei, et preiudicio sanctissimi uiri innoxiique, commissa sunt. Que uero constanti ac forti auctoritate pro fide a me nuntiata sunt superfluum credo narrare: nam hec ex litteris beatissimi pape poteritis agnoscere. Unde, [a 1Kb] domina splendidissima, 930 atque clementissima Augusta, adoranda uestra pietas in quibus libenter fecit initium, relinquere non debet, sed hec zelo religioso fidei constanti uoluntate [b 1Kb] seruare.

 , .

, , , , , . , .  , , eetigr 927 ,  , , , [Forte ] , , , . , , , () , , ,  [Forte ]. , ()  , , , , [Forte ]. , . 929 , , , , .




EPISTOLA [c 1Kb] XLuII. [d 1Kb] AD ANASTASIUM EPISCOPUM THESSALONICENSEM.



 SYNOPSIS.

I. Quod pseudosynodo non interfuerit gratulatur.---II. Monet ut fidem seruet, Flauiano adhereat, fratres confirmet.

LEO episcopus urbis Rome dilectissimo fratri ANASTASIO episcopo Thessalonicensi.



CAP. I.

Quantum relatione Hilari diaconi nostri cognouimus, magnum facinus Alexandrino episcopo auctore uel exsecutore commissum est ut dum in fratrem nostrum Flauianum ueteres emulationes et odia priuata deseuiunt, nec innocentie probatissimi sacerdotis, nec Christiane fidei parceretur. Unde multum dilectioni tue congratulamur quod te ad illam synodum ire cupientem opportunis obstaculis manus diuina detinuit: ne abstenturus proculdubio a tanto scelere, indignis iniuriis subiaceres,  et furori impio militibus, quantum didicimus, armisque suffulto contraire non posses. Quia ergo prorupit [e 1Kb] in apertum perfidia que latebat, et in nefandissimum heresim unius imperitissimi senis assecle transierunt, tempus probationis nostre debemus agnoscere, et contra impetus aduersantium munitionibus celestibus freti, incommutabilis animi constantiam preparare. Scimus, frater carissime, quia sacramento magne pietatis sue aderit diuina protectio.



CAP. II.

Si quid igitur fraternitati tue de impiis constitutionibus fuerit ingestum, protestamur pariter ac monemus ne uel [f 1Kb] in damnationem fratris insontis, uel in receptionem nefarii dogmatis consensum  tui cordis immisceas. Maior est enim qui in nobis est quam qui aduersus nos . Annitere potius, quantum te ipse nature nostre  susceptor et glorificator adiuuerit, ut omnium fratrum nostrorum corda confirmes. Nobis enim ab Euangelio generationis, et mortis ac resurrectionis Domini [g 1Kb] nostri Iesu Christi nullatenus recedentibus definitissimum est, in nostre communionis numero non futuros eos qui conantur antiqua catholice fidei fundamenta conuellere. Data tertio idus Octobris, Asturio et Protogene uiris clarissimis consulibus.



EPISTOLA [h 1Kb] XLuIII. [i 1Kb] AD IULIANUM EPISCOPUM CeNSEM.



SYNOPSIS.

Post Ephesinam cladem consolatur, hortaturque ut fidem teneat.

LEO IULIANO fratri et cepiscopo salutem.

 Cognitis que apud Ephesum unius hominis presumptione sunt gesta, magno quidem dolore affecti sumus de his que impie furioseque commissa sunt; sed ad Dominum [i 1Kb] nostrum animos dirigentes, multam fiduciam ab ipsa quam sequimur ueritate concipimus, non omittentes omnia agere que auxiliante Dei gratia credimus profutura. Tenendum ergo nobis est quod tenemus, et seuiente [k 1Kb] unius turbinis procella, serenissime fidei est amplectenda tranquillitas; donec radios suos ueritas per uniuersa diffundat, et caliginem infidelitatis consumat. Que autem [l 1Kb] disposita sint, per latoris sermonem agnosces. Data tertio idus Octobris, Asturio et Protogene uiris clarissimis consulibus.



931 EPISTOLA [a 1Kb] XLIX. [b 1Kb] AD FLAuIANUM EPISCOPUM CONSTANTINOPOLITANUM.



SYNOPSIS.

Flauianum, in quem Dioscorus immaniter seuierat, consolatur, eique opem promittit.

LEO FLAuIANO episcopo Constantinopolitano.

Que et quanta dilectio tua pro catholice fidei defensione patiatur, per Diaconem, qui ab Epheso furtim est elapsus, agnouimus. Et licet magnificemus 932 Deum, qui te gratie sue uirtute confortat, necesse est tamen nos dolere eorum ruinas, per quos ueritas impugnatur, et ipsa totius Ecclesie fundamenta  quatiuntur. Quia uero prouidentia Dei semper suis necessarium prestat auxilium, scire debet fraternitas tua, nos pro communi causa nichil eorum, que agenda sunt, preterire: ut primitus ad ea, que uniuersitati fidelium prosint, peruenire mereamur. [c 1Kb] Superest ut fortiter interim dilectio tua toleret, que sibi ad eternam gloriam non dubitat profutura. Perlator sane breuis huius epistole fideli sermone poterit enarrare, quidquid illud est, ad quod, adiuuante Domino, studio fidei et caritatis intendimus. Data [d 1Kb] III idus Octobris, Asturio et Protogene uiris clarissimis consulibus.



EPISTOLA [e 1Kb] L. [f 1Kb] AD CONSTANTINOPOLITANOS, PER EPIPHANIUM ET DIONYSIUM ROMANAE ECCLESIAE NOTARIUM.



SYNOPSIS.

I. Post pseudosynodum Ephesinam hortatur Constantinopolitanos ut fidei et Flauiano adhereant.--- II. Consolatur de Flauiani iniusta depositione.
[1Kb]


 LEO episcopus et sancta SYNODUS que in urbe Roma conuenit, clero, honoratis, et plebi consistenti Constantinopoli, [g 1Kb] dilectissimis filiis in Domino salutem.



CAP. I.

In notitiam nostram, que Ephesi contra opinionem omnium sunt acta, perlatis, magno animum nostrum fatemur merore confusum: nec tantum licuisse iniquitati, 933 facile potuissemus credere, nisi [h 8Kb] filius noster Hilarus diaconus, qui a nobis uice nostra cum aliis ut interesset synodo missus fuerat, fugiens reuertisset, declinans, ne iniuste particeps esset sententie. Quippe cum uox illic a nostris contradictionis emissa sit, quam Alexandrinus antistes, qui totum solus [i 1Kb] impotentie sue uindicauit, audire contempsit, in consortium sue uoluntatis inuitos [i 1Kb] pertrahens sacerdotes, ut per uim  coacti subscriberent, qui nullam damnationis causam idoneam reperissent. Sed hos ausus pio et [k 1Kb] Christiano principi confidimus minime placituros. [l 1Kb] Nunc quia Ecclesiam uestram hac ratione cognouimus dissipatam, consolandos adhortandosque uos esse [m 1Kb] credidimus nostris epistolis, ut pro catholice fidei defensione perfidorum nequitie resistatis. Nolumus  enim dilectionem uestram hoc merore percelli, [a 1Kb] cum maior gloria uestram sit subsecutura constantiam, si a probabili sacerdote uestro nulle uos mine, nulla formido [b 1Kb] diuellerit. Quisquis enim incolumi atque superstite Flauiano episcopo uestro, sacerdotium eius fuerit ausus inuadere, numquam in communione nostra habebitur, nec inter episcopos poterit numerari. Nos enim sicut Nestorium in sua peruersitate [c 1Kb] anathematizauimus, ita eos qui ueritatem carnis nostre in Domino 935 Iesu Christo denegant, pari exsecratione damnamus.



CAP. II.

State igitur in spiritu catholice ueritatis, et apostolicam cohortationem ministerio nostri oris accipite: Quia uobis donatum est pro Christo, non solum ut in eum credatis, sed etiam ut pro illo  patiamini . Nolite arbitrari, dilectissimi, quod sancte Ecclesie sue desit, aut defutura sit diuina protectio. SPLENDESCIT enim fidei puritas, cum ab ea sordes separantur errorum. Unde iterum iterumque uos ante conspectum Domini obtestamur pariter et monemus ut a fide in qua fundati estis, et in qua Christianissimum principem nouimus permanere, non insidiis, non cuiusquam [d 1Kb] persuasionibus moueamini; sed in persona episcopi uestri illum in oculis cordis [e 1Kb] habeatis, pro quo idem omnia pati, [f 1Kb] que fuerint illata, non metuit: cuius per omnia imitatores uos esse cupimus, ut commune cum ipso premium fidei habere possitis. Data [g 1Kb] idibus Octobris, Asturio et Protogene uiris clarissimis consulibus.

 , , , , , , , .

, , 934 , , , , . , , ,  , , . . , ,  , . , , , , () , , . , 936 , . () ,  , , . , , [Forte ]. , . , , , , , , .




[h 1Kb] EPISTOLA LI. [i 1Kb] AD FAUSTUM, ET CAETEROS ARCHIMANDRITAS CONSTANTINOPOLITANOS.



SYNOPSIS.

Adhortatur eos ad constantiam in omni bono, maxime fidei et caritatis, et detestatur acta secundi concilii Ephesini.
[1Kb]

 937 [i 2Kb] LEO et sancta SYNODUS, que in urbe Roma  conuenit, FAUSTO, MARTINO, PETRO, et EMMANUELI presbyteris et archimandritis Constantinopolitanis, dilectissimis filiis in Domino salutem.

Quamuis ea que ad Constantinopolitanam Ecclesiam  scripsimus sollicitudinem deuotionis uestre latere [a 1Kb] non possent, tamen etiam specialibus dilectionem uestram litteris cohortandam esse credidimus, ut memores sancte [b 1Kb] professionis uestre, que proprie in fide et caritate consistit, omnia scandala que contra pacem Ecclesie orta sunt a uestris cordibus repellatis, beati Apostoli sententiam pia mente retinentes: Si quis uobis euangelizauerit preter id quod accepistis, anathema sit ; et custodientes [c 1Kb] unanimitatem cum fratre nostro Flauiano episcopo, quem ad tempus Dominus permisit impiorum factione tentari, ut probatum sibi sacerdotem suum perseuerantie merito faceret 939 clariorem. He autem perturbationes necesse est ut, auxiliante Dei gratia, celeriter destruantur, [d 1Kb] et omne quod reprobum est  ab Ecclesie puritate, que nec maculam nec rugam recipit , respuatur: maxime cum ab insana imperitia in hoc usque proruptum sit, ut contra sacramentum salutis humane, incarnationis Domini nostri Iesu Christi ueritas denegetur, et antique fidei predicator atque defensor, quia non acquieuit blasphemiis quas olim sancti Patres nostri in multis hereticis damnauerunt, subiiciatur iniuriis; in quo utique omnium Domini sacerdotum reuerentia [e 1Kb] ceditur, et uniuersa corporis Christi membra pulsantur. Sed quia gloriosum nobis est quidquid nos pati Deus uoluerit pro ueritate tolerare, in consortium uos patientie paternis exhortationibus aduocamus, ut per dilectionem uestram omnibus Deo seruientibus que scripsimus innotescant, et inimicis Euangelii  resistentes, nec pastoris uestri dilectionem, nec [f 1Kb] unitatem catholice fidei deseratis. Quoniam ea que in Epheso nuper contra iustitiam uel canonum disciplinam per unius hominis [g 1Kb] impotentiam gesta sunt, nulla catholice fidei ratio rata esse permittit. Data [h 1Kb] idibus Octobris, Asturio et Protogene uiris clarissimis consulibus.

938 , , , , , , .


 , , ,  , , , , , , 940 , , ,  , , , , [Forte ] , , , , , , , . , , [] ,  , () , . , .






EPISTOLA [i 1Kb] LII. [i 2Kb] THEODORITI EPISCOPI CYRI AD S. LEONEM PAPAM. 



SYNOPSIS.

I. Merito se accurrere ad apostolicam sedem, tot prerogatiuis supra ceteras eminentem.---II. In laudes S. Leonis excurrit, commendatque zelum in Manicheos, et epistolam ad Flauianum.---III. Quam  immerito depositus fuerit, nec in ius uocatus, conqueritur.---Iu. Susceptos a se pro Ecclesia labores enumerat. ---u. Orat ne sedem apostolicam appellans repellatur; cui fidem suam probari optat ex scriptis suis; que indicat.---uI. Sibi a Leone cupit induci quid de Ephesina sententia agere debeat.---uII. Legatos suos Leoni, seque eius precibus ac sollicitudini commendat; se aliosque litteris imperatoriis retineri, ne ad pontificem se conferant.
[1Kb]


942 LEONI episcopo Rome.



CAP. I.

Si Paulus, preco ueritatis, tuba Spiritus sancti, ad magnum Petrum se contulit, ut iis qui Antiochie de legali conuersatione ambigebant explicationem ab illo referret, multo magis nos humiles et pusilli ad apostolicam sedem uestram accurrimus, ut Ecclesiarum ulceribus remedium a uobis accipiamus. uobis enim primas in omnibus tenere conuenit. Multis siquidem prerogatiuis ornatur sedes uestra. Etenim alias urbes ornat uel magnitudo, uel pulchritudo, uel habitatorum frequentia; nonnullas etiam que his carent spiritualia quedam dona illustrant: uestre uero bonorum affluentiam, bonorum largitor dedit. Illa enim omnium maxima et clarissima, que et orbi terrarum presidet, et incolarum multitudine  redundat. Ad hec 944 imperium, quod rerum nunc potitur, et suum ipsa nomen subditis impertiit. Precipue autem illam fides ornat, cuius testis idoneus est diuinus Paulus clamans: Fides uestra annuntiatur in uniuerso mundo . Quod si statim post suscepta salutaris predicationis semina mirabiles hos fructus uberrime protulit, predicande que in ea nunc uiget pietati quenam par esse possit oratio? Habet preterea communium patrum magistrorumque ueritatis Petri et Pauli sepulcra, fidelium animas illuminantia. Quorum beatissimum ac diuinum par, in Oriente quidem exortum est, et radios quaquauersum diffudit; sed in Occidente uite occasum ultro subiit, atque inde nunc orbem uniuersum collustrat. Hi sedem uestram nobilissimam reddiderunt; hic  bonorum uestrorum est apex. At illorum sedem nunc etiam illorum Deus illustrauit, dum in ea sanctitatem uestram recte fidei radios fundentem constituit.



CAP. II.

Cuius quidem rei cum alia multa in promptu sint argumenta, sufficit zelus uester aduersus infames Manicheos, quem sanctitas uestra [a 1Kb] nuper exeruit, et quo rerum diuinarum studio uester in Deum sit amor patefecit. Sufficiunt et que nunc a uobis scripta sunt, ut apostolicum characterem uestrum ostendant. Incidimus namque in illa que de Dei Saluatorisque nostri incarnatione sanctitas uestra [b 1Kb] scripsit, et admirati sumus exactam operis diligentiam. Utraque enim eamdem opera declarabat, et  eternam ex eterno Patre Unigeniti Diuinitatem, et eiusdem ex Abrahe et Dauid semine humanitatem, ac similem per omnia nobis fuisse assumptam naturam, hoc uno dissimilem quod peccati expers manserit, quippe que non ex natura, sed ex libera uoluntate nascitur. Et hoc preterea littere continebant, unum esse unigenitum Dei Filium, et impatibilem eius 946 Diuinitatem, que nec uerti queat, nec mutari, sicut et qui ipsum genuit Pater, et Spiritus sanctus. Ideoque patibilem naturam sumpsisse, quia diuina natura passionem non recipiebat: ut per carnis proprie passionem impassibilitatem iis qui in ipsum crederent largiretur. Hec et alia his cognata litteris continebantur. Nos uero spiritualem sapientiam tuam admirati, Spiritus sancti gratiam, que per uos  locuta est, laudibus extulimus, rogamusque, et obsecramus, et precamur, et supplices oramus sanctitatem tuam, ut tempestate iactatis Dei Ecclesiis opem ferat.



CAP. III.

Cum enim [a 17Kb] per eos quos sanctitas tua Ephesum misit tempestatis exitum speraremus, in grauiorem procellam delapsi sumus. Alexandrinorum quippe iustissimus antistes haudquaquam contentus fuit iniqua hac et iniustissima depositione sanctissimi Deoque karissimi Constantinopolitanorum episcopi Domini Flauiani, neque ipsius animam expleuit consimilis strages aliorum episcoporum; sed me quoque absentem calamo similiter iugulauit, nec in ius uocatum, nec presentem accusatum, nec interrogatum de Dei ac Saluatoris nostri incarnatione quid sentiam. Et homicidas quidem, ac sepulcrorum effractores, alienarumque nuptiarum inuasores, non prius condemnant iudices, quam uel ipsi obiecta crimina  confessione sua firmarint, uel ab aliis aperte fuerint conuicti. Nos autem hic in diuinis legibus enutritus [b 1Kb] triginta quinque mansionibus distantes condemnauit ut uoluit. Neque nunc tantum hoc fecit, sed anno etiam superiore, cum eo profecti essent duo uiri Apollinaris morbo infecti, 948 et calumnias in nos texuissent, consurgens in Ecclesia nos anathemate confixit; idque cum ad eum scripsissem, et que sentirem per litteras exposuissem.



CAP. Iu.

Ego uero Ecclesie sane tempestatem defleo, ceterum quieti studeo. Sex enim et uiginti annis commissam mihi ab uniuersorum Deo Ecclesiam precum uestrarum auxilio cum rexerim; neque sub beatissimo Theodoto antistite Orientis, neque sub iis qui illi in Antiochenorum sede successerunt, uel minimam reprehensionem sustinui; sed diuina mihi cooperante gratia, supra mille animas Marcionis  morbo liberaui, multasque alias ex Arii et Eunomii partibus ad Christum Dominum perduxi. Et octingentarum Ecclesiarum pastoralem curam sortitus sum, tot enim Cyrus habet parecias, in quibus precum  uestrarum auxilio lolium nullum relictum est, sed omnibus hereticis erroribus grex noster ereptus est. Nouit qui omnia conspicit, quot lapides ab infandis hereticis in me coniectos exceperim; quot mihi multis in urbibus Orientis certamina fuerint aduersus gentiles, aduersus Iudeos et aduersus errorem omnem hereticum. Et post tantos sudores ac labores indicta causa condemnatus sum.



CAP. u.

At ego apostolice uestre sedis exspecto sententiam, et oro atque obtestor sanctitatem uestram ut mihi rectum ac iustum tribunal uestrum [a 61Kb] inuocanti opem ferat, iubeatque ad uos uenire, et doctrinam meam apostolicis uestigiis inherentem ostendere. Sunt enim mihi, que partim ante annos uiginti, 950 partim ante octodecim, partim ante  quindecim, partim ante duodecim scripsi, quedam contra Arianos et Eunomianos, quedam contra Iudeos et gentiles, quedam contra magos, qui sunt in Perside, alia de uniuersali prouidentia, et alia rursus de theologia, deque diuina incarnatione. Exposita etiam sunt a me per diuinam gratiam tum apostolica scripta, tum prophetica oracula. Et facile est ex his cognoscere an stabilem fidei regulam seruarim, an ab eius rectitudine deflexerim. Sed nolite, obsecro, supplices meas preces respuere, nec miseram meam canitiem post multos labores contumeliose tractatam despicere.



CAP. uI.

Ante omnia ut a uobis docear oro an me oporteat in hac iniusta depositione acquiescere, an non; uestram enim sententiam exspecto. Quod si  in iudicatis manere me iusseritis, manebo, neque ulli hominum deinceps molestus ero, sed rectum Dei Saluatorisque nostri iudicium exspectabo. Me quidem, testis est Dominus Deus, honoris et glorie cura non tangit, sed scandali quod iniectum est: quia multi e simplicioribus, atque ii maxime qui ex diuersis heresibus opera nostra emerserunt, sedem illorum qui condemnarunt, attendentes, hereticos nos fortasse existimabunt, cum dogmatis perfectionem perspicere non possint, quodque episcopatu tot annis gesto, non domum acquisierim, non agrum, non obolum, non sepulcrum; sed spontaneam paupertatem amplexus sim, et ea que a parentibus ad nos peruenerant, post illorum mortem statim distribuerim, ut sciunt omnes qui habitant in Oriente.



CAP. uII.


Pre omnibus autem sacrum Deoque charum caput uestrum obsecro ut precibus mihi opem et auxilium ferat. Hec per reuerentissimos Deoque carissimos presbyteros, Hypatium et Abramium chorepiscopos, et Alypium monachorum qui apud nos sunt exarchum, sanctitati uestre suggessi: quandoquidem ne ad uos 952 contenderem, regiarum litterarum uincula retinuerunt, quemadmodum  et alios. Et sanctitatem uestram oro ut et paterno affectu illos uideat, et sinceras aures uestras illis benignas prebeat, et calumniis uexatam ac sine causa impugnatam senectutem meam studio et prouidentia uestra dignetur, tum ante omnia fidei insidiis appetite quam maximam potest curam gerat, paternamque hereditatem Ecclesiis integram custodiat: ut pro his etiam paratas remunerationes a munifico et liberali Domino sanctitas uestra recipiat.

941 .


, , , , , . . . . , , . . , , ,  . , 943 . , . , , , . eetigr , . , .  . . , .

pgr , , . . , . , ,  . , , . , 945 , , , , , . , . , . , , , ,  , .

, . , . , , , . , , , ,  , . . utigr , 947 , , . , .

, . , , , ,  , . ,  . , , . .

. , , , , . , 949 , ,  . , , , , , , . , , , , . , .

, , , . .  , , . , , , , , , , , , , , , , , .

 , , eeacgr. , . , 951 .  , , , , , .






ADMONITIO IN SEQUENTIS EPISTOLAE FRAGMENTUM. 


1. Insigne quod subiicimus epistole Anatolii fragmentum, ex quo hunc post Flauiani mortem ordinatum discimus, e codice Regio 940 a Cotelerio editum fuit inter Ecclesie Grece Monumenta tom. I, pag. 66. Istud Quesnellus secunde Leonis editioni inseruit, premisitque epistolis 69, 70 et 71, datis mense Iulio an. 450, in quibus de ipsius Anatolii ordinatione sermo est. In obseruationibus autem ad hoc fragmentum affirmat, circa hec tempora  Flauianum obiisse; cui proinde Anatolius suffectus, circa idem tempus eam ad eumdem Leonem epistolam dederit ex qua hoc fragmentum excerptum fuit. Non assentimur. Flauianum enim paulo post Ephesinum latrocinium habitum mense Augusto anni 449, inter manus eorum a quibus in exsilium ducebatur glorioso ad Christum fine transisse eodem an. 449 testatur Prosper in Chronico. Concinit Historia Eutychianistarum, que eum, dum in exsilium deportaretur, ipso in itinere apud Epipam Lydie ciuitatem defunctum indicat. Potuit quidem hec mors a Flauiani inimicis aliquamdiu occultari ob Constantinopolitanos qui illi maxime fauebant: unde archimandrite, clerus et populus Constantinopolitane urbis qui ad Leonem litteras dedere citius circa Octobrem an. 449 , eiusdem episcopi mortem ignorabant. At nichilominus Anatolium ordinatum fuisse ante finem anni 449, ex Theodoro lectore manifestum est. In fragmentis enim eiusdem a ualesio collectis, ordinatione Anatolii ac nonnullis eiusdem ordinationis circumstantiis commemoratis, ait: Agebantur autem hec consulatu Protogenis et Asterii. Igitur sub finem eiusdem anni hec epistola ad Leonem scripta uidetur; sicut et alia ordinatorum eius, cuius fit mentio in epistola 71; nam statim post ordinationem eiusmodi epistole scribebantur.

2. Sub idem tempus de eadem re ad Leonem litteras dedere Theodosius atque Pulcheria, et omnes he epistole simul uidentur transmisse. Nondum tamen Romam peruenerant mense Martio anni 450, cum Leo scripsit epistolas 60 et 61, in quibus Flauianum adhuc uiuum presumit. Eas pontifex accipere potuit mense Aprili uel Maio; cuius more quid in causa fuerit ignoramus. Cum autem difficilem rem proponerent, que maturiorem consultationem flagitabat, forte hac de re Leo habuit illum tractatum, cuius gratia Petronium et Regulum Gallicanos diu se retinuisse scribit epist. 67, ad Rauennium, in quam uide annot. 2 . Hec quidem Anatolii causa adeo magnum pontifici negotium facessiuit, ut quatuor legatos eligendos, instruendos, atque Constantinopolim transmittendos crediderit, quod non exiguam in respondendo dilationem flagitabat: unde nichil mirum si epistole 69, 70 et 71 quibus hac de ordinatione respondet, date fuerint mense Iulio anni 450. Interim hoc fragmentum excerptum ex Anatolii epistola, que statim post eius ordinationem ante finem anni 449 exarata fuit, cum certa dies ac mensis lateat, premittendum censuimus epistole Leonis ad Theodosium, que die 25 Decembris signatur.





EPISTOLA [a 1Kb] LIII, seu EPISTOLAE ANATOLII CONSTANTINOPOLITANI EPISCOPI AD S. LEONEM FRAGMENTUM. De ordinatione sua. 
 [1Kb]

954 Ex epistola ANATOLII Constantinopolitani ad LEONEM Romanum.


Etenim piissimus et Christi amans noster imperator Theodosius, qui cuncta in secundis post res ad Deum pertinentes ponit, cum sanctissima Constantinopolitana Ecclesia pastore orbata esset, deberetque accipere qui eam posset regere, plurimam eiusce rei curam suscepit. Ac primo quidem demandauit religiosissimo eiusdem urbis clero ut ad gubernationem aptiores decernerent cum probatione, sibi electionem omnium precipui reseruans. Deinde in his exorta immoderata dissensione, cunctisque hinc erga multos in uaria studia scissis, iubet imperator conquiri clericos in regia urbe etiam ex aliis ciuitatibus ob quedam  negotia degentes, quo inter  illos prestantior absque 956 ullo affectu in episcopalem dignitatem promoueretur. Quod cum factum  fuisset, postea placuit iis qui in cuncta potestatem obtinent, permitti clero electionem primatis. Et ecce suffragia in me omnium minimum uenerunt; non propter iustitiam meam, sed ut Christus iehsu in me ostenderet omnem patientiam suam, iuxta Apostolum . Unde id operis incubuit sancte synodo episcoporum Constantinopoli uersantium, ut ad me ordinandum sine mora procederent.

953


. , , , , , . , , , , , , , , ,  [Leg. uel ] 955 .  , , . , , , , . , .




EPISTOLA [a 1Kb] LIu. [b 1Kb] AD THEODOSIUM AUGUSTUM.



SYNOPSIS.

Nicene fidei se inherere scribit; Eutychen non minus quam Nestorium esse damnandum; concilium intra Italiam haberi postulat.

LEO urbis Rome episcopus THEODOSIO semper Augusto.

Pro integritate fidei catholice Christianissimum  principem conuenit esse sollicitum, et hoc indefessis precibus diuinam misericordiam posco, ut cordi uestro id quod est ueritatis inspiret, neque falli uos in aliquo [c 1Kb] humanarum emulationum fraude patiatur. A me autem atque ab omnibus catholicis sacerdotibus que euangelice [d 1Kb] atque apostolice fidei pietas defendatur, satis plene ac lucide [e 1Kb] litteris meis, quas clementiam uestram iam dudum per famulum uestrum EPIPHANIUM tribunum, qui pro hac causa missus est, arbitror accepisse, [f 1Kb] reseratum est: nec ambigi  potest, hoc nos purissime credere, hoc constanter asserere, quod etiam uenerandi Patres, quondam [g 2Kb] apud Niceam congregati, secundum fidem Symboli credendum et confitendum sacratissima auctoritate sanxerunt. Nos enim, uenerabilis imperator, sicut Nestorii dogma peruersum merito anathematizauimus; ita iuste etiam horum impietatem, qui ueritatem carnis nostre negant a Domino [h 1Kb] nostro Iesu Christo susceptam esse, damnamus, Gloriosissime.  Unde si pietas uestra suggestioni ac supplicationi 957 nostre dignetur annuere, ut intra Italiam haberi iubeatis episcopale concilium, cito auxiliante Deo poterunt omnia scandala, que in perturbationem totius Ecclesie sunt commota, resecari: ut per uniuersum regnum uestrum catholice fidei integritate 958 seruata, et pacem Christianam manere, et uestram apud Deum crescere gloriam gaudeamus. Data [i 2Kb] octauo kalendas Ianuarias, Asturio et Protogene uiris clarissimis consulibus.





ADMONITIO IN SEQUENTES IMPERIALES EPISTOLAS. 


1. Cur epistole sequentes Leoninis inserte fuerint, probe notauit Quesnellus in breui admonitione eisdem epistolis premissa his uerbis: Ex epistolarum subiectarum serie manifestum est scriptas eas fuisse consilio et  hortatu sancti Leonis totiusque synodi, ex qua et cuius nomine date sunt superiores pontificis littere. Has igitur pro utrarumque affinitate hoc loco excudendas putauimus. Nam et clariorem illius synodi nobis ingerunt notitiam, cuius locum, tempus, materiem aliasque circumstantias aperiunt; et ab ipso Leone dictate uidentur. De quibus plura in dissertatione 1 de uita et rebus gestis S. Leonis ad annum 449. Ipse epistole tres imperiales ad Theodosium. et alia ad Pulcheriam Leonis consilium palam testantur; has uero ab ipso Leone dictatas nichil indicat; quin nonnulla Leonine scribendi rationi haudquaquam congruunt.

2. Quoad tempus uero, cum omnes tum que tradite tum que reddite fuerunt Augustorum epistole, in una Chalcedonensi collectione exhibite, chronica notatione careant, alii aliter opinati sunt. De quatuor prioribus epistolis in Orientem missis in primis statuendum est. Totum pendet ex interpretatione illorum uerborum ualentiniani epist. 55: Cum aduenissem Romam ad Diuinitatem placandam, sequenti die ad basilicam apostoli Petri processi, et illic post uenerabilem noctem diei Apostoli, et a Romano episcopo, et ab aliis cum eo ex diuersis prouinciis congregatis rogatus sum scribere tue mansuetudini. Ex recitatis autem uerbis colligitur ualentinianum Romam accessisse pridie ante festiuitatem apostoli Petri; die autem sequenti, id est ipso die festo ad basilicam apostoli Petri processisse; et illic post nocturnum officium a Leone aliisque episcopis qui ad idem festum conuenerant, exoratum fuisse ut ad Theodosium scriberet. Idipsum Placidiam et Eudoxiam Augustas rogatas fuisse, ex aliis earumdem epistolis liquet.

3. Cardinalis Baronius ad an. 449, n. 164, arbitratus est has quatuor epistolas eodem anno scriptas fuisse post diem dedicationis basilice S. Petri, que celebrari solet die decima octaua Nouembris, et ad eam diem usque retentos fuisse existimat episcopos, qui synodo Romane superioribus epistolis 44 et seqq. memorate interfuerant. Sed preterquam quod non est uerosimile episcopos, qui III kal. Octobris in Urbe conuenerant, per quinquaginta dies Rome fuisse detentos absoluta iam synodo die 13, aut serius 15 Octobris, ut liquet ex epist. 44 et sequentibus; preter hoc, inquam, nullum antiquum documentum superest, quo probetur Leone pontifice dedicationem basilice S. Petri celebratam fuisse die 18 Nouembris. Adde quod ualentinianum an. 449 Rome fuisse nullum aliunde indicium est; nonnulla autem suppetunt documenta que eum anno 450 ibidem exstitisse probant.

4. Quesnellus diss. 1 ad an. 450, n. 1, Baronii sententiam impugnans, in aliam apertius erroneam transiit, contendens has epistolas scriptas fuisse post festum S. Petri die 29 Iunii an. 450. Error ex duobus manifeste detegitur. Primum quia hoc anno ualentinianus Rome erat mense Martio, quo legem edidit Nouellis insertam tit. 7, de Indulgentiis reliquorum, nec non mense Aprili ex tit. 38, de Nauiculariis annuis, etc., ex quibus dies festus S. Petri, ante quem ille pridie Romam aduenerat, dies 29 Iunii esse non potest. Secundo quia cum Theodosius obierit die 28 Iulii anni eiusdem 450, si post diem 29 Iunii scripte ac misse ad eum fuissent epistole, post eius mortem Constantinopolim peruenissent, nec potuisset alias, que exstant, epistolas reddere. Alius igitur dies festus S. Petri cum Tillemontio et Pagio querendus est, et anterior quidem die III nonas Martii an. 450, quo memorata lex de Indulgentiis reliquorum data fuit. Ex antiquissimo Kalendario Bucheriano, in quo dies festi Romane Ecclesie notantur, discimus uIII kal. Martii Rome celebratum fuisse festum hoc titulo ibidem signatum: Natale Petri de Cathedra. Hoc itaque anno ualentinianus cum Augustis Romam peruenit IX kal. Martii; ipso autem festo Leo cum episcopis ab eisdem petiit ut ad Theodosium scriberent. Porro ex Placidie epist. 58 ad Pulcheriam colligitur eos scripsisse antequam eamdem Pulcheriam bone cause fauere ex ipsius litteris exploratum fieret; alias huius rei aliqua mentio a Placidia eidem epistole inserta fuisset. Id autem Rome innotuit ante diem 17 Martii huius anni 450, quo S. Leo hac de re gratulatus Pulcherie dedit epistolam 60. Igitur quatuor priores epistole exarate fuerunt paulo post diem 22 Februarii, et ante diem 17 Martii anni eiusdem, ac probabilius sub Februarii finem.

5. Cuique epistole siue a ualentiniano, siue ab Augustis scripte Quesnellus subiecit epistolam quam Theodosius reddidit. Nos collectionis Chalcedonensis methodum et rationem etiam temporis sequendam putauimus. Ut autem idoneum interuallum tribuatur transmissioni litterarum, Theodosii epistole in Aprilem referende uidentur, ac propterea post epistolas 60 et 61 scriptas mense Martio easdem locauimus.

6. Quamuis probabilius existimemus omnes has epistolas scriptas fuisse Latine, uti Latine pariter scribebantur leges, etiamsi in Oriente darentur, interiisse tamen credimus originale Latinum, solamque superesse Grecam uersionem, et Latina exempla, que ad nos transmissa fuerunt, esse antiquam interpretationem ex Greco, eamque ab homine lucubratam Latini sermonis minus perito, ut constabit ex aliquot locis ualde obscuris et pessime redditis, que Augustorum originali nequaquam congruunt. Hac etiam de causa notatio temporis a Greco collectore semper omissa, in Latino textu pariter desideratur, que suppleta fuit, cum Latine Chalcedonensis collectionis auctor Latina originalia inuenit. Confer Prefat. in epistolas num. 36.

7. Nunc titulum, qui tribus imperialibus epistolis 55, 56 et 57, in collectione Chalcedonensi prefigitur, exhibemus. In Greca collectione sic: , , , , , . In Latina uero nostri codices ita reddunt: Sacre littere tam a domino nostro ualentiniano, quam a diue memorie Placidia, nec non et Eudoxia Augusta ad Theodosium diue memorie, ut iuberet in partibus Italie concilium celebrari.





EPISTOLA [a 1Kb] Lu. uALENTINIANI IMPERATORIS AD THEODOSIUM AUGUSTUM. 
 [1Kb]

962 Domino [b 1Kb] meo THEODOSIO, gloriosissimo, uictori et triumphatori, perpetuo imperatori et patri, uALENTINIANUS gloriosus, uictor ac triumphator semper Augustus et filius.


Cum aduenissem in urbem Romam ad Diuinitatem placandam, sequenti die ad basilicam apostoli Petri processi, et illic post uenerabilem noctem diei apostoli, et a Romano episcopo, et ab aliis cum eo ex  diuersis prouinciis congregatis rogatus sum scribere uestre mansuetudini de fide, que cum sit conseruatrix omnium fidelium animarum, dicitur perturbata: quam nos a nostris maioribus traditam, debemus cum omni competenti deuotione defendere, et dignitatem proprie uenerationis beato apostolo Petro intemeratam et in nostris temporibus conseruare: quatenus beatissimus Romane ciuitatis episcopus, cui principatum sacerdotii super omnes antiquitas contulit, locum habeat ac facultatem de fide et sacerdotibus iudicare, domine [a 1Kb] sacratissime pater, et uenerabilis imperator. Hac enim gratia [b 1Kb] secundum solemnitatem conciliorum et Constantinopolitanus episcopus eum per libellos appellauit, propter contentionem que orta est de fide. Huic itaque postulanti et coniuranti salutem nostram communem annuere  964 non negaui, quatenus ad tuam mansuetudinem meam petitionem ingererem, ut predictus sacerdos congregatis ex omni orbe etiam reliquis sacerdotibus intra Italiam, omni preiudicio submoto, a principio omnem causam que uertitur, sollicita probatione cognoscens, sententiam ferat, quam fides et ratio uere Diuinitatis expostulat. Non debet enim nostris temporibus [c 1Kb] contra religionem turbarum petulantia preualere, [d 1Kb] dum incommota fides hactenus fuerit conseruata. Ad perfectiorem uero agnitionem uestre [e 1Kb] diuinitatis, direximus etiam [f 1Kb] gesta per que et desideria et exclamationes omnium pietas uestra cognoscat.

961 , , , , , , , , , , .


, , ,  , , , , [1 21Kb] , , , , . , [2 11Kb] .  [3 7Kb] , , 963 , , , , , , , . , . , , [4 16Kb] .






EPISTOLA [g 1Kb] LuI. GALLAE PLACIDIAE AUGUSTAE AD THEODOSIUM. 
 [1Kb]

Domino uictori THEODOSIO et triumphatori, semper Augusto filio, GALLA PLACIDIA piissima et florens, perpetua Augusta et mater.


[h 1Kb] Dum in ipso ingressu ciuitatis antique hanc curam habuissemus ut cultum beatissimo Petro apostolo redderemus, in ipso adorando altari martyris reuerendissimus LEO episcopus, paululum se post orationem retinens, propter catholicam fidem apud nos defleuit, ipsum similiter 966 summum apostolorum,  quem nuper [a 1Kb] adieramus, testem obiiciens, episcoporum multitudine circumseptus, [b 1Kb] quos ex innumerabilibus ciuitatibus Italie pro principatu proprii loci seu dignitate collegit; et uerbis permiscens lacrymas, ad communionem sui fletus nostros quoque gemitus prouocauit. Non enim modicum detrimentum est ex his que gesta sunt, ut fides, que antis temporibus regulariter custodita est a sacratissimo patre nostro Constantino, qui primus imperio splenduit Christianus, [c 1Kb] nuper turbata sit ad arbitrium unius hominis, qui in synodo Ephesine ciuitatis odium et contentiones potius exercuisse narratur, militum presentia et metu [d 1Kb] appetens Constantinopolitane ciuitatis episcopum Flauianum, eo quod libellum ad apostolicam sedem miserit, et ad omnes  episcopos harum partium, per eos qui [e 1Kb] directi fuerant in concilio a reuerendissimo episcopo Rome, qui secundum definitiones [f 1Kb] Niceni concilii consueti sunt interesse, domine sacratissime fili, uenerabilis imperator. Hac itaque gratia, tua mansuetudo tantis turbis resistens, ueritatem fidei catholice religionis immaculatam seruari precipiat: ut secundum formam et definitionem apostolice sedis, quam etiam nos tamquam precellentem similiter ueneramur, in statu sacerdotii illeso manente per omnia Flauiano, [g 1Kb] ad concilii et apostolice sedis iudicium 968 transmittatur, in qua primus ille, qui celestes claues dignus fuit accipere, principatum episcopatus [h 1Kb] ordinauit; quando scilicet decet nos huic maxime ciuitati, que domina omnium est [i 1Kb] terrarum, in omnibus reuerentiam  conseruare. Diligentius autem etiam in hoc [i 1Kb] prouidete, ne quod priscis temporibus nostra generatio custodiuit, [k 1Kb] sub nos imminui uideatur, et per presens exemplum schismata generentur inter episcopos et sanctas Ecclesias.

, , , , , [5 10Kb] , .


, , , 965  , [1 8Kb] , , , , , , . , , , , , , [2 17Kb] ,  , , , [3 12Kb] . . , , , , , , [4 13Kb] 967 , ,  , [5 8Kb] , . , [6 9Kb] , , .






EPISTOLA [l 1Kb] LuII. LICINIAE EUDOXIAE AUGUSTAE AD EUMDEM THEODOSIUM. De Ecclesie catholice turbatione. 
[1Kb]

[m 1Kb] Domino THEODOSIO inclyto, semper Augusto, et patri, LICINIA EUDOXIA piissima et perpetua Augusta filia.


Omnibus notum est tuam mansuetudinem, curam  atque sollicitudinem habere Christianorum et catholice fidei, in tantum ut iuberetis ad iniuriam eius nichil omnino faciendum. Cum igitur feliciter [a 1Kb] Rome fuissemus ingresse, et in liminibus basilice sanctissimi apostoli Petri uenissemus, Leo beatissimus Romane ciuitatis episcopus, etiam cum aliis plurimis episcopis 970 postulationem nobis [b 1Kb] obtulit, dicens omne dogma religionis per Orientem fuisse turbatum, et accidisse, quatenus tota Christianorum fides ad confusionem [c 1Kb] omnem perduceretur. Nam Flauianum Constantinopolitane Ecclesie episcopum propter inimicitias Alexandrini episcopi ingemiscebat expulsum; et hoc cum aliis episcopis postulauit, protestans et ipsorum uenerabilium locorum cultum, et mansuetudinis nostre salutem, quatenus ad tuam clementiam  ex hac [d 1Kb] causa meas litteras destinarem, domine sanctissime pater, et adorabilis imperator. Salutans igitur iusta posco, quatenus [e 1Kb] his litteris curam uestra tranquillitas prebere dignetur, et que male gesta sunt emendari precipiat, donec omnibus que [f 1Kb] iam definita sunt reuocatis, ex integro causa fidei et Christiane religionis, que mota est, in partibus Italie congregato concilio, perquiratur. Scriptum est enim [g 1Kb] hic omnem contentionem motam, quatenus Flauianus episcopus [h 1Kb] ex humanis rebus potuisset auferri.

, , . , , .


,  [1 13Kb] , , . , [2 10Kb] , , , , , 969 , , [3 12Kb] , , , , , , , [4 9Kb]  . , [5 12Kb] , . , [6 12Kb] , , , , , . [7 9Kb] , [8 14Kb] .






EPISTOLA [i 1Kb] LuIII. GALLAE PLACIDIAE [i 1Kb] AD PULCHERIAM AUGUSTAM, Qua concilium Ephesinum secundum detestatur. 
[1Kb]

972 GALLA PLACIDIA piissima semper Augusta, AELIAE PULCHERIAE piissime semper Auguste filie.


Ut Romam frequentibus concursionibus adeque [k 1Kb] desideremus inspicere, causa nobis est amplectende religionis, ut terminis sanctorum nostram exhiberemus presentiam, quos certum est pro sua uirtute in celestibus constitutos, neque inferiora despicere. Nos itaque [l 1Kb] sacrilegum esse credimus, si  solemnium ordinem denegemus. Cum igitur beato apostolo Petro nostram presentiam dedissemus, illic multitudine sacerdotum reuerendissimus Leo papa circumdatus, pro dignitate sui loci nos primus adiit: qui propter interpositam gemitus sui tristitiam, desiderium suum uerbis [a 1Kb] pene insinuare non poterat. uicit tamen constantia sapientie sacerdotis, ut lacrymas paululum retineret, et causam uiolate fidei, tamquam huius uindex, manifesto sermone proferret. In quo sermone cognouimus nostris temporibus catholicam fidem esse turbatam, quam a diuo patre nostro Constantino nostri generis parentes hactenus seruauerunt. Secundum uoluntatem namque cuiusdam, prauum aliquid aduersus sacerdotem Constantinopolitanum 974 [b 1Kb] excitatum dicitur. Nos itaque in Ephesino  concilio, in quo nullus ordinem sacerdotum custodiuit, neque mensuram, sine consideratione Diuinitatis omnia esse gesta cognouimus, quatenus presumptio et iniustitia in quorumdam damnationem uim [c 1Kb] obtinere dicatur, que nostris temporibus terribilia esse uidentur. Debet itaque fides proprie ualere, sanctissima atque uenerabilis filia Augusta. Igitur tua clementia secundum catholicam fidem, quod semper nobiscum fecit, et nunc similiter conspirare dignetur, ut quidquid [d 1Kb] illo tumultuoso miserrimoque concilio constitutum est, omni uirtute [e 1Kb] submoueatur, et omnibus integris permanentibus, [f 22Kb] ad apostolice sedis, in qua primus apostolorum beatus Petrus, qui etiam claues [g 1Kb] regnorum celestium suscipiens, sacerdotii principatum tenuit,  [h 1Kb] episcopatus causa mittatur. Debemus enim primatum in omnibus immortali conuersationi tribuere, que totum mundum proprie uirtutis dominatione compleuit, et nostro imperio orbem gubernandum seruandumque commisit.

971 .


, , , , . ,  . , , , . , , , , . , , [Leg. ] . [Leg. ]  . 973 , , , , . , . , , , , , , , , [Leg. ]  . , , , , .




975 EPISTOLA [i 1Kb] LIX. [i 1Kb] AD CLERUM ET PLEBEM CONSTANTINOPOLITANAE URBIS.



[k 1Kb] SYNOPSIS.

I. Gratulatur quod et Flauiano semper adhereant et errori resistant.---II. ueritas carnis in Christo ex mysterio Eucaristie probatur.--- III. Probatur etiam ex eius super uniuersa prouectione,  et ex actionibus passionibusque eius corporeis. ---Iu. Ex necessitate incarnationis ad culpam Ade eluendam, et prophetiis illam prenuntiantibus. ---u. uarii errores contra incarnationis fidem.

LEO episcopus [l 2Kb] clero, honoratis et plebi consistenti Constantinopoli.



CAP. I.

Licet de his que in concilio sacerdotum  nuper apud Ephesum gesta memorantur, multus nos meror afficiat, eo quod, sicut consonans fama dispersit, et ipso rerum monstratur effectu, nec iustitie illic moderatio, nec fidei est seruata religio; [a 1Kb] de uestre tamen deuotionis pietate gaudemus, et in sancte plebis acclamationibus, quarum ad nos exempla delata sunt, omnium uestrum probauimus affectum: quia [b 1Kb] uiuit ac permanet apud bonos filios optimi patris iusta dilectio, [c 1Kb] et catholice doctrine 976 eruditionem in nulla patimini parte corrumpi. Non dubie enim, sicut [d 1Kb] uobis Spiritus sanctus reserauit. Manicheorum confederantur errori, qui ab unigenito Dei Filio uerum [e 1Kb] et nostre nature hominem negant esse susceptum, omnesque eius corporeas [f 1Kb] actiones simulatorii uolunt fuisse  phantasmatis. Cui impietati [g 1Kb] ne in aliquo preberetis assensum, iam per filium meum Epiphanium et Dionysium Romane Ecclesie [h 1Kb] notarium cohortatoria ad dilectionem uestram scripta direximus, quibus confirmationem quam [i 1Kb] expetistis ultro prebuimus: ut nos paternam uobis curam non dubitetis impendere, ac modis omnibus laborare ut, auxiliante misericordia Dei, omnia que ab imperitis et insipientibus excitata sunt scandala destruantur. Nec quisquam sibi audeat de sacerdotali honore blandiri, qui potuerit [i 1Kb] in exsecrandi sensus impietate conuinci. [k 1Kb] NAM SI uIX in laicis tolerabilis uidetur inscitia, quanto magis in eis qui presunt, nec excusatione est digna nec uenia: maxime cum etiam defendere peruersarum opinionum commenta presumunt,  et in consensum suum aut terrore aut gratia [l 1Kb] instabiles quosque traducunt?



CAP. II.

[m 1Kb] Spernantur huiusmodi a sanctis membris corporis Christi, neque sibi catholica libertas infidelium iugum patiatur imponi. Extra donum enim diuine gratie et extra sacramentum habendi sunt salutis humane, qui negantes naturam nostre carnis in Christo, et Euangelio contradicunt, et Symbolo 977 reluctantur. Nec sentiunt se in hoc preruptum sua obcecatione deduci, ut nec in passionis Dominice, nec in resurrectionis ueritate consistant: quia utrumque in Saluatore uacuatur, si in eo nostri generis caro non creditur. [n 1Kb] In quibus [o 1Kb] isti ignorantie tenebris, in quo hactenus desidie torpore iacuere? ut nec auditu discerent, [p 1Kb] uel lectione  cognoscerent, quod in Ecclesia Dei in omnium ore tam consonum est, ut nec ab infantium linguis ueritas corporis et sanguinis Christi [q 1Kb] inter communionis sacramenta taceatur. Quia in illa mystica distributione spiritalis alimonie hoc impartitur, hoc sumitur: ut accipientes uirtutem celestis cibi, in carnem ipsius qui caro nostra factus est transeamus. Unde et ad confirmationem caritatis uestre, que laudabili fide inimicis ueritatis obnititur, apte atque opportune sermone affectuque [r 1Kb] Apostoli utar, et dicam: Propterea et ego audiens fidem uestram, que est [s 1Kb] in Domino Iesu, et dilectionem in omnes sanctos, non cesso gratias agens pro uobis, memoriam uestri faciens in orationibus meis: ut Deus Domini nostri [t 1Kb] Iesu Christi, Pater glorie, det uobis spiritum sapientie  et reuelationis in agnitione eius, illuminatos oculos cordis uestri; ut sciatis que sit spes uocationis eius, [a 1Kb] et que diuitie glorie hereditatis eius in sanctis, et que sit supereminens magnitudo uirtutis eius [b 1Kb] in nobis, qui credidimus secundum operationem potentie uirtutis eius, quam operatus est in Christo, suscitans illum a mortuis, et constituens [c 1Kb] illum ad dexteram suam in celestibus supra omnem principatum, et potestatem, et uirtutem, et dominationem, et omne nomen quod nominatur non solum in hoc seculo, sed etiam in futuro; et omnia subiecit sub pedibus eius, et ipsum dedit caput [d 1Kb] supra omnem Ecclesiam, que est corpus ipsius et plenitudo eius, qui omnia in omnibus adimpletur .



CAP. III.

Dicant [e 1Kb] hic aduersarii ueritatis quando  omnipotens Pater uel secundum quam 978 naturam Filium suum super uniuersa prouexerit, uel cui substantie cuncta subiecerit. Deitas enim uerbi par in omnibus et consubstantialis est Patri, et sempiterne atque intemporaliter una eademque potentia est genitoris et geniti. Creator quippe omnium naturarum, quoniam per ipsum omnia facta sunt, et sine ipso factum est nichil , [f 1Kb] superior est omnibus que creauit, nec umquam Creatori suo non fuerunt subiecta que condidit: cui proprium et sempiternum est, nec aliunde quam de Patre, nec aliud esse quam Pater est. Huic si addita est potestas, si illustrata dignitas, si exaltata sublimitas, minor erat prouehente qui creuit, nec habebat diuitias eius nature cuius indiguit largitate. Sed talia  sentientem in societatem suam Arius rapit, cuius peruersitati multum hec suffragatur impietas, negans uerbo Dei humanam inesse naturam, ut dum humilitatem in Dei maiestate fastidit, aut [g 1Kb] falsam in Christo asserat imaginem corporis, aut omnes actiones eius passionesque corporeas, Deitatis potius fuisse dicat quam carnis. Quodlibet autem defendere audeat, prorsus insanum est: quia nec pietas fidei, nec ratio recipit sacramenti, ut aut aliquid passa sit Deitas, aut in ullo mentita sit ueritas. Impassibilis igitur Dei Filius, [h 1Kb] cui cum Patre et cum Spiritu sancto in una incommutabilis Trinitatis essentia, hoc quod est esse perpetuum est: in ea plenitudine temporis, que sempiterno consilio fuerat prestituta, et prophetica dictorum atque gestorum  significatione promissa, factus filius hominis non sue conuersione substantie, sed nostre assumptione nature, uenit querere et saluare quod perierat . uenit autem non locali accessu, nec motione corporea, tamquam presens futurus unde abfuisset, aut illinc recessurus unde uenisset; sed uenit per hoc quod erat uisibile et commune cernentibus declarandus, humanam scilicet carnem atque animam in uisceribus uirginis matris accipiens, ut manens in forma 979 Dei, [i 1Kb] turmam serui sibimet et similitudinem carnis peccati uniret, per quam non minueret diuina humanis, sed augeret humana diuinis.



CAP. Iu.

Talis enim erat omnium a primis ducta genitoribus causa mortalium, ut originali peccato  transeunte per posteros, nullus penam damnationis euaderet, nisi uerbum caro fieret, et habitaret in nobis , in ea scilicet natura que nostri et sanguinis esset et generis. Propter quod dicit Apostolus: Sicut per unius delictum in omnes homines in condemnationem, sic et per unius iustitiam in omnes homines ad iustificationem [i 1Kb] uite. Sicut enim per inobedientiam unius hominis peccatores constituti sunt multi, ita et per unius hominis obedientiam iusti constituentur multi . Et iterum: Quia enim per hominem mors, et per hominem resurrectio mortuorum. Et sicut in Adam omnes moriuntur, ita et in Christo omnes uiuificabuntur . Hi utique omnes, qui licet in Adam sint nati, in Christo tamen [k 1Kb] inueniuntur renati, habentes fidei testimonium,  et de iustificatione gratie, et de communione nature: quam qui susceptam ab unigenito Dei Filio in utero Dauidice uirginis diffitetur, ab omni sacramento Christiane religionis alienus est; et nec sponsum agnoscens, nec sponsam intelligens, nuptiali non potest interesse conuiuio. Caro enim Christi uelamen est uerbi, quo omnis [l 1Kb] qui ipsum integre confitetur induitur. Erubescens autem illud, et quasi indignum refutans, nullum ex eo habebit ornatum: ac licet se regio [m 1Kb] inserat festo, sacrisque se epulis importunus immisceat, discretionem tamen regis fallere improbus conuiua non poterit; sed, sicut ipse Dominus protestatus est, tolletur, et ligatis manibus et pedibus mittetur in tenebras exteriores, [n 1Kb] ubi erit fletus et stridor dentium . Unde quicumque in Christo non confitetur corpus humanum, nouerit se mysterio incarnationis indignum, nec eius sacramenti habere consortium, quod Apostolus predicat, dicens: Quia membra sumus corporis eius, de carne eius et de ossibus eius. Propter hoc relinquet homo patrem et matrem, et adherebit uxori sue, 980 et erunt duo in carne una. Et exponens quid per hoc [a 1Kb] significaretur, adiecit: Sacramentum hoc magnum est: ego autem dico in Christo et in Ecclesia . Ab ipso ergo principio generis humani [b 1Kb] omnibus hominibus Christus est denuntiatus in carne uenturus. [c 1Kb] In qua, sicut dictum est, Et erunt duo in carne una , utique duo sunt, Deus et homo, Christus et Ecclesia, que de sponsi carne prodiit, quando  ex latere Crucifixi manante sanguine et aqua, sacramentum redemptionis et regenerationis accepit. Ipsa est enim [d 1Kb] noue conditio nature, que in baptismate non indumento uere carnis, sed contagio damnate uetustatis exuitur, ut efficiatur homo corpus Christi, quia et [e 1Kb] Christus corpus est hominis.



CAP. u.

Unde non Deum tantum dicimus Christum, sicut heretici [f 1Kb] Manichei; nec hominem tantum, sicut heretici Photiniani; nec ita hominem, ut aliquid ei desit quod ad humanam certum est pertinere naturam, siue animam, siue mentem rationalem, siue carnem, [g 1Kb] que non de femina sumpta  sit, sed facta de uerbo in carnem conuerso atque mutato: que tria falsa et uana [h 1Kb] Apollinaristarum hereticorum tres partes uarias protulerunt. Nec dicimus quod beata uirgo Maria hominem sine Deitate conceperit, qui creatus a Spiritu sancto postea sit susceptus a uerbo, quod Nestorium predicantem merito iusteque damnauimus; sed dicimus Christum Dei Filium, Deum uerum, natum de Deo Patre sine ullo initio temporis, eumdemque hominem uerum, natum de matre homine certa plenitudine temporis; nec eius humanitatem, qua maior est Pater, minuere aliquid i 1Kb] eius nature, qua equalis est Patri. Hoc autem utrumque unus est Christus, qui uerissime dixit, et secundum Deum: Ego et Pater unum sumus ; et secundum hominem:  Pater maior me est . Hanc fidem, dilectissimi, ueram et indissolubilem, que sola ueros efficit Christianos, quamque, ut intelligimus et probamus, pio studio et laudabili amore defenditis, perseueranter tenete et constanter asserite. 981 Et quoniam oportet [i 1Kb] uos post diuinum auxilium etiam catholicorum principum gratiam promereri, humiliter ac sapienter exposcite ut petitioni nostre, qua plenariam indici synodum [k 1Kb] postulauimus, clementissimus imperator dignetur annuere: [l 1Kb] qua citius, adiuuante misericordia Dei, et sanis fortitudo augeatur, et morbidis, si curari acquiescant, medicina prestetur. [m 4Kb]



EPISTOLA [a 1Kb] LX. [b 1Kb] AD PULCHERIAM AUGUSTAM.



SYNOPSIS.

Per Eutychen fidei fundamenta concuti; aduersus quem concilium generale Pulcheria annitente celebrari cupit.

982 LEO episcopus [c 1Kb] PULCHERIAE Auguste.

Gaudere me plurimum et exsultare in Domino pietatis tue scripta fecerunt, quibus euidenter ostenditur quantum catholicam diligas fidem, et quantum hereticum detesteris errorem. Heresis quippe est nimis impia et [d 1Kb] Euangelio ueritatis inimica, que non portionem aliquam ledere, sed ipsa Christiane religionis conatur fundamenta conuellere, negans sempiterni Patris Filium sempiternum de utero  beate uirginis matris ueram carnem nostre sumpsisse nature, et eos damnatione percellens, qui ab euangelica et apostolica fide nullo deduci errore potuerunt, illudque frustra pretendens quod Nicene synodi fidem teneat, cuius eum esse constat alienum, gloriosissima Augusta. Unde quia non deserit Ecclesiam suam diuina protectio, dicente Domino: Ecce ego uobiscum sum omnibus diebus usque ad consummationem 983 seculi ; eodemque opere [e 1Kb] et tempore spiritus Dei et clementie uestre sollicitudinem et curam nostri cordis accendit, ut de remediis procurandis eadem utrique cuperemus: que prius [f 1Kb] poposci, nunc quoque instantius peto, maiore utens fiducia deprecandi, posteaquam presidium uenerande exhortationis accepi. [g 1Kb] Spero  autem affuturam misericordiam Dei, ut cooperante clementia uestra, pestiferi erroris possit morbus auferri: ut quidquid, ipso inspirante atque auxiliante, potuerit salubriter fieri, cum uestre fidei laude peragatur: quoniam [h 1Kb] res [i 1Kb] humane aliter tute esse non possunt, nisi que ad diuinam confessionem pertinent, et regia et sacerdotalis defendat auctoritas.  Data decimo sexto kalendas Aprilis, ualentiniano Augusto septies, et Auieno, u. cl. consulibus [i 1Kb] .



EPISTOLA [k 1Kb] LXI. [l 1Kb] AD MARTINUM ET FAUSTUM PRESBYTEROS.



[m 1Kb] SYNOPSIS.

I. De litteris ad eos scriptis monet.--- II. Hortatur ut fidei causam adiuuent, iisque sollicitudinem suam spondet.

LEO episcopus, [n 1Kb] MARTINO, et FAUSTO presbyteris et archimandritis.



CAP. I.

Bonorum operum et spiritalium studiorum Deum auctorem esse non dubium est; qui quorum incitat mentes, adiuuat actiones. Quod nobis presenti experimento 984 euidenter apparuit. Siquidem inter discretarum spatia longinqua regionum, unum sumpserunt corda nostra consilium, ut quod a  nobis desiderabatis, eo uobis tempore quo epistole uestre [o 1Kb] mittebantur occurrerit, si tamen dilectioni uestre tradi [p 1Kb] scripta nostra potuere, que non solum apostolice sedis auctoritate, sed etiam sancte synodi, que ad nos frequens conuenerat, unanimitate directa sunt, ut in his quantam curam totius Ecclesie habeamus appareat; hortando scilicet omnium fidelium mentes et clementissimorum principum presidia ad defensionem fidei postulando: [q 1Kb] quorum pios et catholicos animos non diffidimus opem atque auctoritatem suam iustis petitionibus prestituros; quo citius, auxiliante Domino, perniciosa heresis, et dudum sanctorum Patrum auctoritate damnata, que nuper Ephesi male adiuta est, auferatur.



CAP. II.

Interim uero det operam, quantum  fieri potest, uestra dilectio ut omnibus Ecclesie filiis innotescat [r 1Kb] quid contra impium sensum secundum doctrinam euangelicam et apostolicam predicemus. Quia licet plene, que semper fuisset atque esset catholicorum sententia scripserimus, tamen nunc quoque ad confirmandas omnium mentes non parum exhortationis [s 1Kb] addidimus. Memor enim sum me  [a 1Kb] sub illius nomine Ecclesie presidere, cuius a Domino Iesu Christo est glorificata confessio, et cuius fides omnes quidem hereses destruit, sed maxime impietatem presentis erroris expugnat; et intelligo mihi [b 1Kb] aliud non licere quam ut omnes conatus meos ei cause in qua uniuersalis Ecclesie salus infestatur impendam. Ne autem aliqua negligentie occasione  scripta nostra ad uos non potuerint peruenire, [c 1Kb] exemplaria eorumdem 985 nunc mittenda credidimus: ut nullo modo fidei quam defendimus predicatio uestre notitie subtrahatur. Data decimo sexto 986 kalendas Aprilis, ualentiniano Augusto septies et Auieno, u. cl. consulibus [d 1Kb] .





EPISTOLA [e 1Kb] LXII. [f 1Kb] THEODOSII IMPERATORUS AD uALENTINIANUM AUGUSTUM, Qua respondet epistole Lu. 
[1Kb]

Domino meo uALENTINIANO [g 1Kb] Augusto THEODOSIUS.


Et [h 1Kb] Rome peruenisse tuam mansuetudinem, et petitionem oblatam a Leone reuerendissimo patriarcha, [i 1Kb] in ipso litterarum textu a tua maiestate significatum  est. Et de tua quidem incolumi [i 1Kb] in Romana urbe reuersione gratias competentes diuine maiestati reddimus, domine sanctissime fili et uenerabilis imperator. De his autem que dixit memoratus reuerendissimus uir indicatum est ad eumdem [k 1Kb] latius atque plenius, sicut arbitrati sumus, 988 et cognouit nos in nulla parte a paterna religione et maiorum traditione resiliisse. Nihil enim aliud uolumus quam sacramenta paterna per successionem nobis tradita inuiolabiliter [l 1Kb] custodiri. Propter hanc igitur causam, [m 1Kb] quoniam quosdam cognouimus sanctissimas Ecclesias nocibili nouitate turbare, synodum decreuimus Ephesi fieri. In presentia quippe reuerendissimorum episcoporum, cum multa libertate ac integra ueritate et indigni sacerdotio remoti sunt, et qui iudicati  sunt esse digni suscepti sunt. Nihil igitur ab his contrarium [n 1Kb] regule fidei aut iustitie factum esse  cognouimus. Omnis igitur contentio sacro iudicio examinata est. Flauianus autem, qui reus inuentus est lesibilis nouitatis, [a 1Kb] debitum recepit. Et hoc remoto omnis pax et omnis concordia regnat in Ecclesiis, et nichil aliud quam ueritas uiget.

.


, ,  . , , . , , , , [1 40Kb] , 987 , . , , , , . , , . , ,  , .  , , . . , , , , , .






EPISTOLA [b 1Kb] LXIII. EIUSDEM THEODOSII AD GALLAM PLACIDIAM AUGUSTAM, Qua respondet epistole LuI. 
[1Kb]

990 Domine mee PLACIDIAE uenerabili Auguste THEODOSIUS.


Ex litteris tue mansuetudinis nostra cognouit [c 1Kb] eternitas quid reuerendissimus patriarcha Leo a tua eternitate poposcerit. His itaque litteris indicamus  quoniam de his que dicta sunt a reuerendissimo episcopo plenius atque apertius [d 1Kb] sepius scriptum est: ex quibus sine dubitatione manifestum est nichil nos preter paternam fidem, aut dogmata diuina, uel definitiones reuerendissimorum, qui tam sub diue memorie Constantino in Nicea ciuitate, quam dudum nostro precepto in Epheso congregati sunt, definisse, aut decreuisse, aut intellexisse; sed hoc solum in Epheso constitui iussimus, ut omnes qui nocibili lesione Ecclesias sanctas turbauerunt, digne remouerentur. Hec sunt que non ad refragationem, sed ad concordiam et purum uinculum adorande religionis a reuerendissimis [e 1Kb] Patribus sunt decreta. Flauianus autem, princeps contentionis huius, sacra sententia ab ecclesiasticis rebus expulsus est. Hec igitur sciens  tua mansuetudo, domina sacratissima mater et uenerabilis Augusta, nichil nos aliquando contrarium a tradita fide sentire, sicut a quibusdam dicitur, [f 1Kb] suspicemini aut cogitetis.

, , 989 .


, .  , , , , , , [1 14Kb] , [2 8Kb] , , , . , , , , . , , , , . ,  . , , , , , , , .






EPISTOLA [g 1Kb] LXIu. EIUSDEM THEODOSII AD LICINIAM EUDOXIAM, Qua respondet epistole LuII. 
[1Kb]

992 Domine mee EUDOXIAE uenerabili Auguste THEODOSIUS.


Semper equidem [h 1Kb] tui desiderii litteris delectamur, [i 1Kb] et has tota anime suauitate complectimur, et omnibus tuis petitionibus consueuimus gratanter  annuere, domina, [i 1Kb] sacratissima filia, uenerabilis Augusta; sed de presenti causa, hoc est de Flauiano qui fuit episcopus, que in hac causa subsecuta sint, reuerendissimo archiepiscopo Leoni perfecte nostra  mansuetudo significauit. Tue uero dulcedini hoc solum approbauimus intimandum, quia memoratus Flauianus [a 1Kb] sacro iudicio [b 1Kb] ab humanis rebus ablatus est, quatenus totius dubietatis contentio a sacris remoueretur Ecclesiis; [c 1Kb] et nichil ulterius post hec definire possibile est, cum iam ista semel decisa sint.

991 , .


,  , , , , , ,  [pro ] , [1 14Kb] .






993 EPISTOLA [d 2Kb] LXu, seu [e 1Kb] PRECES MISSAE AB UNIuERSIS COMPROuINCIALIBUS EPISCOPIS METROPOLIS ARELATENSIS AD S. LEONEM PAPAM. 



SYNOPSIS.

I. Premissis nonnullis de Rauennii electione ac moribus, antiqua Ecclesie Arelatensis priuilegia a Leone redintegrari postulant.---II. Eadem ex uariis huius Ecclesie prerogatiuis confirmant, ac presertim ex S. Trophimi in Gallias aduentu.---III. Ciuilia Arelatensium iura ac priuilegia  imperatorum commemorant,---Iu. uariis officiorum testimoniis Leonem demulcent.



CAP. I.

Memores quantum honoris et reuerentie, beatissime sedi apostolice, cui uos Dominus noster iehsu Christus pro meritis sanctitatis uoluit presidere, semper debitum fuerit, semperque debeatur, ordinationem qua sanctus frater et cepiscopus noster Rauennius in ciuitate Arelate post transitum beate recordationis Hilarii episcopi, concordantibus omnium uotis, ad summum pontificium, Domino fauente, prouectus est, missis continuo [f 1Kb] litteris apostolatui uestro indicare curauimus. Quibus a beatitudine uestra, tanta dignatione et caritate fuisse responsum, immensas gratias agimus, etsi tantas, quantas debemus, referre non possumus. Notum  994 licet nobis ante iam fuerit predictum sanctum fratrem et cepiscopum nostrum maxime [g 1Kb] corone uestre [h 1Kb] gratiam morum suorum mansuetudine et sanctitate meruisse, perceptis nunc tamen beatitudinis uestre litteris, quanta eum caritate complectamini euidenter agnouimus. Unde premissis officiis que apostolatui uestro iure debentur, suggestionem nostram, que iustitie partibus fungitur, audiendam a corona uestra minime dubitamus:  quippe cum non aliqua noua institui, sed prisca per uos optamus et antiqua reparari. Nec enim iustum est ut honorem [i 1Kb] eius quem, ut probauimus, impense diligitis, illa res minuat, [i 1Kb] qua pietatem uestram alter offendit. Et sane manifestum est Ecclesie Arelatensi diuine gratie fauorem adesse, cui talem habere contigit sacerdotem per quem priuilegia dignitatis antique, que dolebat sibi [k 1Kb] pro tempore diminuta, gauderet in perpetuum recentioribus apostolice sedis auctoritatibus reformata.



CAP. II.

Omnibus etenim regionibus Gallicanis [l 1Kb] notum est, sed nec sacrosancte Ecclesie Romane habetur incognitum, quod prima intra Gallias Arelatensis ciuitas missum a beatissimo Petro apostolo sanctum Trophimum habere meruit sacerdotem, et  exinde aliis paulatim regionibus Galliarum [a 1Kb] bonum fidei et religionis infusum; priusque alia loca ab hoc riuo fidei quem ad nos apostolice institutionis fluenta miserunt, meruisse manifestum est sacerdotem, quam uiennensis ciuitas, que sibi nunc impudenter ac notabiliter primatus exposcit indebitos. Iure enim ac merito ea urbs semper apicem sancte dignitatis obtinuit, que in sancto Trophimo primitias 995 nostre religionis prima suscepit, ac postea intra Gallias hoc quod diuino munere fuerat consecuta, studio doctrine salutaris effudit. Cuius honoris obtentu Ecclesiam Arelatensem omnes decessores predecessoresque nostri uelut matrem debito semper honore coluerunt, tenentesque traditionem [b 1Kb] totam ab hac sibi [c 1Kb] ciuitates nostre sede episcopos postularunt.  Ab huius Ecclesie sacerdote tam decessores nostros quam nos ipsos constat in summum sacerdotium, donante Domino, consecratos. Quam quidem antiquitatem sequentes predecessores beatitudinis uestre, hoc quod erga priuilegia Arelatensis Ecclesie institutio uetusta tradiderat, promulgatis  uel sancte memorie Cyrilli, que  nostris sensibus tota concordat, uniuersis fratribus innotescat: ut [a 1Kb] certiores effecti contra eos qui incarnationem Domini prauis persuasionibus estimant temerandam, spirituali se uirtute premuniant. Habes probabilem facultatem, qua cunctis Ecclesiis et Deo nostro episcopatus tui possis commendare primordia, si hec ita, ut credimus atque mandauimus, impleueris, frater carissime. Que autem committenda [b 2Kb] litteris non fuerunt, cum predictorum filiorum nostrorum insinuatione didiceris, Domini fretus auxilio efficaciter, 1002 ut diximus, ac laudabiliter exsequeris. Deus te incolumem custodiat, frater carissime. Data III non. Maii, gloriosissimo ualentiniano Aug. uII et Auieno u. c. conss.





1003 EPISTOLA [c 1Kb] LXuIII. [d 1Kb] CERETII, SALONII ET uERANI, EPISCOPORUM GALLORUM, AD S. LEONEM PAPAM. 



[e 1Kb] SYNOPSIS.

I. Pro accepta eius ad Flauianum epistola gratias agunt, quam et per omnes Ecclesias asserunt celebrari.---II. Illius exemplar a se descriptum mittunt, a Leone corrigendum ac remittendum.

Domino sancto, beatissimo patri et [f 1Kb] apostolica sede  dignissimo pape LEONI CERETIUS, SALONIUS et uERANUS.



CAP. I.

Recensita epistola beatitudinis uestre, quam de fidei instructione conscriptam ad Constantinopolitanum episcopum destirastis, dignum esse censuimus ut [g 1Kb] tante doctrine obertate ditati debitas gratias saltem oblato litterarum officio redderemus. Paterne siquidem erga nos pietatis uestre sollicitudinem comprobantes, anticipationi curationis uestre hoc nos magis obnoxios confitemur, quod remediorum beneficia ante malorum experimenta cognouimus. Scientes namque pene sera esse remedia que adactis iam uulneribus apponuntur, ut apostolicis illis munitionibus induamur, prouide pietatis uocibus [h 1Kb] premonetis. Agnoscimus plane, beatissime  papa, qua ad nos interiora pectoris uestri peculiari affectione transmiseritis, quorum incolumitati aliorum curatione succurritis; et dum ex aliorum precordiis infusa antiqui serpentis uenena 1004 producitis, quasi in quadam caritatis specula constituti, apostolica [i 1Kb] illa cura ac sollicitudine conclamatis, ne  inopinantibus improuisus hostis adueniat, ne uulneri locum prebeat incauta securitas, domine sancte, beatissime pater, et apostolica sede dignissime papa. Magna preterea et ineffabili quadam nos peculiares tui gratulatione succrescimus, quod illa specialis doctrine uestre pagina ita per omnium Ecclesiarum conuenticula celebratur, ut uere consona omnium sententia declaretur, merito illic principatum sedis apostolice constitutum, unde adhuc apostolici spiritus oracula reserentur.



CAP. II.

Idcirco si dignanter admittitis, deprecamur ut opus et presentibus et futuris temporibus profuturum, quod nos asseruandi studio foliis mandare curauimus, sanctitas uestra percurrere, et si quid [a 1Kb] librarii errore defuerit, emendare dignetur;  uel, si salutarem lecturis omnibus paginam aliquo studii uestri accumulastis augmento, idipsum addi libello huic sollicita pietate iubeatis: ut non solum plures sancti episcopi fratres nostri per Gallias, uerum etiam multi ex laicis filii uestri, qui epistolam istam magnopere pro ueritatis manifestatione desiderant, remissam ad nos, et sancta manu uestra emendatam transcribere, legere et tenere mereantur. [b 1Kb] In rem missos, si dignum ducitis, redire mox cupimus: ut quia incolumitas uestra exsultatio et salus nostra est, citius ad nos relatu desiderabili salutis uestre gaudia recurrant. Et alia manu: Memorem coronam uestram humilitatis nostre Christus Dominus longeua etate conseruet, domine sancte beatissime pater, et apostolica sede dignissime Papa.

 Ceretius susceptus uester apostolatum uestrum saluto, commendans me orationibus uestris.

1005 Salonius uenerator uester, apostolatum uestrum in Domino saluto, orationum uestrarum subsidia deposcens.

 ueranus cultor uestri apostolatus, beatitudinem uestram saluto, et ut pro me oretis peto.



EPISTOLA [c 1Kb] LXIX. [d 1Kb] AD THEODOSIUM AUGUSTUM.



[e 1Kb] SYNOPSIS.

I. Consensum suum ad ordinationem Anatolii CP. suspendit; professionem fidei exigit. ---II. Petit ut idem hereticorum communionem abdicet, communi fidei subscribat. Legatos mittit. Synodum postulat intra Italiam fieri.

LEO episcopus THEODOSIO [f 1Kb] semper Augusto.



CAP. I.

[g 1Kb] Omnibus quidem uestre pietatis epistolis, inter eas sollicitudines quas pro fide patimur, spem securitatis nobis maximam prestitistis, Nicenum commendando concilium: adeo ut ab illo, sicut sepe iam scribitis, non patiamini sacerdotes Domini  deuiare. Sed ne aliquid in preiudicium catholice defensionis uiderer egisse, de ordinatione eius, qui Constantinopolitane cepit Ecclesie presidere, nichil interim in alterutram [h 1Kb] partem temere rescribendum putaui, non dilectionem negans, sed manifestationem catholice ueritatis exspectans. Quod equanimiter ferat, 1006 obsecro, uestra clementia: ut cum talem se erga fidem catholicam qualem cupimus approbarit, de sinceritate ipsius [i 1Kb] et copiosius et securius gaudeamus. Ne uero aliqua illum de nostro animo mordeat sinistra suspicio, occasionem totius difficultatis amoueo, nec aliquid exigo quod aut arduum uideatur aut [i 1Kb] dubium; sed ad id quod nullus catholicorum refutet inuito. Noti enim sunt per uniuersum mundum atque manifesti, qui ante nos, siue  Greca, siue Latina lingua in catholice ueritatis predicatione fulserunt, ad quorum [k 1Kb] scientiam atque doctrinam quidam etiam nostre etatis accedunt, de quorum scriptis par et multiplex profertur instructio. Que sicut Nestorianam heresim destruxit, ita  etiam hunc, qui nunc [a 1Kb] repullulat, abscidit errorem. Relegat itaque sollicite que a sanctis Patribus incarnationis Dominice fides fuerit custodita, semperque similiter predicata, et cum sancte memorie Cyrilli Alexandrini episcopi [b 1Kb] epistolam  precedentium sensui perspexerit consonantem; Ephesine etiam synodi gesta recenseat, quibus contra Nestorii impietatem, a sancte memorie Cyrillo inserta et allegata sunt de incarnatione Domini catholicorum testimonia sacerdotum. Non aspernetur etiam meam epistolam recensere, quam pietati Patrum per omnia concordare reperiet.  Cumque a se hoc quod eidem profuturum sit expeti desiderarique cognouerit, catholicorum sententiis toto corde consentiat: 1007 ita ut sinceram [d 1Kb] communis fidei professionem, absolutissima subscriptione, coram omni clero et uniuersa plebe declaret, apostolice sedi et uniuersis Domini sacerdotibus atque Ecclesiis publicandam: ut pacificato per unam fidem mundo, [e 1Kb] possimus omnes dicere, quod angeli, nato de Maria uirgine Saluatore, cecinerunt: Gloria in excelsis Deo, et in terra pax hominibus bone uoluntatis .



CAP. II.

Quia uero et nos et beati Patres nostri, quorum doctrinam et ueneramur et sequimur, in unius fidei concordia sumus, sicut prouinciarum omnium protestantur antistites, agat clementie  uestre deuotissima fides, ut quam primum ad nos Constantinopolitani episcopi, qualia [f 1Kb] debent, probati et catholici sacerdotis scripta perueniant, aperte  scilicet atque [g 1Kb] dilucide protestantia quod si quis de incarnatione uerbi Dei aliud aliquid credat aut asserat, quam catholicorum omnium et mea professio protestatur, hunc a sua communione secernat, [h 1Kb] ut ei fraternam in Christo caritatem merito possimus impendere. Ut autem salubribus [i 1Kb] curis uelocior pleniorque, auxiliante Domino per uestre clementie fidem prestetur effectus, ad pietatem uestram fratres et cepiscopos [i 1Kb] meos, Abundium et Asterium, sed et Basilium et Senatorem, presbyteros, quorum mihi deuotio est probata, direxi, per quos, [k 1Kb] que nostre forma sit fidei, manifestatis instructionibus quas misimus possitis dignanter agnoscere: ut si Constantinopolitanus antistes in eamdem confessionem toto corde consentit, securi, ut dignum est, de ecclesiastica  pace letemur, neque aliquid residere uideatur ambiguum, 1008 [l 1Kb] unde superfluis forsitan suspicionibus laboremus. Sin uero aliqui a puritate nostre fidei atque Patrum auctoritate dissentiunt, concilium uniuersale intra Italiam, sicut [m 1Kb] synodus que ob hanc causam Rome conuenerat, mecum petiit, clementia uestra concedat: ut in unum conuenientibus [n 1Kb] omnibus his qui aut ignorantia aut [o 1Kb] terrore prolapsi sunt, correctionis remediis consulatur, nec cuiquam ultra sit liberum ita [p 1Kb] Nicene synodi facere mentionem, ut eius inueniatur esse fidei contrarius: quoniam et uniuerse Ecclesie et uestro [q 1Kb] hoc imperio profuturum est, si unus Deus, una fides [r 1Kb] et unum sacramentum salutis humane, una totius mundi confessione teneatur. Data [s 1Kb] decimo septimo kalendas  Augusti, ualentiniano septies et Auieno u. c. consulibus.



1009 EPISTOLA [a 1Kb] LXX. [b 1Kb] AD PULCHERIAM AUGUSTAM.



[c 1Kb] SYNOPSIS.

Anatolii professionem fidei se exspectare. Legatos a se missos in Orientem. Per concilium generale remouenda esse omnia scandala.

LEO episcopus PULCHERIAE Auguste.

Gaudeo fidei clementie uestre, quod religiosum studium dignanter impenditis ut pax ecclesiastica renouetur, que quorumdam dissensionibus [d 1Kb] uidetur esse turbata. Debetur enim hoc uestre specialiter glorie, ut ablatis omnibus scandalis que contra catholicam fidem inimicus [e 1Kb] excitauerat, una eademque sit per totum mundum confessio ueritatis, que facilius certiusque reparabitur, si prauorum sensuum  nulla semina, nulla uestigia relinquantur. Quod tamen mearum partium est, preterire non debeo, ut scilicet quid de incarnatione Filii Dei a Constantinopolitano episcopo teneatur agnoscam; presertim [f 1Kb] cum ordinationem ipsius dura precesserint, taliaque ad nos debuerit scripta dirigere, que illum a contagione huius qui nuper emersit erroris alienum euidenter ostenderent. 1010 [g 1Kb] Optans itaque securam cum eo habere concordiam, gratiamque illi fraterne caritatis impendere, scribere ei interim distuli; non dilectionem negans, sed manifestationem catholice ueritatis exspectans. Simplex enim est absolutumque quod posco, ut remoto longarum [h 1Kb] disputationum labore, sancte memorie Cyrilli Alexandrini episcopi epistole, quam ipse ad Nestorium  miserat, acquiescat; in qua et errorem Nestorii arguit, et fidem Nicene definitionis exposuit; [i 2Kb] uel epistole mee que ad sancte recordationis Flauianum episcopum est directa, consentiat. Quibus [i 1Kb] uigilanter inspectis, Constantinopolitanus antistes repudiandum sibi, [k 1Kb] quod ausa est contra puram et singularem fidem imperita insipientia definire, incunctanter agnoscat: quia et mea et sanctorum Patrum de incarnatione Domini concors per omnia et una confessio est. Quam si quis existimauerit non sequendam, ipse se a compage catholice unitatis [l 1Kb] abscidit; cum tamen nos ut in integrum omnia reuocentur optemus. Ad effectum uero salubrium dispositionum uelocius obtinendum, fratres et cepiscopos meos [m 1Kb] Abundium et Asterium, sed et  Basilium et Senatorem presbyteros probatissimos uiros misi, qui clementie uestre formam fidei quam secundum doctrinam uenerabilium Patrum predicamus offerrent, et remotis circumlocutionibus quibus obscurari ueritas solet, 1011 quid de incarnatione Filii Dei a totius [n 1Kb] orbis probatis sacerdotibus defensum fuisset ostenderent: quos post diuinam gratiam sancto uestre pietatis auxilio dignum est adiuuari, ne in totius Ecclesie perturbationem imprudens procedat [o 1Kb] intentio: cum correctione adhibita omnes oporteat in unius confessionis redire [p 1Kb] concordiam. A qua si forsitan ab aliquibus discrepatur, uniuersale concilium sacerdotum haberi intra Italiam, clementia uestra [q 1Kb] annitente, iubeatur: quo remota arte fallendi, tandem pateat quid altiore tractatu aut cerceri  debeat aut sanari. Data [a 1Kb] XuII kalendas Augusti, ualentiniano Augusto septies, et Auieno u. c. consulibus.



EPISTOLA [b 1Kb] LXXI. [c 1Kb] AD ARCHIMANDRITAS CONSTANTINOPOLITANOS.



SYNOPSIS.

De silentio Anatolii et ordinatorum eius circa errorum abdicationem conqueritur. De missis legatis pro causa fidei certiores eos facit.

LEO episcopus FAUSTO, [d 1Kb] MARTINO, PETRO, MANUELI, IOB, ANTIOCHO, [e 1Kb] ABRAHAMIO, THEODORO, PIENTIO, EUSEBIO, HELPIDIO, PAULO, ASTERIO et CHAROSO presbyteris et archimandritis, et IACOBO diacono et archimandrite.

1012 Causa fidei in qua salus Christiana consistit,  multa me sollicitudine laborare compellit metuentem ne [f 1Kb] improbitas que in suis fuerat amputanda principiis, processu temporis et [g 1Kb] pertinacior fiat et latior. Nam cum clementissimus imperator talia ad nos scripta direxerit quibus solicitudinem suam pro pace uniuersalis Ecclesie demonstraret, ipse Constantinopolitanus episcopus, et hi qui eumdem [h 1Kb] consecrarunt, preter id quod ad ordinationem noui antistitis pertinebat, nichil nobis de compressis uel abdicatis erroribus indicarunt; quasi in illa Ecclesia  nullum scandalum, nulla exstitisset offensio, aut non hinc precipue fuerit ordinati meritum demonstrandum, si aliena a se, que catholicorum sensibus sunt aduersa, docuisset. Ne ergo, quod inter longinquas regiones accidere solet, in nimias dilationes [i 1Kb] tenderet ueritatis examen, fratres et cepiscopos nostros [i 1Kb] Abundium, et Asterium, sed et Basilium, et Senatorem presbyteros, probatissimos uiros, ad piissimum principem cum sufficienti paternarum [k 1Kb] auctoritatum instructione direximus. Quos in omnibus, fratres karissimi, [l 1Kb] diligentia ac sollicitudine uestra cupimus adiuuari, ut impietas, que cecis ausibus in exitialia abrupta processit, simplices quosque decipiendi ulterius non habeat potestatem; cum aptiore medicina etiam illis cupiamus per  correctionis remedia subueniri, qui aut imperitia sunt lapsi, [m 1Kb] aut terrore traducti. Et ideo uos, qui iustificamini per fidem, 1013 [n 1Kb] quia catholicam diligitis ueritatem, et de singulari sacramento salutis humane per Spiritum sanctum estis edocti, collaborate nobiscum, et quanta potestis deuotione [o 1Kb] satagite ut, falsitate destructa et fidei soliditate 1014 defensa, secura per totum mundum Dei pace [p 1Kb] potiamur. Data [q 1Kb] XuI kal. Augusti, ualentiniano Augusto septies, et Auieno u. c. consulibus.





ADMONITIO IN EPISTOLAM SEQUENTEM. 


 1. Quesnellus sequentem epistolam chronica nota expertem collocauit primo loco inter epistolas anni 451, post epistolam 75, ad eumdem Faustum scriptam uI idus Nouembris an. 450. At epistola 75 exarata fuit, cum propitio Domino multum catholicorum est aucta libertas, nimirum post Theodosii mortem, qui Eutychianis  patrocinabatur. Epistola uero nunc subiicienda scripta fuit, cum aliqua humana ratio seu metus aliquis ab aperta ueritatis defensione poterat cohibere: unde pontifex Fausto animum acuens, Exhortor, inquit, tuam beatitudinem, ut non confundaris de Euangelio generationis Domini Iesu Christi; quod uiuum adhuc Theodosium presumit. Hinc ante Theodosii mortem, que incidit exeunte Iulio anni 450, uel saltem ante mortis eius notitiam, que ad Leonem peruenit antequam scriberet uI idus Nouembris epistolam 75, sequentes littere date uidentur.

2. In collectione Chalcedonensi, ex qua una hanc epistolam habemus, describitur cap. 6 post Flauiani epistolam inter Leoninas 22, et ante epist. 28, datam idibus Iunii an. 449, ex quo sub hoc tempus lucubrata uideri potest. Cum uero Chalcedonensis collectionis auctor exactum temporum ordinem non usquequaque seruauerit, ut ex aliis documentis liquet, locus huic epistole in ea collectione tributus, cogere non debet: cum presertim prima epistole uerba, Gratum semper est mihi tuam alloqui caritatem, indicent iamdiu inter Leonem et Faustum intercessisse litterarum commercium, quod ab initio Eutychiane cause cepisse uidetur. Inter epistolas que ad nos peruenere, prima ad Faustum et ceteros archimandritas est epistola 32, data idibus Iunii an. 449. Dein alia ad eosdem, scilicet epist. 51, ex Romana synodo scripta idibus Octobris anni eiusdem; et hec est prima post latrocinium Ephesinum, quando Theodosio patrocinante Eutychianorum uis et impotentia innotuit. Post hanc sequitur epistola 61, ad Faustum et Martinum, exarata die 17 Martii an. 450. Cum in hac Leo memoret eorum litteras ad se transmissas eodem tempore quo ipse dederat epistolam 51, uti animaduertimus annot. 48  in epist. 59, exploratum uidetur has Fausti et Martini litteras tunc acceptas, fuisse primas post latrocinium Ephesinum, et epistolam 61 fuisse primam epistolam, quam ad eosdem misit post epistolam 51, ac propterea metuens ne hec epistola 51 ad eos forte peruenerit, hac prima occasione eius exemplum ipsi epistole 61 adiecit. Hinc sequens epistola 72, qua aliis Fausti posterioribus litteris per Parthenium directis S. pontifex respondet, ante epistolam 61 collocanda non fuit. Cum porro ex dictis uiuente Theodosio uel ante notitiam mortis eiusdem tradita fuerit, certus autem dies ac mensis ignorentur, in fine litterarum que uiuo Theodosio date fuerunt eam collocauimus, ita tamen ut affirmare solum possimus eam exaratam inter Martium et Nouembrem anni 450.

3. Originale Latinum huius epistole desiderari credimus: Latinus enim textus, quem ex mss. Latinis collectionis Chalcedonensis habemus, uersio uidetur ex interpretatione Greca: unde, preter nonnulla a Leonis stylo aliena, nota chronica abest, uti deest in omnibus epistolis eiusdem collectionis, que a Greco reddite fuerunt. Hinc primum locum tribuimus interpretationi Grece, que originalis uicem supplet.



EPISTOLA [a 1Kb] LXXII. AD FAUSTUM PRESBYTERUM.



SYNOPSIS.

Fidem eius laudat; ad solticitudinem hortatur.
[1Kb]

1016 Dilectissimo [b 1Kb] Fausto presbytero LEO episcopus.


Gratum semper est mihi tuam alloqui caritatem, et affectum salutationis exsoluere: quoniam [c 1Kb] et scio te probabilem et sincerissime fidei esse custodem, et qui non circumducitur omni uento doctrine, sed in fundamento prophetarum et apostolorum, qui Christus est, firme consistere: ut cum uenerit filius hominis in Diuinitate sua ad purgationem totius mundi, [d 1Kb] in electione reperiaris frumentum eternitatis, qui dignus thesaurizari possis in horreis. Susceptis itaque litteris per filium meum Parthenium, reciprocam salutationem exsoluens, exhortor tuam [e 1Kb] beatitudinem, fili carissime, ut non confundaris de Euangelio 1018 generationis Domini [f 1Kb] Iesu  Christi filii Dauid, filii Abraham secundum carnem: quoniam hec fides uincit mundum, quando quis credit quia Christus iehsu est Filius Dei. Si que uero fidei questiones inueniuntur, admonemus ut de his que ad communem utilitatem pertinent latius nobis scribas, libenter [g 1Kb] suscipientibus qui ista detulerint.

1015 .


, . [1 16Kb] , , , , . , . , , , , 1017  , , , , . , , , [2 9Kb] .






EPISTOLA [a 1Kb] LXXIII. [b 2Kb] uALENTINIANI ET MARCIANI [c 1Kb] AD ARCHIEPISCOPUM ROMAE LEONEM. De electione sua et de concilio celebrando. 
[1Kb]

uictores uALENTINIANUS et MARCIANUS gloriosi triumphatores, semper Augusti, LEONI reuerendissimo [d 1Kb] archiepiscopo gloriose ciuitatis Rome.


Ad hoc maximum imperium [e 1Kb] uenimus Dei prouidentia et electione senatus excellentissimi cuncteque militie. Unde [f 1Kb] pro reuerenda et catholica religione fidei Christianorum, cuius auxiliis uirtutem nostre potentie confidimus gubernari, tuam sanctitatem principatum in Episcopatu, diuine 1019 fidei possidentem, sacris litteris in principio iustum credimus alloquendam: inuitantes atque rogantes ut pro firmitate et statu nostri imperii eternam Diuinitatem tua sanctitas deprecetur, ut et tale propositum atque desiderium habeamus, quatenus omni impio errore sublato per celebrandam synodum, te auctore, maxima  pax circa omnes episcopos fidei catholice fiat, ab omni scelere pura et intemerata consistens. Actum Constantinopoli, [g 2Kb] consulatu uII domni ualentiniani Augusti PP., et Auieni. u. c.

, , , , .


[1 6Kb] , , , , , [2 9Kb] , 1020 , , , , , [3 9Kb] , ,  , [4 22Kb] , , , . , .




EPISTOLA [h 1Kb] LXXIu. [i 1Kb] AD MARTINUM PRESBYTERUM.



SYNOPSIS.

Quam bonum sit pro ueritate pati, cuius unitatem locorum spatia non scindunt. De legatis mentio.

LEO episcopus MARTINO presbytero.

Gratias agimus Deo, et multam fiduciam pie exsultationis [i 1Kb] accipimus, cum dilectionem tuam et catholicam fraternitatem ita spiritu fidei uigere cognoscimus, ut cordibus uestris nichil infirmitatis heretica possit inferre tentatio: ad quam diuinitus destruendam nec defuit, ut scitis, sollicitudo nostra, nec deerit, donec omnipotentis dextera Dei omnia diaboli arma confringat: cui ob hoc aliquid audere permittitur, ut a fidelibus Christi gloria maiore uincatur. Si quid autem aut difficultatum interuenit aut morarum,  cum equanimitate tolerandum est: quoniam ubi ueritas est magistra, numquam desunt diuina solatia, fratres karissimi. Quamuis ergo magna locorum interualla nos diuidant, unitate tamen fidei uobiscum sumus, et toto corde Iesum Christum Dominum nostrum uerum Deum et uerum hominem confitentes, nulla in uobis detrimenta perpetimur, cum de uestre professionis concordia gloriamur: tantum ut sit auxiliante Domino constantia perseuerans, dicente Apostolo: 1021 uobis enim [a 1Kb] donatum est pro Christo, non solum ut in eum credatis, sed etiam ut pro illo [b 1Kb] patiamini . Ad quam fortitudinem sanctarum mentium roborandam, fratres nostros atque legatos, quos pro apostolice fidei libertate direximus, et quos dudum apud uos  esse confidimus, plurimum credimus profuturos: cum totius actionis nostre didiceritis affectum, et curam uestram atque consilium [c 1Kb] pio operi iunxeritis. De qua re non necesse est nunc latius scribere, cum iam per supradictos sufficientes [d 1Kb] epistolas miserimus, quibus abundantissime omnis catholica fraternitas instruatur. Diuine erit uirtutis et gratie ut Dei Filius, qui naturam humani generis suam fecit, amplius quam [e 1Kb] uidemus aut sapimus, magnum pietatis sue asserat sacramentum , quod impia temeritas sibi quidem fraudauit, sed rectis cordibus auferre non potuit. Data [f 2Kb] idibus septembris, ualentiniano et Auieno u. c. consulibus.



EPISTOLA [g 1Kb] LXXu. [h 1Kb] AD FAUSTUM ET MARTINUM PRESBYTEROS.



SYNOPSIS.


I. Intolerabile esse scribit Occidentalibus episcopis, quod Ephesi contra fidem actum est. ---II. Antichristo militare tam Nestorium quam Eutychen; contra quos Ecclesia profitetur non unam naturam, sed unam se adorare personam.

1022 LEO FAUSTO et MARTINO presbyteris [i 1Kb] et archimandritis. PER MAXIMINUM comitem.



CAP I.

Omnes scribendi occasiones libenter  amplectens, alloqui dilectionem uestram sacerdotali affectione non desino: ut ex ipsa frequentia litterarum possitis agnoscere quantam curam Ecclesie uniuersalis habeamus, pro cuius piissima fide studiosius defendenda uestram quoque deuotionem oportet laborum nostrorum esse consortem. Nam et per fratres nostros episcopos atque presbyteros, quos pro Christiane religionis statu misimus, quosque dudum uobiscum esse confidimus, plenissime ex omni instructione quam dedimus potuistis aduertere quam intolerabile habeatur apud cunctos nostrarum partium sacerdotes, quod profana quorumdam insipientia contra sacramentum redemptionis humane inferre molita est. Et nunc per filium nostrum Maximinum comitem continuatim uos alloquiis  cohortamur, ut quia propitio [i 1Kb] Domino multum catholicorum est aucta libertas, [k 1Kb] assumatis constantiam spiritalem contra Antichristi precursores, dicente beato Ioanne: Omnis [l 1Kb] spiritus qui confitetur Iesum Christum in carne uenisse ex Deo est; et omnis spiritus qui soluit Iesum Christum ex Deo non est, et hic est Antichristus .



CAP. II.

Cui Nestorius et Eutyches sub diuersa quidem erroris specie, sed sub eodem spiritu falsitatis militare uoluerunt, cum catholica fides apostolicis [m 1Kb] atque euangelicis imbuta doctrinis utrumque detestetur, utrumque condemnet; que ex quo [n 1Kb] ceternum Patri uerbum caro factum est , quem credit Filium Dei, eumdem etiam filium hominis confitetur; et in uno uero Deo ac 1023 uero  homine Domino Iesu Christo non unam naturam, sed unam se profitetur adorare personam. In hac fide nobiscum inseparabiliter atque indifferenter uniti, state [o 1Kb] constanter et uiriliter agite; ac si que sunt more de his que poscimus ordinandis, per occasiones tamen, quas fidas gratia diuina prouiderit, litteris nos uestre dilectionis instruite. Quia multum solatii est, 1024 cum sollicitis animis  rerum desideratarum actio nuntiatur. uolumus autem ut he littere nostre, quas ad uestram dilectionem misimus, etiam ceteris catholicis innotescant: quo intelligant se quoque ad defensionem fidei [a 1Kb] hisce  nostris exhortationibus incitari. Data [b 1Kb] sexto idus Nouembris, ualentiniano Augusto septies et Auieno consulibus.





EPISTOLA [c 1Kb] LXXuI. [d 1Kb] MARCIANI IMPERATORIS AD ARCHIEPISCOPUM ROMAE LEONEM. 
[1Kb]

 [e 1Kb] Decimo kalendas Decembris Constantinopoli, domino nostro ualentiniano imperatore nostro piissimo septimum et Auieno clarissimis consulibus, sacre littere misse sunt a domino nostro Marciano perpetuo imperatore ad sanctissimum episcopum Leonem, quibus significabat eos qui ab eodem uiro reuerendissimo missi fuerant hilariter fuisse susceptos: quare cum omni alacritate eo se conferre dignetur, et synodum celebrare; uel, si hoc ei graue uidebitur, suis litteris significet ut, sacris litteris episcopis uocatis, in qua placuerit ciuitate, fidei conuenientia decernantur.

1025 LEONI reuerentissimo episcopo Ecclesie [f 1Kb] gloriosissime ciuitatis Rome, MARCIANUS.


De studio et [g 1Kb] oratione nostra sanctitas tua non dubitat: quoniam ueram Christianorum religionem et apostolicam fidem firmam uolumus permanere, et ab omni populo pia mente seruari. [h 1Kb] Denique securitatem nostre potentie ex recta religione et propitiatione Saluatoris nostri consistere non ambigimus. Quapropter reuerendissimos uiros quos ad nostram pietatem sanctitas tua direxit libenter et sicut decebat animo grato suscepimus. Superest ut si placuerit tue beatitudini in has partes aduenire et synodum celebrare, hoc facere religionis affectu dignetur: nostris utique desideriis uestra sanctitas satisfaciet, et sacre religioni que utilia sunt decernet.  Si uero hoc onerosum est ut tu ad has partes aduenias, hoc ipsum nobis propriis litteris tua sanctitas manifestet, quatenus in omnem Orientem et in ipsam Thraciam et Illyricum sacre nostre littere diligantur, ut ad quemdam definitum locum, ubi nobis placuerit, omnes sanctissimi episcopi debeant conuenire, et que Christianorum religioni atque catholice fidei prosint, sicut sanctitas tua secundum  ecclesiasticas regulas [a 1Kb] definiuit, sua dispositione declarent [b 1Kb] .

 , [1 9Kb] , , , , , , , , , .

1026 [2 9Kb] , .


, , , , . , , , , . , , , [3 6Kb] . , , , .  , . , , , , , , [4 26Kb] , ,  , , , .






EPISTOLA [c 1Kb] LXXuII PULCHERIAE AUGUSTAE [d 1Kb] AD SANCTISSIMUM ARCHIEPISCOPUM ROMAE LEONEM. 
[1Kb]

 1028 [e 1Kb] Misse sunt etiam [f 1Kb] diuine syllabe a diue memorie Pulcheria ad eumdem uirum sanctissimum, nuntiantes Deo amicissimum archiepiscopum Constantinopolitanum Anatolium, omni errore seposito, epistole nuper misse ad sancte memorie Flauianum absque ulla mora subscripsisse, et [g 1Kb] sustineri iam ut quedam synodus fieret in partibus Orientis; corpus uero eiusdem sancte memorie Flauiani Constantinopolim fuisse perductum, ut in basilica apostolorum sepeliretur. Episcopi etiam, qui unanimes erant sancte memorie Flauiano, [h 1Kb] et ad exsilium fuerant destinati, et hos reuocandos fore, ut ad recipiendas Ecclesias suas synodi sententiam sustinerent.

 1030 LEONI reuerendissimo episcopo Ecclesie gloriose ciuitatis Rome, PULCHERIA uenerabilissima Augusta.

Litteras tue beatitudinis [i 1Kb] cum decenti omni episcopo ueneratione suscepimus; per quas tuam fidem puram et talem cognouimus, qualis debet cum sanctitate sacro preberi templo. Ego uero similiter ac meus dominus tranquillissimus imperator, meus coniux, in eadem semper et mansimus et manemus, omnem prauitatem atque pollutionem et maleficium declinantes. Sanctissimus igitur gloriose Constantinopolis episcopus Anatolius in eadem fide permansit atque religione, et tuarum litterarum apostolicam confessionem complectitur, illo errore sublato qui ab aliquibus nunc ortus est, sicut ex eius quoque litteris clarius tua sanctitas agnoscere poterit; [i 1Kb] et epistole namque similiter catholice fidei, quam ad sancte  memorie Flauianum episcopum tua beatitudo direxit,  sine aliqua dilatione subscripsit. Et propterea tua reuerentia quocumque modo [a 1Kb] perspexerit, significare dignetur; ut omnes etiam totius Orientis episcopi, Thracie atque Illyrici, sicut etiam nostro domino piissimo imperatori meo coniugi placuit, in unam ciuitatem uelociter ab Orientalibus partibus ualeant conuenire; et illic facto concilio, et de catholica [b 1Kb] confessione, et de his episcopis qui ante hoc segregati sunt, sicut fides 1032 et Christiana pietas exigit, te auctore decernant. Super hec autem sciat tua sanctitas, quoniam precepto nostri domini et tranquillissimi principis mei coniugis [c 1Kb] in gloriosa ciuitate Constantinopoli sancte memorie episcopi Flauiani corpus allatum est, et in basilica Apostolorum, in qua consueuerunt precessores episcopi sepeliri, competenter  est positum. Et hos similiter episcopos, qui propter eamdem causam, quoniam cum sanctissimo Flauiano ad concordiam fidei catholice concurrerant, exsilio deportati sunt, reuerti [d 1Kb] , robore pragmatici sui precepit; quatenus per approbationem synodi, atque sententiam omnium episcoporum [e 1Kb] conuenientium, episcopatum et ecclesias proprias recipere decernantur [f 2Kb] .

 1027 [1 24Kb] , [2 31Kb] , , , [3 39Kb] . [4 8Kb] , , , [5 4Kb] , .

 1029 , .

, , , . , , . , [6 9Kb] , , , , . , , , ,  ,  , , , , , , , , , , , 1031 , , . , ,  , , , [1 10Kb] , , , , , [2 4Kb]  [3 15Kb] , , .




1033 EPISTOLA [g 1Kb] LXXuIII. [h 1Kb] AD MARCIANUM AUGUSTUM. Pro datis litteris et fide defensa gratias agit.


LEO episcopus MARCIANO semper Augusto.

[i 1Kb] Litteras pietatis uestre accepisse me gaudeo, et  ad significationem totius prosperitatis pertinere cognosco, [i 1Kb] cum sermones uestri initia pro fidei nos faciant 1034 integritate securos. Quantas itaque clementie uestre gratias referamus, non ex uerbis nostris, sed ex beneficiis uestris, que Ecclesie contulistis, agnoscite: non ambigentes qualem illum  retributorem in omnibus habeatis [a 1Kb] pro cuius tam pie estis religione solliciti; et qui uos, ut res ipsa demonstrat, ad hoc ut fides catholica ab insidiis inimicorum suorum defenderetur, elegit, [b 1Kb] gloriosissime. Hec me nunc breuiter per fratris mei Anatolii clericos pietas uestra [c 1Kb] scripsisse dignanter accipiat. Pleniora autem de omnibus que ad curam meam pro statu Ecclesiarum et concordia pertinent Domini sacerdotum, per legatos nostros [d 5Kb] scripta direximus. Data idibus Aprilis, 1035 [e 1Kb] Adelfio uiro clarissimo consule.



EPISTOLA [f 1Kb] LXXIX. [g 1Kb] AD PULCHERIAM AUGUSTAM.



[h 1Kb] SYNOPSIS.

I. De repressis eius auctoritate Nestorio  et Eutychete gratias agit.---II. De legatis adiutis, reductis ad sedes suas sacerdotibus, reuocatis in urbem Flauiani reliquiis, et lapsis, si subscribant fidei, recipiendis.---III. De Eusebio communione  sedis apostolice fruente, et Iuliano Censi; et de clericis CP. Flauiano fauentibus.

LEO episcopus urbis Rome, PULCHERIAE Auguste.



CAP. I.

Quod semper de sancta pietatis uestre mente presumpsimus, id plenissime experiendo cognouimus, Christianam fidem, quamuis diuersis prauorum appeteretur insidiis, uobis tamen presentibus et in defensionem eius a Domino preparatis, non posse turbari. Non enim Deus aut sue [i 1Kb] misericordie sacramentum, aut uestri laboris deserit meritum, quo dudum subdolum sancte religionis hostem ab ipsis uisceribus Ecclesie [i 1Kb] depulistis; cum heresim suam tueri impietas Nestoriana non potuit, quia non fefellit famulam et discipulam ueritatis, quantum simplicibus infunderetur ueneni per illa loquacis hominis  colorata mendacia. De quo uirtutum 1036 agone processit ut per sollicitudinem uestram ea [k 1Kb] que per Eutychen diabolus molitus est, non laterent,  et qui sibi singulas partes gemine impietatis elegerant, una catholice fidei uirtute procumberent. Secunda ergo hec uobis de perempto Eutychetis errore uictoria est; [a 1Kb] quem, si quid sani cordis habuisset, dudum in auctoribus suis perculsum olimque prostratum facile potuerat declinare, ne de sepultis cineribus rediuiua tentaret incendia commouere, ut in eorum transiret consortium, quorum secutus esset exemplum, gloriosissima Augusta. Libet igitur exsultare cum gaudio, et pro uestre clementie prosperitate digna Deo uota persoluere, qui tibi per omnes mundi partes in quibus Domini Euangelium predicatur [b 1Kb] duplicem iam et palmam contulit et coronam.



CAP. II.

Clementia igitur uestra cognoscat omnem Romanam Ecclesiam de uniuersis fidei uestre  operibus plurimum gratulari, siue quod legationem nostram pio per omnia iuuistis affectu, et quod sacerdotes catholicos, qui de ecclesiis suis iniusta [c 1Kb] fuerant eiecti sententia, reduxistis, siue quod reliquias sancte memorie Flauiani innocentis et catholici sacerdotis ad Ecclesiam cui bene prefuit fecistis [d 1Kb] cum honore debito reuocari. In quibus utique omnibus glorie uestre multiplicatur augmentum, dum et sanctos pro suis meritis ueneramini, et ab agro Dominico spinas et tribulos uultis [e 1Kb] auferri. Quosdam uero episcopos de his qui rebus impiis uidentur prebuisse consensum, reconciliationem poscere, et Catholicorum communionem desiderare, tam [f 3Kb] nostrorum  quam fratris et cepiscopi 1037 [g 1Kb] mei Anatolii, cui testimonium ferre dignamini, relatione cognouimus; quorum desideriis sic prebemus [h 1Kb] effectum, ut correctis, et que male sunt facta, propria subscriptione damnantibus, participata [i 1Kb] nostrorum quos misimus cura cum supradicto episcopo pacis gratia tribuatur: QUIA deuotionis utrumque est Christiane, ut et pertinaces ueritas iusta cerceat, et conuersos caritas non repellat.



CAP. III.

Quia uero nouimus, quantum pie sollicitudinis catholicis sacerdotibus mansuetudo uestra dignetur impendere, indicandum esse curauimus, fratrem et cepiscopum [i 1Kb] meum Eusebium nobiscum degere, et nostre communionis esse consortem, cuius commendamus Ecclesiam, quam dicitur uastare qui  illi iniuste asseritur [k 1Kb] subrogatus; illud etiam [l 1Kb] a tua pietate poscentes, quod uos spontaneo facere non dubitamus arbitrio, ut tam fratrem et cepiscopum meum Iulianum, quam Constantinopolitanos clericos, qui sancte memorie Flauiano fidelibus officiis adheserunt, ea qua debetis gratia [m 1Kb] foueatis. De omnibus uero pietatem uestram [n 1Kb] per nostros quid fieri aut ordinari deberet instruximus. Data idibus Aprilis, Adelfio uiro clarissimo consule.



1038 EPISTOLA [o 1Kb] LXXX. [p 1Kb] AD ANATOLIUM EPISCOPUM CONSTANTINOPOLITANUM. [q 1Kb] Prima pro pace.



SYNOPSIS
.

I. De fide  eius scriptis missis probata.---II. De his qui metu in heresim lapsi sunt, ut si conuersi fuerint recipiantur. ---III. De nominibus hereticorum ad sacrum altare non recitandis.---Iu. De commendatione [Al. commemoratione] Iuliani episcopi, uel eorum clericorum qui Flauiano episcopo in fide adheserunt.

LEO episcopus ANATOLIO episcopo.



CAP. I.

[a 1Kb] Gaudemus in Domino, et in dono gratie ipsius gloriamur, [b 1Kb] qui, sicut dilectionis tue [c 1Kb] litteris et fratrum nostrorum quos Constantinopolim miseramus relatione cognouimus, sequacem te euangelice eruditionis ostendit: ut per sacerdotis probabilem fidem merito presumamus quod tota Ecclesia eidem credita nec rugam cuiusquam sit erroris habitura nec maculam, dicente Apostolo: Despondi enim 1039 uos uni uiro uirginem castam exhibere  Christo . Illa est enim uirgo Ecclesia, sponsa unius uiri Christi, que nullo se patitur errore uitiari: ut per totum mundum una nobis sit unius caste communionis integritas, in qua societatem tue dilectionis amplectimur; et [d 1Kb] gestorum que sumpsimus, seriem necessariis, sicut oportuit, munitam subscriptionibus approbamus. Ut ergo inuicem dilectionis tue animus nostris confirmaretur alloquiis, filios nostros [e 1Kb] Casterium presbyterum, Patricium et Asclepiadem diaconos, qui ad nos tua scripta [f 1Kb] detulerunt, cum epistolis nostris post uenerabilem [g 1Kb] diem festi paschalis remisimus, indicantes nos, ut supra diximus, de Constantinopolitane Ecclesie pace gaudere, cui hanc curam semper impendimus, ut eam nulla uelimus hereticorum fraude uiolari.



CAP. II.


De fratribus uero quos et epistolis tuis et legatorum nostrorum relatione communionis nostre [h 1Kb] cupidos esse cognouimus, eo quod doleant se  contra potentiam contraque terrores non tenuisse [i 1Kb] constantiam, sed alieno sceleri prebuisse consensum, cum ita eos formido turbasset ut in damnationem catholici atque innocentis antistitis, et in receptionem detestabilis prauitatis trepido famularentur obsequio, illud quidem quod presentibus et agentibus [i 1Kb] nostris constitutum est approbamus, ut suarum interim Ecclesiarum essent communione contenti; sed cum legatis nostris quos misimus participata tecum sollicitudine uolumus disponatur, quatenus hi qui 1040 plenis satisfactionibus male gesta condemnant, et [k 1Kb] accusare se magis eligunt quam tueri, pacis et communionis nostre unitate letentur; ita ut digno prius anathemate que contra fidem catholicam sunt recepta damnentur. Aliter enim [l 1Kb] in Ecclesia  Dei, que corpus est Christi, nec [m 1Kb] rata sunt sacerdotia, nec uera sacrificia, nisi in nostre proprietate nature uerus nos Pontifex reconciliet, [n 1Kb] uerus immaculati Agni sanguis emundet. Qui licet in Patris sit dextera constitutus, in eadem tamen carne quam sumpsit ex uirgine sacramentum propitiationis exsequitur, dicente Apostolo: Christus iehsu, qui mortuus est, immo qui et resurrexit, qui est [o 1Kb] in dextera Dei, qui etiam interpellat pro nobis . Neque enim potest in aliquo benignitas nostra reprehendi, cum satisfacientes recipimus quos doluimus esse deceptos. Nec aspere igitur communionis nostre gratia deneganda est, nec temere largienda: quia SICUT PLENUM pietatis est oppressis caritatem Dominicam redhiberi, ita [p 1Kb] iustum est omnia perturbationis auctoribus  imputari.



CAP. III.

De nominibus autem [q 1Kb] Dioscori, Iuuenalis et Eustathii ad sacrum altare [r 1Kb] recitandis dilectionem  tuam hoc decet custodire, quod nostri ibidem constituti faciendum esse dixerunt, quodque honorande S. Flauiani memorie non repugnet, et a gratia tua Christiane plebis animos non auertat. Nam [a 1Kb] iniquum nimis est atque incongruum eos qui innocentes et catholicos sua persecutione uexarunt sanctorum 1041 nominibus sine discretione misceri; cum damnatam impietatem non deserentes [b 1Kb] ipsi se sua prauitate condemnent; quos conuenit, aut percelli pro perfidia, aut laborare pro uenia.



CAP. Iu.

Fratrem uero et cepiscopum [c 1Kb] nostrum Iulianum, et clericos qui sancte memorie Flauiano fidelibus officiis adheserunt, dilectioni quoque tue uolumus adherere: ut quem [d 1Kb] fidei sue meritis uiuere apud Deum nostrum nouimus, in te  sibi eum presentem esse cognoscant. Illud quoque dilectionem tuam nosse uolumus, fratrem et cepiscopum nostrum Eusebium, qui causa fidei multa discrimina laboresque tolerauit, nobiscum interim demorari et in nostra nunc communione persistere: cuius Ecclesiam tua sollicitudine uolumus esse defensam, [e 1Kb] ut nichil eodem absente depereat, et nullus ei in aliquo preiudicare presumat, donec cum litterarum nostrarum ad uos prosecutione perueniat. Et ut maior circa te uel nostra uel totius Christiane plebis affectio prouocetur, hoc quod ad dilectionem tuam scripsimus in omnium uolumus notitiam peruenire: ut qui Deo nostro [f 1Kb] deseruiunt de confirmata apud te pace sedis apostolice gratulentur. [g 1Kb] De ceteris uero causis atque personis dilectio tua litteris,  quas per nostros [h 1Kb] accipiet, plenius instruetur. Data [i 1Kb] idibus Aprilis, Adelfio uiro clarissimo consule.



1042 EPISTOLA [i 1Kb] LXXXI. [k 1Kb] AD IULIANUM EPISCOPUM.



SYNOPSIS.

Iulianum diu per Dioscori improbitatem  uexatum monet lapsos in communionem recipi non debere, nisi perfidia cum auctoribus damnata.

LEO episcopus IULIANO episcopo.

Litteras fraternitatis tue per filios nostros Constantinopolitanos clericos, nuntias tue salutis accepi; quibus te magnis tribulationibus grauatum fuisse significas: cum utique non defuerit materia sollicitudinis et laboris, que inter procaces catholice fidei aduersarios inherentem ueritati animum fatigarent; [l 1Kb] isque, ut scribis, fuerit animus ut per occasionem necessitatis et nobis te et patrie presentares. Quod uere futurum speraueram, ut apertius omnium hereticorum ambages tuo ore [m 1Kb] recognoscerem. Sed gratias  Deo, quod ita et incolumitas tua, et Ecclesie causa profecit, ut liberum tibi fuerit apud eos interim degere, quorum nobis probabilis consensus innotuit, sicut et fratris Anatolii scripta profitentur, et gesta que apud ipsum coram nostris sunt confecta demonstrant, frater carissime. Remeantibus ergo predictis, salutationis uicissitudinem reddo, et ut contra falsitatis astutias perseuerantem diligentiam teneas fidenter exhortor; cum tibi ad hoc et tuus animus et nostra auctoritas suffragetur. Quoniam licet de multis meliora indicata sint, quod scilicet doleant se deceptos, et damnata perfidia cum auctoribus suis, gratiam nostre communionis exposcant , quosdam tamen 1043 persistere in sua obduratione cognouimus: quos oportet districtius comprimi, si nequeunt benignitate sanari. Ad quam rem nostros post diem uenerabilem [o 2Kb] Pasche dirigemus, qui tecum participato consilio ea que a  nobis constituta fuerint exsequantur. Data idibus Aprilis, Adelfio uiro clarissimo consule.



EPISTOLA [a 1Kb] LXXXII. [b 1Kb] AD MARCIANUM AUGUSTUM.



[c 1Kb] SYNOPSIS.

I. Pro conseruatione catholice fidei gratulatur, cui pax imperii rependitur.---II. De solis errantibus agendum esse, non de fide uel Scripturis, quas aliter quam SS. Patres interpretari nefas sit.

LEO episcopus MARCIANO Augusto.



CAP. I.

[d 1Kb] Quamuis per Constantinopolitanos clericos ad pietatem tuam ante [e 1Kb] rescripserim, sumptis tamen clementie uestre [f 1Kb] litteris per uirum illustrem prefectum 1044 urbis filium [g 1Kb] meum Tatianum, magnam materiam gratulationis accepi: quia studiosissimos  uos ecclesiastice pacis agnoui. Cui sancto desiderio [h 1Kb] digna equitate confertur, ut quem statum esse cupitis religionis, eumdem habeatis et regni. Nam inter principes Christianos Spiritu Dei confirmante concordiam, gemina per totum mundum fiducia roboratur: quia profectus caritatis et fidei utrorumque armorum potentiam insuperabilem facit, ut propitiato per unam confessionem Deo, simul et heretica falsitas et barbara destruatur hostilitas, gloriosissime imperator. Aucta igitur per imperialem amicitiam spe celestis auxilii, confidentius pietatem uestram pro sacramento salutis humane incitare presumo: ne cuiusquam procaci [i 1Kb] impudentique  uersutia quasi de incerto quid sequendum sit sinatis inquiri. Et cum ab euangelica apostolicaque doctrina [i 1Kb] ne uno quidem uerbo liceat dissidere, aut aliter de Scripturis diuinis sapere, quam beati apostoli et patres nostri didicerunt atque docuerunt, nunc demum indisciplinate [k 1Kb] mouentur et impie questiones, quas olim mox ut eas per apta sibi corda diabolus excitauit, per discipulos ueritatis Spiritus sanctus exstinxit.



CAP. II.

Nimis autem [l 1Kb] iniquum est ut per paucorum insipientiam ad coniecturas opinionum et [m 1Kb] ad carnalium disputationum bella reuocemur, tamquam reparata disceptatione 1045 tractandum sit [n 1Kb] utrum Eutyches impie senserit, et utrum peruerse Dioscorus iudicarit, qui in sancte memorie Flauiani condemnatione se perculit, et simpliciores quosque, ut  in eamdem ruinam prouoluerentur, impegit. Quorum multis iam, ut cognouimus, ad satisfactionis remedia conuersis, et ueniam de inconstanti trepidatione poscentibus, non cuiusmodi sit fides [o 1Kb] tenenda tractandum est, [p 1Kb] sed quorum precibus et qualiter annuendum. Unde piissime sollicitudini uestre, quam [q 1Kb] de indicenda synodo habere dignamini, per legationem, que confestim ad clementiam uestram, [r 1Kb] Deo annuente, perueniet, quidquid ad cause utilitatem arbitror pertinere, plenius atque opportunus suggeretur. Data [s 1Kb] nono kalendas Maii, Adelfio uiro clarissimo consule.



EPISTOLA [a 1Kb] LXXXIII. [b 1Kb] AD EUMDEM MARCIANUM.



[c 1Kb] SYNOPSIS.

I. Pro patefacta Anatolii fide, Eutyche represso, reuocatis episcopis, reductis in urbem S. Flauiani reliquiis, gratulatur.---II. Legatos se mittere pro reconciliandis lapsis episcopis. Concilio conuocando opportunum tempus non esse.

1046 LEO episcopus MARCIANO Augusto.



CAP. I.

Multam mihi fiduciam [d 1Kb] scribendi ad clementiam uestram, et littere uestre, quas ueneranter accepi, et [e 1Kb] cepiscopi mei reuertentes a Constantinopoli prebuerunt, non sola assertione uerborum, sed ipsis iam [f 1Kb] operum effectibus demonstrantes, ad defensionem catholice fidei diuinum in uobis uigere presidium. Quo utique non solum Ecclesie  status, sed etiam uestri robur munitur imperii: ut merito [g 1Kb] eius exspectetis protectionem, cuius colitis ueritatem, gloriosissime imperator. Nam ut et fratris mei Anatolii citius manifestaretur integritas, et olim damnati erroris [h 1Kb] rediuiuus assertor locum in Christi Ecclesia non haberet: ut catholici episcopi, quos nuper hereticorum persecutio deprauare non potuit, ab iniustis reuocarentur exsiliis; utque reliquiis beate memorie Flauiani digno honore susceptis, impietatem suam [i 1Kb] condemnator eius agnosceret: uestre uirtutis titulus, uestre pietatis est fructus. Cui confido etiam aliarum insignia accumulanda palmarum: ut sicut Constantinopolitana Ecclesia, recepta apostolice fidei libertate, letatur, ita omnes regni uestri prouincie emundatas [i 1Kb] se  esse a diabolici dogmatis contagio glorientur. Ut ergo precedentibus [k 1Kb] litteris indicaui, fratres meos [l 1Kb] Lucentium episcopum et Basilium presbyterum, qui sollicitudinis mee partes possint implere, direxi: fauori eos pietatis uestre in omnibus que  sunt agenda commendans. Nam [m 1Kb] cum et 1047 fratris mei Anatolii scriptis, et nostrorum sermone cognouerim multos de his qui apud Ephesum Dioscori factione compulsi detestabilibus statutis [n 1Kb] penitendum prebuere consensum, inconstantie sue ueniam postulare, et communionem catholicam per satisfactionem correctionis expetere, non fuit talium negligenda conuersio, qui non proprio sensu, sed [o 1Kb] improbi presumptoris impulsu in hec incidisse noscuntur, in quibus liberum non habuerant iudicium.



CAP. II.

Ne [p 1Kb] igitur uel resipiscentium desideria mora longior fatigaret, uel incuriosa facilitas temere aliquos ac sine discretione susciperet, iniunctum est ab apostolica sede directis, ut in consortium  [q 1Kb] sue deliberationis adscito Constantinopolitane urbis antistite, et pestilentie contagia non admittantur, et sanitatis remedia non negentur. Que industria in omnibus que nequiter gesta sunt emendandis, celerem iuuante Domino consequetur effectum, si reparationi pacis ecclesiastice opem suam uestra pietas dignetur adiungere: ut [r 1Kb] uobis ita regnantibus, et Dei regnum intra uos habere mereamini, et catholicam fidem nulla falsitas uiolet, nulla heresis inquietet; nec cuiquam liceat doctrinam euangelicam deserere, et sacerdotali honore gaudere. Synodum uero fieri, ut meminit clementia uestra, etiam ipsi poposcimus. Sed sacerdotes prouinciarum omnium congregari presentis temporis necessitas nulla ratione permittit: quoniam ille  prouincie, de quibus maxime sunt euocandi, [s 1Kb] inquietate bello ab Ecclesiis suis eos non patiuntur abscedere. Unde opportuniori tempori, [t 1Kb] propitiante Domino, cum firmior fuerit restituta securitas, iubeat uestra clementia reseruari. De qua re plenius  inter cetera apud pietatem uestram poterunt anegare quos misi. Data [a 1Kb] u idus Iunii, Adelfio uiro clarissimo consule.



1048 EPISTOLA [b 1Kb] LXXXIu. [c 1Kb] AD PULCHERIAM AUGUSTAM.



SYNOPSIS.

I. Legatos mittit qui cum lapsis summa prudentia et moderatione agant.---II. Extra unitatem fieri qui naturam nostram in Christo negat.---III. Rogat ut Eutyches ad longinquiora transferatur, eiusque monasterio catholicus preficiatur.

LEO episcopus PULCHERIAE Auguste.



CAP. I.

Religiosam pietatis uestre sollicitudinem, qua uniuerso mundo, Deo inspirante, consulitis, crebrioribus alloquiis incitare presumo, ut operum [d 1Kb] uestrorum profectum necessaria perfectio  subsequatur; ac sicut de statu Constantinopolitane Ecclesie gratulamur, cuius et sacerdos et populus catholice puritatis fidem iam tenere cognoscitur, ita etiam aliorum concors nobiscum sit de uerbi incarnatione confessio. Unde quod facturum me aliis litteris indicaueram, Lucentium episcopum, et Basilium presbyterum fratres meos dirigere [e 1Kb] properaui, qui dispositiones meas, fratris mei Anatolii deuotione sociata, secundum eas quas acceperunt regulas exsequantur, gloriosissima Augusta. Sicut enim predicti episcopi scriptis et clericorum eius suggestione patefactum est, multa sunt que indulgentius sunt curanda, multa que iustius [f 1Kb] cercenda; ut in causa tante perturbationis, nec districtio sit nimis aspera, nec remissio parum cauta;  cum aliud satisfacientibus, aliud pertinacibus debeatur.



CAP. II.

Offertur ergo pietati uestre digna materia, 1049 que placitam [g 1Kb] Domino curam sancti cordis exerceat, et precedentium meritorum coronas etiam de presentis erroris abolitione multiplicet. Sicut enim Nestoriana impietas, ita et Eutychiana blasphemia [h 1Kb] ab omnium est catholicorum eliminanda consortio. Quia tam impium est, consempiternam et consubstantialem Patri Filii Deitatem, etiam ex utero uirginis matris partu editam negare corporeo, quam unam in Dei Filio post incarnationis sacramentum affirmare naturam: ut scilicet aut humanitas eius refutetur aut Deitas: cum [i 1Kb] unitione utriusque  essentie, nec altera sit in alteram uersa, nec assumpta in assumente finita; sed et uerbi incommutabilitas, et carnis atque anime ueritas maneant inseparabiliter in unitate persone. Quod qui testificante lege, credentibus patriarchis, annuntiantibus [i 1Kb] prophetis, predicante Euangelio, docentibus apostolis, et toto mundo confitente non credunt, extra sacramentum corporis Christi, extra unitatem sunt nominis Christiani.



CAP. III.

Quorum sicut ruinam dolemus, ita perfidiam detestamur. Ut autem circa talium personas sincerum seruetur ubique iudicium, et aliud correctis, aliud pertinacibus rependatur, uestra pietas nostros, qui ab apostolica sede sunt missi, fouere dignetur; eorumque omnes quas iniunximus adiuuet  actiones; quo citius ac facilius, auxiliante Domino, que ad uestram gloriam et ad totius Ecclesie pacem proficiant exsequantur. De Eutyche autem totius scandali et prauitatis auctore, hoc clementia uestra precipiat, ut ab eo loco qui Constantinopolitane urbi nimis uicinus est, longius transferatur: ne frequentioribus solatiis eorum quos ad impietatem suam traxit utatur. Monasterio quoque ipsius, cui perniciose indigneque presedit, catholicum abbatem iubete preponi, qui illam seruorum Dei congregationem et a prauo dogmate liberare, et institutis ueritatis possit 1050 imbuere. Data [k 1Kb] u idus Iunii, Adelfio uiro clarissimo consule.



EPISTOLA [l 1Kb] LXXXu [m 1Kb] AD ANATOLIUM EPISCOPUM CONSTANTINOPOLITANUM.



 [n 1Kb] SYNOPSIS.

I. Ut qui hereticorum erroribus metu, non uoluntate implicati sunt, per satisfactionem et non dubiam professionem suscipiantur.---II. Principes hereticorum sibi reseruat discutiendos; eorum nomina ad altare interim recitari uetat.---III. De commonitorio ei respondet; ad sollicitudinem hortatur; cuncta sibi referri postulat.

LEO episcopus ANATOLIO episcopo.



CAP. I.

Licet sperem dilectionem tuam ad omne opus bonum esse deuotam, ut tamen efficacior tua fieri possit industria, necessarium [o 1Kb] et congruum fuit fratres meos Lucentium episcopum, et Basilium presbyterum, ut promisimus, destinare; quibus tua dilectio societur, ut nichil in his que ad uniuersalis Ecclesie statum pertinent, aut dubie agatur aut  segniter cum, [a 2Kb] residentibus uobis, quibus exsecutionem nostre dispositionis iniunximus, ea possint agi cuncta moderatione, ut nec beneuolentie partes nec iustitie negligantur, sed absque personarum acceptione diuinum in omnibus 1051 iudicium cogitetur. [b 1Kb] Quod ut recta obseruantia ualeat custodiri, catholice primitus fidei seruetur integritas; et quia per omnia angusta et ardua uia est, que ducit ad uitam ; neque in sinistram neque [c 1Kb] ad dexteram ab eius tramite deuietur. Et quia euangelica et apostolica fides omnes expugnat errores, et ab uno latere Nestorium deiicit, ab alio Eutychen et participes eius elidit hanc regulam mementote seruandam, ut quicumque in illa synodo, que nomen synodi nec habere [d 1Kb] poterit nec meretur, et in  qua maleuolentiam suam Dioscorus, [e 1Kb] imperitiam autem Iuuenalis ostendit, dolent, ut dilectionis tue relatione comperimus, se metu uictos et terrore superatos ad consensum scelestissimi iudicii potuisse compelli, et communionem catholicam obtinere desiderant, satisfactioni eorum pax fraterna prestetur; ita ut non dubiis professionibus Eutychen cum suo dogmate, cumque consortibus suis anathematis exsecratione condemnent.



CAP. II.

De his autem qui in hac causa grauius peccauere, et ob hoc superiorem sibi locum in eadem infelici synodo uindicarunt, ut [f 1Kb] humiliorum fratrum simplicitatem arrogantie sue preiudiciis aggrauarent, si forte resipiscunt, [g 1Kb] et a facti sui defensione cessantes, in condemnationem proprii conuertuntur  erroris; horum si satisfactio talis accedit que non refutanda uideatur, maturioribus apostolice sedis consiliis reseruetur, ut examinatis omnibus atque prepensis, de ipsis eorum actionibus quid constitui  debeat estimetur. Neque prius in Ecclesia, cui te Dominus uoluit presidere, cuiusquam talium, ut [h 1Kb] ante iam scripsimus, nomen ad altare recitetur, quam quid de eis constitui debeat rerum processus ostendat.



CAP. III.

De commonitorio uero, a clericis dilectionis tue nobis oblato, necessarium non fuit epistolis quid uideretur inserere cum sufficeret legatis cuncta committi, quorum sermone ex omnibus diligentius instrueris. Annitere itaque, frater carissime, ut que Ecclesie Dei congruunt, fideliter et efficaciter 1052 cum his fratribus, [i 1Kb] quos tante rei idoneos auctores elegimus, exsequaris; presertim cum [i 1Kb] ipsa uos cause ratio, spesque diuini auxilii cohortentur, et clementissimorum principum tam  sancta sit fides, tam religiosa deuotio, ut in eis non solum Christianum, sed etiam sacerdotalem experiamur [k 1Kb] affectum. Qui utique pro ea pietate qua se esse Dei famulos gloriantur, omnes suggestiones uestras fidei catholice profuturas, dignanter accipient, ut ipsorum quoque [l 1Kb] opere et pax Christiana reparari, et error impius possit aboleri. Ac si de aliquibus amplius fuerit deliberandum, celeriter ad nos relatio dirigatur: ut pertractata qualitate [m 1Kb] causarum, nostra, quid obseruari debeat, sollicitudo constituat. Data [n 1Kb] u idus Iunii, Adelfio uiro clarissimo consule.



EPISTOLA [o 1Kb] LXXXuI [p 1Kb] AD IULIANUM CeNSEM EPISCOPUM.



SYNOPSIS

Pro communi amicita et Ecclesie bono sollicitudinem Iuliani legatorum suorum cure iunqi  postulat ad reliquias hereticorum exstinguendas.

LEO IULIANO episcopo.

Quam gratum mihi semper est epistolas tue dilectionis  accipere, tam etiam nostra ad te congruum est scripta deferri, presertim cum hoc non pro amicitia tantum communi, sed multo magis pro statu uniuersalis Ecclesie faciamus. Unde per fratres nostros Lucentium episcopum, et Basilium presbyterum, quos Constantinopolim [a 1Kb] indicaueramus nos esse missuros, 1053 debitum reddo colloquium, admones ut studium diligentie tue [b 1Kb] eisdem in omnibus sociare digneris; ut reliquie scandalorum, si que adhuc supersunt, sagaciter auferantur. Quamuis enim ubique iam catholice fidei lumen eluceat, et, quod est ualidissimum, Christianorum principum diuinis auctoritatibus corda famulentur: quedam tamen sunt que ita Ephesinus ille turbo confudit, ut magno moderamine sit agendum, ne mala dissensionum  que inde sunt orta permaneant. Quid itaque legatis nostris iniunctum atque commissum sit, ipsorum insinuatione cognosces, eum mihi atque illis impensurus affectum, ut quecumque ipsis mandata sunt, dilectionis tue studio et sollicitudine sociata, adiuuante Domino [c 1Kb] , perueniant ad eum quem optamus effectum. Data [d 1Kb] u idus Iunii, Adelfio uiro clarissimo consule.



1054 EPISTOLA LXXXuII [e 1Kb] [f 1Kb] AD ANATOLIUM EPISCOPUM CP.



SYNOPSIS.

Ei commendat Basilium et Ioannem presbyteros, qui heresis accusati Romam uenerant rationem fidei sue reddituri.

LEO episcopus ANATOLIO confratri episcopo Constantinopolitano.

Ad declinandam erroris maculam, qua nonnullos aut Nestoriana impietas, aut Eutychiana labefactauit insania, laudabilem curam filii nostri Basilius et Ioannes presbyteri sue estimationis habuerunt: ut inter compugnantia dogmata falsitatis uera catholice fidei pace gauderent. Siquidem [g 1Kb] longinque peregrinationis labore suscepto, sensum cordis sui in apostolica sede [h 1Kb] patefecerunt, damnantes utramque heresim, quarum supra fecimus  mentionem, et de incarnatione Domini nostri Iesu Christi non aliud recipientes, quam quod, instruente sancto Spiritu, et didicimus, et docemus. Per hos ergo, frater carissime, cum testimonio nostro ad propria reuertentes, dilectioni tue nostra scripta direximus, fidenter [i 1Kb] hortantes ut qui gratia apostolice communionis ornantur, etiam tuo fauore per omnia se gaudeant adiuuari. Data [i 1Kb] decimo tertio kalendas Iulii, Adelfio uiro clarissimo consule.





ADMONITIO in epistolam sequentem, et in ceteras inferius afferendas, que agunt de Paschate anni 455. 


1. Questio iamdiu ante agitata circa Pascha anni 444, sollicitum Leonem effecit, ut maturius scriberet circa diem Paschatis ann. 455, in quo Romanorum et Alexandrinorum cyclos dissidere non ignorabat. Hinc iam inde ab an. 451, quo sequens epistola scripta fuit, in hanc diem unanimi consensu statuendam studium intendit. Nouem preterea eiusdem pontificis epistolas subsequentibus annis in eamdem rem exaratas habemus, preter alias non paucas, que desiderantur; et unam Proterii Alexandrini ad eumdem pontificem, quas suis locis dabimus.

2. Ex laterculo Paschali Theophili Alexandrini annorum centum, quod ex cyclis quinque decemnouennalibus, et annis quinque constabat, Pascha an. 455 affigebatur uIII kal. Maias. Ex cyclo autem Latinorum annorum LXXXIu ascribebatur Xu kal. eiusdem mensis, ac propterea octo dierum discrimen intercedebat. Hoc autem discrimen oriebatur ex lune saltibus, quos Latini crebriores, Alexandrini autem rariores admittebant. Cum enim Alexandrini ex suo cyclo decemnouennali lune saltus, quibus etati lune una dies per saltum augetur, decimo nono quoque anno astruerent, Latini uero ex suo cyclo annorum LXXXIu usque ad emendationem Prosperi eos saltus admitterent quouis anno duodecimo, post emendationem autem Prosperi singulis quatuordecim annis: etas lune, ex qua paschalis dies decernitur, apud Romanos ob crebriores quam apud Alexandrinos saltus anno 455 triduo crescebat, adeo ut que Alexandrinis eo anno Xu kal. Maii die Dominico erat luna 14, Romanis esset luna 17. Cum uero luna 14 nequeat celebrari Pascha, ne cum Hebreis conueniamus, hinc Alexandrini in Dominicam sequente uIII kal. Maii Pascha protrahere cogebantur. Apud Latinos uero cum eo die Xu kal. Maias esset luna 17, nichil prohibebat quin Pascha eo die celebrarent: plura autem obstabant ne cum Alexandrinis illud festum transferrent in diem uIII kal. Maias.

3. Primum hoc die ipsis erat lune etas 24, quo si celebrassent Pascha, excessissent biduo extremum lune etatis limitem, qui penes ipsos erat luna 22. Deinde excessissent preterea triduo limitem ultimum Dominicarum paschalium, qui ipsis erat XI kal. Maias. Quoad hos quidem Dominicarum paschalium limites anno 444 res conciliata est, eo quod persuasum Leoni fuit sufficere, si eum limitem XI kal. Maias Passionis dies  nequaquam excederet: quo factum est ut, seruato hoc limite, in quem tum incurrit dies Passionis, Pascha etiam a Latinis Alexandrinorum calculum secutis eo anno celebratum fuerit biduo post, id est IX kal. Maii. Sed hec conciliandi ratio nichil proderat in questione de Paschate anni 455, quo non solum biduum, sed triduum paschali die prorogato, ipse dies Passionis eum limitem ultimum preteribat. Putabant tandem Latini in Alexandrinorum rationem Pascha celebratum iri mense secundo, cum ex lege primo mense celebrandum sit; primum enim mensem a die equinoctii 21 Martii ad diem 21 Aprilis computasse uidentur.

4. Multa Alexandrini aduersus hec Latinorum obiecta protulerunt. Sed cum semper disputauerint in hypothesi quod uIII kal. Maii esset luna 14, nec umquam, saltem ex monumentis que supersunt, erroris conuicerint Latinos, dum ea die diuersam etatem lune tribuebant, nec quidquam attigerint de lune saltibus diuersis, ex quibus diuersa lune etas proficiscebatur , nichil mirum si S. Leo se Alexandrinorum rationibus non conuictum prodidit, et solum studio unitatis ac pacis, Pascha in ipsorum sententiam indixit. Hec paucis premonuisse satis sit, ut ea que in epistolis de hac controuersia exhibendis indicantur, intelligi queant. Alia nonnulla, ubi opus fuerit, in annotationibus subiicientur. Hanc autem admonitionem sequenti epistole prefiximus, eo quod prima sit que de hac controuersia paschali indicium prebet.



1057 EPISTOLA [a 1Kb] LXXXuIII. [b 1Kb] AD PASCHASINUM EPISCOPUM LYLIBAETANUM.



SYNOPSIS.

I. Mittit ad Paschasinum celebrem suam ad Flauianum CP. epistolam, qua legatus in synodo futurus instrueretur.---II. Duplicem in Christo asserit naturam aduersus Eutychen.---III. Testimonia SS. Patrum de incarnatione Domini mittit, nuntiatque Orientalis diecesis episcopos subscripsisse eidem epistole ad Flauianum.---De Paschate anno 455 diligentius inquiri postulat.

[c 1Kb] LEO episcopus PASCHASINO episcopo Lylibetano.



CAP. I.

Quamuis non dubitem fraternitati tue omnem originem scandalorum, que de incarnatione Domini nostri Iesu Christi in Orientalibus Ecclesiis commota sunt, ad plenum esse comperta, tamen ne quid forte sollicitudinem tuam latere potuisset, epistolam  nostram, quam ad sancte memorie Flauianum de hac re plenissimam misimus, quamque Ecclesia uniuersalis amplectitur, diligentius tibi recensendam cognoscendamque direxi: ut intelligens qua 1058 plenitudine totius huius erroris impietas, [d 1Kb] Deo adiuuante, destructa sit, ipse quoque eumdem spiritum pro tuo in Deum amore suscipias, sciasque penitus detestandos Qui secundum Eutychis impietatem atque dementiam in Domino nostro unigenito Filio Dei suscipientis in se reparationem salutis humane, dicere ausi sunt duas non esse naturas, hoc est perfecte Diuinitatis et perfecte humanitatis; et putant quod possint nostram diligentiam fallere, cum aiunt [e 1Kb] se unam  uerbi naturam credere incarnatam; cum utique [f 1Kb] uerbo Dei in Diuinitate Patris, et sua, et Spiritus sancti, una natura sit; suscepta autem ueritate carnis  nostre illi inconuertibili substantie nostram quoque unitam esse naturam: nam nec incarnatio dici posset, nisi caro susciperetur a uerbo. Que susceptio tanta et talis unitio est, ut a carne animata, non solum in partu beate uirginis, sed etiam in conceptu nulla Diuinitatis sit credenda diuisio: quoniam in unitate persone Diuinitas atque humanitas et conceptu uirginis conuenit et partu.



CAP. II.

Abominanda ergo est [g 1Kb] in Eutyche impietas, que olim a Patribus in precedentibus hereticis damnata atque destructa [h 1Kb] est; quod huic stultissimo homini prodesse debuerat: ut quod non poterat sensu apprehendere, [i 1Kb] uel precedenti caueret exemplo, ne salutis nostre singulare sacramentum ueritatem carnis humane in Christo Domino nostro  negando uacuaret. Quoniam 1059 si uera et perfecta in illo humanitatis natura non est, nulla est nostra susceptio; et totum quod credimus, quod docemus, secundum ipsius impietatem uanitas est atque mendacium. Sed quia nec mentitur ueritas, nec passibilis est Diuinitas, manet in Deo uerbo utraque substantia in una persona, et ita Saluatorem suum Ecclesia confitetur, ut eum et Diuinitate impassibilem, et carne passibilem fateatur, dicente Apostolo: Etsi crucifixus est ex infirmitate nostra, sed uiuit ex uirtute Dei .



CAP. III.

Ut autem in omnibus plenius tua sit instructa dilectio, sanctorum Patrum nostrorum, de  sacramento incarnationis Domini quid senserint, et quid Ecclesiis predicauerint, ut euidenter agnosceres, aliqua ad dilectionem tuam [i 1Kb] scripta transmisi,  que nostri quoque apud Constantinopolim cum mea epistola allegarunt. [a 1Kb] Et totam Constantinopolitanam Ecclesiam cum monasteriis omnibus et multis episcopis noueris prebuisse consensum, et subscriptionibus suis Nestorium atque Eutychen cum suis anathematizasse dogmatibus. Noueris etiam proxime me epistolam Constantinopolitani episcopi accepisse, que refert Antiochenum episcopum missis per prouincias suas tractoriis [b 1Kb] uniuersos episcopos et epistole mee prebuisse consensum, et Nestorium et Eutychen pari subscriptione damnasse.



CAP. Iu.

Illud quoque cure tue credimus iniungendum, ut quia ratio paschalis festi experientiam tuam non latet, de eo quod in Theophili [c 1Kb] annotatione inuenimus, quodque nos permouet, diligentius  [d 1Kb] inquiras illic, atque pertractes cum his qui possunt supputationis et regule istius habere peritiam: qualiter quarti [e 1Kb] anni futuri Dominice resurrectionis dies sit tenendus. Nam cum uenturum Pascha [f 1Kb] propitio Deo, decimo kalendarum aprilium die sit tenendum, 1060 sequenti [g 1Kb] autem pridie idus April. Tertio [h 1Kb] pridie nonas Aprilis; quarto sancte memorie Theophilus [i 1Kb] kalendas Maii constituit obseruandum: quod [i 1Kb] regula ecclesiastica penitus inuenimus alienum; in nostris autem paschalibus [k 1Kb] cyclis, quod bene nosse dignaris, decimo quinto kalend. Maii eiusdem anni Pascha celebrandum esse sit scriptum. Et ideo, ut [l 1Kb] nobis omnibus ambiguitas auferatur, cum peritis quibusque diligentius hoc tua sollicitudo pertractet, ut in futurum huiusmodi caueamus errorem.  Data octauo kalend. Iulii, Adelfio uiro clarissimo consule.



EPISTOLA [m 1Kb] LXXXIX. [n 1Kb] AD MARCIANUM AUGUSTUM.



SYNOPSIS

De legatis ad concilium generale missis uice eius acturis; ubi omnia ad fidei et pacis unitatem reuocanda.

LEO episcopus MARCIANO semper Augusto.

Credebamus clementiam uestram id desiderio nostro posse prestare, ut presenti necessitate respecta, differri ad opportunius tempus sacerdotalem synodum iuberetis: ut euocatis de cunctis prouinciis sacerdotibus, uere [o 1Kb] possit esse uniuersale concilium. Sed quia uos amore catholice fidei congregationem  [p 1Kb] nunc fieri uoluistis, 1061 ne deuoto obuiare uiderer arbitrio, fratrem et cepiscopum meum [q 1Kb] Paschasinum de ea prouincia que uidetur esse securior euocatum, qui uicem presentie mee possit implere, direxi; Bonifacio [r 1Kb] fratre et compresbytero meo sociato, et his quos antea miseramus adiunctis, consortem illis fratrem quoque meum Iuliannm addentes episcopum. Quos ea moderatione uniuersa, Domino auxiliante, credimus esse gesturos, ut quecumque in querelam perturbationemque uenerunt ad unitatem pacis et fidei, compressa omni dissensione reuocentur; nec ullum in aliquorum cordibus sacerdotum uel Nestoriane uel Eutychiane impietatis uestigium relinquatur: quoniam catholica fides, quam instruente nos Spiritu Dei per sanctos Patres a beatis  apostolis didicimus et docemus, neutrum subrepere [s 2Kb] permittit errorem gloriosissime 1062 imperator.  Si quid ergo morborum, si quid est uulnerum quod sincera possit correctione curari, ut ad ueram sanitatem reuocetur optamus. [a 1Kb] Que tunc utique non erit dubia, nec cuiusquam simplicitati deinceps nocitura, si nullis se excusationibus uoluerit obumbrare; cum [b 1Kb] abolitionem peccati non obtineat nisi uera confessio. Quia uero quidam de fratribus, [c 3Kb] quod sine dolore non dicimus, contra turbines falsitatis non ualuere catholicam tenere constantiam, predictum fratrem et cepiscopum meum uice mea synodo conuenit presidere. Certus [d 1Kb] sum enim quod absque odio et gratia ibidem ab his quibus hoc commisimus laboretur, ut cum solius heretice impietatis excidio, in omnibus Ecclesiis Dei ueritas regnet et caritas. Data [e 1Kb] octauo kalendas Iulii, Adelfio uiro clarissimo consule.



1063 EPISTOLA [f 1Kb] XC. [g 1Kb] AD EUMDEM MARCIANUM AUGUSTUM, [h 1Kb] Pro concilio Nicenam primum conuocato, postea Chalcedonem translato Per Bonifacium presbyterum.



SYNOPSIS

I. Concilio generali congregando annuit, etsi propter temporis perturbationem in aliud maluisset differri.---II. Fidem in illo tractandam non esse ut dubiam, nec a Nicena discedendum.

LEO episcopus MARCIANO Augusto.



CAP. I.

Poposceram [i 1Kb] quidem a gloriosissima clementia uestra ut synodum, quam [i 1Kb] ad reparandam Orientalis Ecclesie pacem etiam a nobis petitam, necessariam [k 1Kb] iudicatis, aliquantisper differri ad tempus opportunius iuberetis: ut liberioribus ab omni perturbatione animis, hi quoque episcopi, quos  hostilitatis metus detinet, conuenirent. Sed quia pio studio humanis negotiis diuina preponitis, et rationabiliter ac religiose regni uestri uiribus creditis profuturum, si nulla sit in sacerdotum sensibus dissonantia, nulla sit in Euangelii predicatione discordia: ego etiam uestris dispositionibus 1064 non renitor, optans ut in omnium cordibus catholica fides, que non potest nisi una esse, firmetur. A cuius integritate et Nestorius antea, et nunc Eutyches, diuersis quidem callibus, sed impietate non impari deuiarunt: abominandi prorsus in persuasionibus suis, quas contra sincerum ueri luminis fontem, de cenosis lacubus diabolice falsitatis hauserunt. Prior itaque synodus Ephesina Nestorium cum dogmate suo merito iusteque damnauit: et quisquis in illo errore  persistit, ad nullius potest spem remedii [a 1Kb] pertinere. Sequens uero in predicta ciuitate, [b 1Kb] non potest uocari concilium, quod in euersionem fidei fuisse constat agitatum; quodque uestra clementia amore ueritatis catholicis adfutura, aliud statuendo [c 2Kb] cassauit, gloriosissime imperator.



CAP. II.

Unde per ipsum Dominum nostrum Iesum Christum, qui regni uestri est auctor et rector, obtestor et obsecro clementiam uestram ut in presenti synodo fidem quam beati [d 1Kb] Patres nostri ab  apostolis sibi traditam predicarunt, non patiamini quasi dubiam retractari; et que olim maiorum sunt auctoritate damnata, rediuiuis non permittatis conatibus excitari; illudque potius iubeatis ut antique Nicene synodi constituta, remota hereticorum interpretatione, [e 1Kb] permaneant. Nec me quoque, ut uoluit uestra clementia, ab illo credatis abesse concilio, cum in his fratribus quos direxi, id est [f 1Kb] Paschasino et Lucentio episcopis, 1065 Bonifacio et Basilio presbyteris, sed [g 1Kb] et in fratre meo Iuliano, quem eorum uolui esse participem, etiam mea sit estimanda presentia. Quos, [h 1Kb] auxiliante Christo, ita acturos esse confido, ut ea que Domino nostro placeant, decernantur, accedente pietatis uestre studio, quod [i 1Kb] et paci prosit, et religioni, et custodie ueritatis.  Data [i 1Kb] sexto kalendas Iulii, Adelfio uiro clarissimo consule.



EPISTOLA [k 1Kb] XCI. [l 1Kb] AD ANATOLIUM EPISCOPUM CONSTANTINOPOLITANUM.



SYNOPSIS

Etsi breuius spatium cogendo concilio datum esset, se tamen legatos mittere uicem suam impleturos.

LEO ANATOLIO episcopo.

Cognita clementissimi principis ex his quas ad nos misit [m 18Kb] litteris uoluntate, mirati sumus congregande  synodo tam angustum tempus appositum, cum etsi nulla necessitas hostilitatis existeret, ipsa interiectorum dierum paucitas necessarios Sacerdotes nos euocare non sineret. Quando enim per diuersas longinquasque prouincias mitteremus, ut [a 1Kb] uere possit fieri uniuersale 1066 concilium? sed quia clementissimi principis eo affectu amplectimur uoluntatem, ut huic dispositioni ipsius noluerimus obsistere, maxime cum magno desiderio a nobis hoc etiam ipse deposcas, fratrem et cepiscopum nostrum PASCHASINUM nobis probabilem uirum de securiore prouincia fecimus nauigare: cui fratrem et compresbyterum [b 1Kb] nostrum BONIFACIUM de Urbe coniunximus; illos quoque eisdem sociantes, qui prius fuerant ordinati, ut participe in omnibus [c 1Kb] actionibus fratre et cepiscopo  nostro IULIANO, cuius fidem sepe probauimus, nostra uice utantur in futuro concilio. Neque enim illic ullis contentionum difficultatibus credimus laborandum, cum et ipse indicare dignatus sis, quod in suscipienda catholica fide et damnatione Eutychis atque Nestorii omnes orientales subscripserint sacerdotes. Data sexto kalendas Iulii, Adelfio uiro clarissimo consule.



EPISTOLA [d 1Kb] XCII [e 1Kb] AD IULIANUM CeNSEM EPISCOPUM.



SYNOPSIS.

Ut Iulianus legatus ad concilium generale missis curam suam consiliumque iungat, mandat pontifex.

LEO IULIANO episcopo.

Quid de dilectionis tue animo iudicemus, sepius agnouisti: precesserunt enim plurima, que nos facerent ista presumere. Unde cum ob hoc, secundum christianissimi 1067 principis uoluntatem, in urbe [f 1Kb] Nicena sacerdotalis habenda sit synodus, ut omnium scandalorum strepitus auferatur, necessarie fraternitati tue quod omni Ecclesie prosit iniungimus, ut cum fratribus et cepiscopis nostris Paschasino et Lucentio, sed et fratribus et compresbyteris nostris Bonifacio et Basilio, quos uice nostra ad predictum  conuentum ire precipimus, curam tuam actionemque coniungas 1068 in omnibus, auctoritate nostre preceptionis usurus: quoniam scimus omnium illic [g 1Kb] actarum rerum maiorem te quam nostros habere notitiam: ut dum curam tuam illis consiliumque sociaueris, in nulla parte fallantur; sed omnia, Deo adiuuante, ueniant in effectum, que fidei et paci probaueris conuenire. Data sexto kalendas Iulii, Adelfio uiro clarissimo consule.



EPISTOLA [h 1Kb] XCIII. [i 1Kb] AD SYNODUM, QUAE NICAEAM PRIMUM INDICTA, POSTEA uERO CHALCEDONE CONGREGATA EST.



[i 1Kb] SYNOPSIS.

I. Necessitatem temporis et consuetudinem uetare ne intersit synodo; se tamen per legatos quos mittit, presentem futurum.---II. Disputandi contra fidem audaciam esse comprimendam.---III. Episcopos propter fidem eiectos esse restituendos, manentibus contra Nestorium in Epheso decretis.
[1Kb]


LEO episcopus S. SYNODO [k 2Kb] apud Niceam constitute. Dilectissimis fratribus in Domino salutem.



CAP. I.

Optaueram quidem, dilectissimi, pro  [a 1Kb] nostri caritate collegii, omnes Domini sacerdotes in una catholice fidei deuotione [b 1Kb] persistere, nec quemquam gratia aut formidine potestatum secularium 1069 deprauari, [c 1Kb] ut a uia ueritatis abscederet. Sed quia multa sepe, que penitudinem possint generare, proueniunt, et superat culpas delinquentium misericordia Dei, atque ideo suspenditur ultio, ut possit locum habere correctio, amplectendum est clementissimi principis plenum religione consilium, quo sanctam fraternitatem uestram ad destruendas insidias diaboli, et ad reformandam ecclesiasticam pacem [d 1Kb] uoluit conuenire, beatissimi Petri apostoli iure atque honore seruato, adeo ut nos quoque suis ad hoc litteris inuitaret, ut uenerabili synodo nostram presentiam preberemus: quod quidem nec  necessitas temporis, nec ulla [e 1Kb] poterat consuetudo permittere. Tamen in his fratribus, [f 1Kb] hoc est Paschasino et Lucentio episcopis, Bonifacio et Basilio presbyteris, qui ab apostolica sede directi sunt, me synodo [g 1Kb] uestra fraternitas estimet presidere, [h 1Kb] non abiuncta a uobis presentia mea, qui nunc in uicariis meis adsum, et iamdudum [i 1Kb] in 1071 fidei catholice predicatione non desum: [i 1Kb] ut qui non potestis ignorare quid ex antiqua traditione credamus, non possitis dubitare quid cupiamus.



CAP. II.

Unde, fratres karissimi, reiecta penitus audacia disputandi contra fidem diuinitus inspiratam, uana errantium infidelitas conquiescat; nec liceat defendi quod non licet credi: cum secundum [k 1Kb] euangelicas auctoritates, secundum propheticas  uoces, apostolicamque doctrinam plenissime et lucidissime per litteras quas ad beate memorie Flauianum episcopum misimus, fuerit declaratum que sit de sacramento incarnationis Domini nostri Iesu Christi pia et sincera confessio.



CAP. III.

Quia uero non ignoramus per prauas emulationes, multarum Ecclesiarum statum fuisse turbatum, [a 1Kb] plurimosque episcopos, quia heresim non reciperent, sedibus suis pulsos, et in exsilia deportatos, atque in locum superstitum alios substitutos: his primitus uulneribus [b 1Kb] adhibeatur medicina iustitie, [c 1Kb] nec quisquam ita careat propriis, 1073 ut alter utatur alienis: cum si, ut cupimus, errorem omnes [d 1Kb] relinquunt, nemini quidem perire suus honor debeat; sed illis qui pro fide laborauerunt cum  omni priuilegio suo oporteat ius proprium reformari. Prioris autem Ephesine synodi, cui sancte memorie Cyrillus episcopus [e 1Kb] tunc presedit, contra Nestorium specialiter statuta permaneant: ne tunc damnata impietas [f 1Kb] ideo sibi in aliquo blandiatur, quia Eutyches iusta exsecratione percellitur. Puritas enim fidei atque [g 1Kb] doctrine, quam eodem quo sancti Patres nostri spiritu predicamus, et Nestorianam et Eutychianam cum suis auctoribus condemnat pariter et persequitur prauitatem. [h 1Kb] Bene ualete in Domine, fratres karissimi. Data [i 1Kb] sexto kalendas Iulii, Adelfio uiro clarissimo consule.



[1 14Kb] , , .

, ,

 [1 7Kb] , [2 9Kb] , , , 1070 , , , [3 10Kb] , [4 43Kb] , , [5 45Kb] , , [6 30Kb]  , [7 43Kb] [8 30Kb] , , . , [9 37Kb] , , , , [10 13Kb] , , [11 28Kb] , 1072 [12 53Kb] , . [13 41Kb] , . , ,  [1 50Kb] , , , [2 14Kb] , , , , [3 16Kb] , , , . , [4 16Kb] , , [5 9Kb] ,  [6 15Kb] , , , 1074 [7 25Kb] , [8 24Kb] , . , [9 121Kb] , , . , , [10 25Kb] ,  , , [1 5Kb] [2 13Kb] , . , . [3 1Kb] . . . . .




1075 EPISTOLA [a 1Kb] XCIu. [b 1Kb] AD MARCIANUM AUGUSTUM.



SYNOPSIS.

Legatos quos ad synodum mittit, commendat Augusto, postulatque ne disputatio de fide illic instauretur.

LEO episcopus MARCIANO Augusto.

Sanctum clementie uestre studium, quo ad reparationem pacis ecclesiastice synodum habere uoluistis, adeo libenter accepi, ut, quamuis eam fieri intra Italiam poposcissem [c 1Kb] , et aptius exspectari tempus optassem, quo scilicet plurimi possent episcopi etiam [d 1Kb] de longinquioribus prouinciis euocari, mox tamen ut mihi pietatis uestre [e 1Kb] scripta sunt tradita, et Bonifacium de compresbyteris meis ab Urbe direxerim, et de episcopis fratrem meum Paschasinum  de Sicilia fecerim nauigare, qui uicem meam sufficienter implerent, datis per eosdem [f 1Kb] epistolis ad eos qui legationem ante susceperant, ut ipsi quoque predictis ad implendas partes mee presentie iungerentur, gloriosissime imperator. Unde quamuis nimis arctus dies synodo fuerit constitutus, spero tamen affuturum Dei omnipotentis auxilium, quo omnes ualeant ad prefinitum tempus occurrere, et unanimiter cum sancte fraternitatis assensu, que uniuersali Ecclesie congruant definire. Compressa enim uel remota inquietudine ac prauitate paucorum, facile firmabitur probanda concordia, si in eam fidem quam euangelicis et apostolicis predicationibus declaratam, [g 1Kb] per sanctos Patres nostros accepimus et tenemus, omnium corda concurrant, nulla penitus disputatione  cuiusquam retractationis admissa: ne per uanam fallacemque uersutiam aut infirma uideantur, aut dubia, [h 1Kb] que in ipso 1076 angulari lapide, qui est  Christus Dominus , ab initio sunt fundata, et sine fine mansura: hoc nobis indesinenter orantibus, ut a sacramento singularis fidei nemo inueniatur alienus, sed damnata impietate hereseos, nullum de perditione cuiusquam catholica Ecclesia sentiat detrimentum. Quod autem pietatem uestram [i 1Kb] his quas per meos misi epistolis obsecraui, nunc quoque simili fiducia precor, ut uice mea acturos, commendatos per omnia habere dignemini, quo facilius ac diligentius, que optimo fidei uestre ordinata sunt studio, salubri impleantur effectu. [i 1Kb] Data XIII kalendas Augusti, Adelfio uiro clarissimo consule.



EPISTOLA [k 1Kb] XCu. [l 1Kb] AD PULCHERIAM AUGUSTAM [m 1Kb] Per Theoctistum magistrianum.



SYNOPSIS.

I. Ad concilium legatos se misisse, licet in Italia congregari optasset.---II. Seruandam esse in causis ecclesiasticis moderationem que procul ab Ephesino latrocinio abfuit.---III. Numquam se correctis ueniam denegasse.---Iu. Etiam heresiarchas indulgentiam poscentes reiiciendos non esse, etsi non temere recipiendos.

LEO episcopus PULCHERIAE Auguste.



CAP. I.

Religiosam clementie uestre sollicitudinem, quam catholice fidei indesinenter impenditis, per omnia recognosco; et Deo gratias ago, quod tantam uniuersalis Ecclesie curam habere uos uideo, ut quod [n 1Kb] et iustitie et beneuolentie congruere arbitror, confidenter insinuem, quo celerius, que, propitio Christo, pietatis uestre studio irreprehensibiliter  hactenus gesta sunt, ad gratulandum perducantur effectum, 1077 [o 1Kb] gloriosissima Augusta. Quod ergo [p 1Kb] synodum Nicee haberi clementia uestra precepit,  cum a me ut in Italia haberetur mansuetudo uestra retineat postulatum, ut omnes nostrarum partium conuocati antistites, si securitas temporis suppeteret, conuenirent, adeo tamen non aspernanter accepi, ut binos de cepiscopis meis et compresbyteris ordinarem, qui uicem meam implere sufficerent, [a 1Kb] etiam datis ad uenerabilem synodum congruentibus scriptis, quibus fraternitas aduocata cognosceret quam formam seruare in hac diiudicatione deberet: ne ulla temeritas aut fidei regulis, aut canonum statutis, aut benignitatis remediis obuiaret.



CAP. II.

Sicut enim [b 1Kb] a principio huius cause frequentissime scripsi, hanc inter discordes sensus et carnales emulationes moderationem uolui custodiri, ut integritati quidem fidei nichil euelli, nichil liceret  apponi; ad unitatem uero pacemque redeuntibus, remedium uenie prestaretur. Quia TUNC OPERA diaboli potentius destruuntur, cum ad Dei proximique dilectionem hominum corda reuocantur. Sed quam contraria tunc his monitis atque obsecrationibus meis acta sint, multum est explicare; nec opus est epistolari pagina comprehendi quidquid in illo Ephesino non iudicio, sed latrocinio potuit perpetrari; [c 1Kb] ubi primates synodi nec resistentibus sibi fratribus [d 1Kb] nec consentientibus pepercerunt: cum ad infringendam catholicam fidem, et ad exsecrabilem heresim roborandam, alios priuilegio honoris 1078 exuerent, alios consortio impietatis inficerent: seuiores profecto in eos quos persuadendo ab innocentia separabant, quam in illos quos beatos confessores persequendo  faciebant.



CAP. III.

uerumtamen quia tales sibi maxime  sua iniquitate nocuerunt, et maioribus uulneribus diligentior est adhibenda medicina, nullis umquam epistolis definiui etiam talibus, si resipiscerent, ueniam denegandam. Et quamuis incommutabiliter inimicissimam Christiane religioni heresim detestemur, ipsos tamen, si [e 1Kb] non dubie corrigantur, et digna se satisfactione purificent, ab ineffabili misericordia Dei non iudicamus alienos: sed potius cum gementibus gemimus, cum flentibus flemus, et SIC UTIMUR iustitia commotionis, ut [f 1Kb] non amittamus remedia caritatis: quod, sicut pietas uestra cognoscit, non uerbis solis promittitur, sed etiam factis docetur. Siquidem [g 1Kb] pene omnes qui in consensum presidentium aut traducti fuerant aut coacti, [h 1Kb] rescindendo quod statuerant, et condemnando quod scripserant, perpetuam culpe  abolitionem et apostolice pacis gratiam sint adepti.



CAP. Iu.

Si ergo clementia uestra propositum [i 1Kb] meum considerare dignetur, probabit me eo consilio cuncta gessisse, ut sine cuiusquam anime detrimento, hereseos tantum obtineretur exstinctio, et ob hoc circa auctores seuissimorum turbinum quiddam consuetudinis minuisse, ut ad indulgentiam postulandam compunctione aliqua [i 1Kb] possit eorum tarditas excitari. Qui etsi post illud 1079 iudicium suum tam impium quam iniustum non sunt catholice fraternitati [k 1Kb] ita honorabiles uti fuerunt, suas tamen adhuc obtinent sedes, et episcopatus sui honore potiuntur, aut per ueram et necessariam satisfactionem pacem [l 1Kb] totius Ecclesie recepturi, aut si heresim, quod absit, [m 1Kb] tuentur, professionis sue merito iudicandi.  Data decimo tertio kalendas Augusti, Adelfio uiro clarissimo consule.



EPISTOLA [a 1Kb] XCuI. [b 1Kb] AD RAuENNIUM ARELATENSEM EPISCOPUM. De solemnitate paschali anni sequentis 452.



SYNOPSIS.

Unitatem in celebrando Paschate maxime seruandam; quam solemnitatem ad Romanum pontificem pertinet indicare.

Dilectissimo fratri RAuENNIO episcopo LEO episcopus.

Ad precipuum religionis nostre pertinet sacramentum, ut in festiuitate paschali nulla sit toto orbe diuersitas. Et quia hoc diuina institutio et paterna traditio ad nostram sollicitudinem uoluit pertinere, fraternitatem tuam solemniter admonemus ut Pascha Domini celebrandum nobis die decima kalendarum Aprilium recognoscas; quod manifesta ratio patefecit sacre obseruantie hunc diem esse legitimum:  cuius notitiam per dilectionem quoque tuam, frater carissime, omnibus uoluimus 1080 declarari; ut quorum in fide est una confessio, sit etiam in hac festiuitate una deuotio.



EPISTOLA [c 1Kb] XCuII. SYNODICA [d 1Kb] EUSEBII MEDIOLANENSIS EPISCOPI AD S. LEONEM PAPAM.



[e 1Kb] SYNOPSIS.

I. Gaudet de reditu fratrum suorum ex Oriente.---II. Epistolam ad Flauianum in synodo Mediolanensi lectam esse et approbatam.---III. Se cum suis Eutychianorum damnationi subscribere profitetur.

Domino sancto et beatissimo Patri LEONI EUSEBIUS Mediolanensis episcopus.



CAP. I.

Reuersis, Domino annuente, [f 1Kb] fratribus  nostris, quos ad Orientem fidei causa sollicite prouida beatitudo uestra direxerat, decursisque litteris quas per eos tua sanctitas destinauit, omni exsultatione in Christo releuatus sum, quod effectum commisse  sibi legationis eosdem reportasse uestra pagina designauit. Nec mirum quod Dominus noster iehsu Christus catholice [g 1Kb] fidei, quam tenemus, maiestatis sua gratiam custodiamque prestiterit: quando uos [h 1Kb] idoneos cultus sui assertores in apostoli sui sede presulem collocauit, qui et recta sentire de incarnationis Dominice sacramento, et eadem potestis rectius custodire.



CAP. II.

Admonitis ergo fratribus et cepiscopis meis, habitoque conuentu, uestrarum formam 1081 tenuimus litterarum. Nam [i 1Kb] recensita epistola beatitudinis uestre in sacerdotum Domini concilio, quam sanctus frater et cepiscopus noster Abundantius, et compresbyter meus [i 1Kb] Senator detulerant, agnitaque eorum narratione, sicut scripta uestra signauerant,  rerum gestarum ordine continuo [k 1Kb] requisita est recitataque epistola, quam fidei assertione plene digestam, ad Orientem dudum sanctitas uestra transmiserat, que ad nos ex uestra admonitione, sancto fratre et cepiscopo nostro [l 1Kb] Ceretio mutuante peruenit. Claruit eam plena fidei simplicitate fulgere, prophetarum etiam assertionibus, euangelicis auctoritatibus, et apostolice doctrine testimoniis, nitore quodam lucis [m 1Kb] ac ueritatis splendore radiare, omnibusque sensibus conuenire, quos beatus [n 1Kb] Ambrosius. de incarnationis Dominice mysterio suis libris Spiritu sancto excitatus inseruit.



CAP. III.

Et quia omnia maiorum fidei nobis antiquitus tradite tota puritate conueniunt, Domine sancte et beatissime pater, placuit omnibus, quorum  subscriptio subter annexa nomina poterit declarare, ut eos qui impie de incarnationis Dominice sacramento sentiunt, quamuis intellectus sui prauitate a catholice fidei ueritate recedentes, seipsos dignos  abiectione fecerint, suo etiam consensu, auctoritatis uestre precedente sententia, damnatione congrua persequendos. Litterarum ergo uestrarum formam secuti, modum prescripte ordinationis nos seruasse, his per fratrem et cepiscopum [a 1Kb] nostrum Cyriacum missis [b 2Kb] ostendimus. Superest ut, annuente Domino perfectis rebus, palmam fidei et consummati certaminis coronam quiete perpetua retinentes, 1082 hoc futuris memorabile seculis relinquatis, ut ob hoc exstitisse presenti tempore impie secte contumacia uideatur, ut uobis propugnatoribus in eternum prostrata succumberet. Et alia manu: Incolumem beatitudinem tuam summa Diuinitas [c 1Kb] tucatur atque custodiat, domine sancte ac beatissime pater.

EUSEBIUS [d 1Kb] episcopus Mediolanensis Ecclesie, in  omnia supra scripta consensi et subscripsi; Anathema dicens his qui de incarnationis Dominice sacramento impia senserunt.

Ego FAuENTIUS episcopus Regiensis Ecclesie, in omnia supra scripta consensi et subscripsi; Anathema dicens his qui de incarnationis Dominice sacramento impia senserunt.

Ego MAIORIANUS episcopus Ecclesie Placentine, in omnia supra scripta consensi et subscripsi: Anathema dicens his qui de incarnationis Dominice sacramento impia senserunt.

Ego CYPRIANUS episcopus Ecclesie [e 1Kb] Brixilliane, in omnia supra scripta consensi et subscripsi: Anathema dicens his qui de incarnationis Dominice sacramento impia senserunt.

 Ego [f 1Kb] QUINTUS episcopus Ecclesie Dertonensis, in omnia supra scripta consensi et subscripsi: Anathema dicens his qui de incarnationis Dominice sacramento impia senserunt.

Ego CRISPINUS episcopus Ecclesie Ticinensis, in omnia supra scripta consensi et subscripsi: Anathema dicens his qui de incarnationis Dominice sacramento impia senserunt.

Ego [g 1Kb] FLOREIUS presbyter, iussus a presente 1083 sancto EULOGIO episcopo meo Ecclesie Iporiensis, quia ipse propter infirmitatem subscribere non potest, subscripsi ad omnia supra scripta, eo consentiente, et Anathema dicente his qui de incarnationis Dominice sacramento impia senserunt.

Ego MAXIMUS episcopus Ecclesie Taurinatis, in  omnia supra scripta consensi et subscripsi: Anathema dicens his qui de incarnationis Dominice sacramento impia senserunt.

Ego [h 1Kb] GRATUS presbyter, directus ab episcopo meo Euthasio Ecclesie Augustane, uice ipsius in omnia supra scripta consensi et subscripsi: Anathema dicens his qui de incarnationis Dominice sacramento impia senserunt.

Ego CYRIACUS episcopus Ecclesie [i 1Kb] Laudensis, in omnia supra scripta consensi et subscripsi: Anathema dicens his qui de incarnationis Dominice sacramento impia senserunt.

Ego [i 2Kb] ABUNDANTIUS episcopus Ecclesie Comensis, in omnia supra scripta consensi, et pro me et pro absente sancto fratre meo ASINIONE, episcopo Ecclesie  Curiensis, [a 1Kb] prime Rhetie, subscripsi: Anathema dicens his qui de incarnationis Dominice sacramento impia senserunt.

Ego PASCHASIUS episcopus Ecclesie Genuensis, in omnia supra scripta consensi et subscripsi: Anathema dicens his qui de incarnationis Dominice sacramento impia senserunt.

1084 Ego PASTOR episcopus Ecclesie Astensis, in omnia supra scripta consensi et subscripsi: Anathema dicens his qui de incarnationis Dominice sacramento impia senserunt.

Ego [b 1Kb] SIMPLICIANUS episcopus Ecclesie Nouariensis, in omnia supra scripta consensi et subscripsi: Anathema dicens his qui de incarnationis Dominice  sacramento impia senserunt.

Ego IOANNES episcopus Ecclesie Cremonensis, in omnia supra scripta consensi et subscripsi: Anathema  dicens his qui de incarnationis Dominice sacramento impia senserunt.

Ego [c 1Kb] OPTATIANUS episcopus Ecclesie Brixiane, in omnia supra scripta consensi et subscripsi: Anathema dicens his qui de incarnationis Dominice sacramento impia senserunt.

Ego [d 1Kb] IUSTIANUS episcopus Ecclesie uercellensis, in omnia supra scripta consensi et subscripsi: Anathema dicens his qui de incarnationis Dominice sacramento impia senserunt.

Ego [e 1Kb] QUINTIUS episcopus Ecclesie Albigaunensis, in omnia supra scripta consensi et subscripsi: Anathema dicens his qui de incarnationis Dominice sacramento impia senserunt.

Ego [f 1Kb] PRAESTANTIUS episcopus Ecclesie Bergomatis,  in omnia supra scripta consensi et subscripsi: Anathema dicens his qui de incarnationis Dominice sacramento impia senserunt.





ADMONITIO IN EPISTOLAM SEQUENTEM. 


1. Quesnellus prestantissimam epistolam seu relationem synodi Chalcedonensis ad S. Leonem Grece et Latine inter Leonis Opera primus inseruit, ut in editionibus Conciliorum exhibetur; nullo tamen codice uel Greco uel Latino usus est. Nos Grecum textum, qui est originalis, cum duobus mss. uenetis S. Marci 164 et 555 recensuimus. Quoad Latinum uero, duplex huius relationis Latina uersio habetur. Quesnellus eam unam dedit que primum uulgata a Crabbo, in ceteras Conciliorum editiones transiuit. At alia exstat interpretatio uetustior, quippe que paulo post ipsum Chalcedonense concilium exarata fuit, et ex qua uigilius papa in Constituto testimonium allegauit. Hanc primus edidit Baluzius. In tribus tantum codicibus adhuc inuenta est, nimirum in Parisiensi, in uaticano Regine Suecorum, et in alio uat. 1322. Hic autem postremus codex, qui quondam fuit ueronensis Ecclesie, eo prestantior est quod quamplures subscriptiones Patrum nobis conseruauit, que in ipso originali Greco desiderantur. Nobis sane, qui hanc uersionem haud omittendam credidimus, istum codicem accuratius relegere non inutile fuit.

2. Altera uersio recentior Rusticum Romane Ecclesie diaconum habet auctorem. Hanc enim ille annotationem prefixit, que in puris Rustici exemplaribus et in editione Crabbi legitur: Relationes sancte synodi ex codice Acumitensi Greco in Latinum transtuli ego ipse. Et in fine ipsius relationis hec eiusdem annotatio subiicitur: Scripsi pridie kal. Aprilis, feria tertia, indictione XIII, que indictio in aliis pariter annotationibus constanter signata, si ad illud tempus referenda sit quo Rusticus in Oriente uersabatur, conuenit cum solo anno 550, quidquid sit de die uel feria, in quibus non minus hic quam alibi difficultates occurrunt. Romani Conciliorum editores has annotationes a Crabbo editas submouerunt, propterea quod eas Rustici esse ignorarunt. In quo excusandi sunt, quippe nullum purum et integrum Rustici codicem, qui eiusdem Rustici annotationes exhibeat, repererunt. Nos enim, qui codices Latinos collectionis Chalcedonensis Rome diligenter inquisiuimus. ex quinque uaticanis 1321, 1322, 1323, 4166 et 5405, quos Romani editores potuerunt expendere, nullum purum Rustici inuenimus. Solus autem Chigianus 483 purus et integer est, qui tamen post editionem Romanam Alexandro uII pontifice indeptus fuit. In ipsa uero Rustici uersione emendanda Baluzius duobus mss. Rustici usus est, Corbeiensi et Diuionensi. Tria alia exemplaria nos adhibuimus, Chigianum laudatum, uat. 1323, et antiquissimum ueronensis capituli signatum num. 57. Hanc interpretationem uti Greco magis coherentem e regione Greci originalis dabimus: dein antiquiorem cum subscriptionibus subiiciemus.

3. Hic uero premonendum est editores Romanos et ex iisdem Quesnellum interpretationi Rustici affixisse in margine nonnullas lectiones ex Greco accuratius redditas, que a nobis in annotationibus non omittentur; ac preterea alias lectiones nonnumquam adiecisse, quas cum ex antiquiori uersione codicis uaticani 1322 sumptas deprehenderimus, pretermittendas credidimus: satis enim ex ipsa antiqua uersione, que subiicietur, elici poterunt.

4. Quoad tempus huius relationis, quod in omnibus et Grecis et Latinis codicibus deest, pauca. Cum ultima concilii actio habita sit kal. Nouembris an. 431, hac eadem die uel paulo post hec ad Leonem relatio, antequam synodi Patres dimitterentur, scripta fuit.





EPISTOLA [a 1Kb] XCuIII. SANCTAE SYNODI CHALCEDONENSIS AD SANCTISSIMUM PAPAM ROMANAE ECCLESIAE LEONEM De gestis in synodo. 



SYNOPSIS.

I. Leonem synodus laudat uocis B. Petri omnibus constitutum interpretem. quem in suis legatis prefuisse declarat.---II. De Dioscori Alexandrini tyrannide et impiis gestis.---III. Quid circa eum actum sit, ac des definitione fidei.---Iu. Canonis de prerogatiua sedis Constantinopolitane edendi causam exponit, et confirmationem petit.
[1Kb]


 1088. [b 1Kb] Sancta et magna et uniuersalis SYNODUS, que per gratiam Dei et sanctionem piissimorum et amatorum Christi imperatorum nostrorum collecta est in Chalcedonensium metropoli prouincie Bithynie, sanctissimo et beatissimo Romanorum archiepiscopo LEONI.



CAP. I.

Repletum est gaudio os nostrum, et lingua nostra exsultatione . Hanc tamquam propriam nobis prophetiam gratia coaptauit, a quibus [c 1Kb] pietatis est restitutio confirmata. Quid enim fide sublimius ad letandum? Quid agnitione Dominica festiuius [d 1Kb] ad coronas, quam nobis olim Saluator ipse tradidit ad salutem, inquiens: Euntes, docete omnes gentes, baptizantes eos in nomine Patris, et Filii, et Spiritus sancti; docentes eos seruare omnia quecumque mandaui uobis ? Quam ueluti  auro textam [e 13Kb] seriem, ex precepto legislatoris uenientem usque ad nos ipse seruasti, uocis beati Petri omnibus constitutus interpres, [f 1Kb] et 1090 eius fidei beatificationem super omnes adducens. Unde et nos, quippe [g 1Kb] ut inchoatore bonorum te ad utilitatem utentes, Ecclesie filiis hereditatem sortemque ueritatis ostendimus, non singillatim [h 1Kb] faciente in occulto unoquoque doctrinam, sed uno spiritu, una conspiratione atque concordia confessionem fidei declarantes; et eramus in communi [i 1Kb] corona gaudii, quasi in imperialibus cenis, deliciis spiritualibus epulantes, quas per tuas litteras Christus preparauerat inuitatis, et supercelestem sponsum inter nos conuersantem nos cernere putabamus. Si enim ubi sunt duo aut tres congregati in nomine eius , [i 1Kb] ibi se  in medio eorum fore perhibuit; quantum [k 1Kb] circa sacerdotes peculiaritatem potuit demonstrare, qui et patrie et labori sue confessionis notitiam pretulerunt? Quibus tu quidem, sicut membris caput, preeras in his qui [l 1Kb] tuum tenebant ordinem beneuolentiam preferens. Imperatores uero [m 1Kb] fideles ad ornandum  decentissime presidebant, sicut [a 1Kb] Zorobabel Iesu , Ecclesie, tamquam Ierusalem, edificationem renouare circa dogmata [b 1Kb] inuitantes.



CAP. II.

Et fuerat utique aduersarius tamquam bestia extra caulas apud semetipsum rugiens, nullum preualens capere, nisi semetipsum ei ad capiendum iniecisset is qui Alexandrinorum quondam pontifex fuit. Qui multa prius [c 1Kb] pessima operatus, superuicit priora sequentibus. Nam beatum illum inter sanctos Constantinopolis pastorem Flauianum, 1092 apostolicam proferentem fidem, et [d 1Kb] Deo amicissimum episcopum Eusebium, preter omnem canonum consequentiam deposuit atque damnauit; [e 1Kb] et Eutychen pro impietate damnatum sue tyrannidis decretis innoxium statuit, et dignitatem que a uestra illi ablata  fuerat sanctitate  ille restituit, et in summa, sicut singularis ferus, in uineam irruens, quam [f 1Kb] optimam reperit plantationem, euertit ; [g 1Kb] quam uero, quippe ut infructuosam, eradicatam, rursus induxit; et eos quidem qui ea que pastorum sunt sapiunt abscidit; eos uero qui lupi [h 1Kb] demonstrati sunt super oues imposuit. Et post hec omnia, insuper et contra ipsum, cui uinee custodia a Saluatore commissa est, extendit insaniam, id est contra tuam quoque [i 1Kb] dicimus sanctitatem; et excommunicationem meditatus est contra te, qui corpus Ecclesie unire festinas. Et dum de talibus penitere eum potius oporteret, dum deberet misericordiam lacrymis postulare, tamquam [i 1Kb] de factis sobriis exsultabat, epistolam quidem tue  respuens sanctitatis, omnibus uero dogmatibus ueritatis aduersans.



CAP. III.

Et quidem oportebat eum mox inter illos [k 1Kb] in quorum se ipse statuit parte, relinquere. Quoniam uero Saluatoris profitemur nos esse discipulos, qui omnes homines saluos fieri uult. [l 1Kb] et ad cognititionem ueritatis accedere ; opere hanc in eo misericordiam festinauimus confirmare, et eum cum fraterna mansuetudine ad iudicium uocabamus, non quasi tentantes abscindere, 1094 sed excusationis  [a 1Kb] ei locum saluandi causa tribuentes; et orabamus eum declarari uictorem contra eos qui eum diuersis accusationibus inscribebant, ut festi celebri letitia concilium consummantes, in nullo superaremur a Satana. Sed ille [b 1Kb] in semetipso inscriptam conuictionem conscientie habens, refutatione iudicii accusationibus suis assensit, et legitimas ad se factas tres euocationes abiecit. Propterea ergo decretum quod ipse contra semetipsum peccando protulerat, hoc  firmauimus, lupum pastorali pelle nudantes, qua prius quoque figura tantummodo [c 1Kb] conuincebatur obtectus. Usque ad hec nobis tristia prouenientia cessauerunt, et bonorum gratia mox effulsit; et unum [d 1Kb] zizaniorum euellentes, mundo tritico uniuersum mundum cum uoluptate  compleuimus. Et tamquam euellendi ac plantandi potestatem sumentes, [e 1Kb] incisione quidem unius tantummodo ingemuimus, bonorum uero ubertatem diligenter plantauimus. Deus enim erat qui operabatur, et que suo [f 1Kb] sponso concilium coronauit ornata decore uictorie Euphemia: que tamquam propriam confessionem, fidei definitionem suscipiens a nobis, suo sponso per piissimum imperatorem et amicam Christi Augustam obtulit, omnem quidem perturbationem contrariorum sedans, ueritatis autem confessionem roborans, [g 1Kb] ut amicam, et manu ac lingua uniuersorum decretis 1096 pro demonstratione subscriptam. Hec sunt que tecum, qui spiritu presens eras, et complacere tamquam fratribus deliberasti, et qui pene per tuorum uicariorum sapientiam uidebaris  a nobis, effecimus.



CAP. Iu.

Indicamus uero quia et [h 1Kb] altera quedam pro rerum ipsarum ordinata quiete, et propter ecclesiasticorum statutorum definiuimus firmitatem, scientes quia et uestra sanctitas addiscens et probatura et confirmatura est eadem. Eam namque consuetudinem, que ex longo iam tempore [i 1Kb] perminsit, quam habuit Constantinopolitanorum sancta Dei Ecclesia ad ordinandum metropolitanos prouinciarum tam Asiane quam Pontice [i 1Kb] uel Thracie; et  nunc synodali decreto firmauimus, [a 1Kb] non tantum sedi aliquid Constantinoplitane prestantes, quantum metropolitanis urbibus quietem [b 1Kb] congruam prouidentes, eo quod frequenter episcopis uitam finientibus multe turbe [c 1Kb] nascuntur, absque rectore clericis ac populis remanentibus, qui per easdem sunt ciuitates, et ecclesiasticum confundentibus ordinem: quod nec uestram latuit sanctitatem, maxime propter Ephesios, [d 1Kb] unde quidam uobis sepius importuni fuerunt. Confirmauimus autem et centum quinquaginta sanctorum Patrum [e 1Kb] , qui in Constantinopoli congregati sunt, regulam sub pie memorie maiore Theodosio, que precepit, post uestram sanctissimam et apostolicam sedem, honorem habere Constantinopolitanam , confidentes  quia [f 1Kb] lucente apud uos apostolico radio, et usque ad Constantinopolitanorum Ecclesiam, consuete [g 1Kb] gubernando parentes, hunc sepius expandetis, eo quod absque inuidia consueueritis uestrorum bonorum participatione ditare [h 1Kb] domesticos. Que igitur definiuimus ad interemptionem quidem totius confusionis, confirmationem uero ecclesiastice ordinationis, hec sicut propria et amica, et ad decorem conuenientissima, dignare complecti, sanctissime et beatissime pater. Qui enim locum uestre sanctitatis obtinent sanctissimi episcopi Paschasinus et Lucentius, et qui cum eis est reuerendissimus presbyter Bonifacius, his ita constitutis uehementer resistere tentauerunt, procul dubio a uestra prouidentia inchoari et hoc bonum uolentes: ut sicut fidei, sic  bone ordinationis uobis deputetur effectus. Nos enim [i 1Kb] curantes tam piissimus et Christi amicos imperatores, qui super hoc delectantur, quam clarissimum senatum, et totam, sicut dicere conuenit, imperii ciuitatem, opportunum credidimus esse honoris eius confirmationem ab uniuersali concilio celebrari, et uelut hec a tua sanctitate fuerint inchoata, eo quod fouere semper studeas, [i 1Kb] roborauimus, presumentes,  dum nouerimus quia quidquid rectitudinis a filiis fit, ad patres recurrit, facientes hoc proprium sibi. Rogamus igitur, et tuis decretis nostrum honora iudicium; et sicut nos capiti in bonis 1100 [a 1Kb] adiecimus consonantiam, sic et summitas tua filiis quod decet adimpleat. Sic enim et pii principes complacebunt, qui tamquam legem tue sanctitatis iudicium firmauerunt, et Constantinopolitana sedes suscipiet premium, que omne semper studium uobis ad causam pietatis expleuit, et semetipsam uobis ad concordiam eodem zelo coniunxit. Ut autem cognoscatis quia nichil [b 1Kb] cuilibet donando per gratiam fecimus, aut per inimicitias aduersando, [c 1Kb] sed ut nutu gubernati diuino, omnem uobis gestorum uim insinuauimus, ad comprobationem nostre sinceritatis, et ad eorum que a nobis gesta sunt [d 1Kb] firmitatem et consonantiam.

 1087 , . , , .

, , . , , , , , , .  , [1 16Kb] , 1089 , , , , . , , , , ,  , , , [2 9Kb] . ,  ,  . , , , [1 11Kb] 1091 , , , . , , [2 12Kb]  , . , , , , , . . , , . [3 15Kb] , . , [4 14Kb] , , , , [5 10Kb] , , . , 1093 , , . [6 48Kb] , , ,  , , . . , , , [1 13Kb] , . , [2 10Kb] , , , , , , , 1095 [3 34Kb] . , , , , , . , , , , . , , , , , , , , , [4 4Kb] [5 5Kb] , . [6 7Kb] , , . , [7 23Kb] , [8 7Kb] ,  [1 22Kb] , , 1097 [2 31Kb] , , [3 28Kb] , , , . . , , , , . , , , , , . , , , , , [4 17Kb] [5 11Kb] , , , , , 1099 , . , , , , , , . , , .  [1 16Kb] .






EIUSDEM EPISTOLAE. Alia antiquior uersio. Exemplar relationis archetypi sancte magne et uniuersalis synodi, que in Chalcedonensi metropoli congregata est, ad sancte memorie papam Leonem. 

 Sancta et magna et uniuersalis synodus, que secundum Dei gratiam, et sanctionem piissimorum et Dei amatorum principum collecta est in Chalcedone metropoli Bithynie prouincie, sanctissimo ac beatissimo LEONI.



CAP. I.

Repletum est gaudio os nostrum et lingua nostra exsultatione , quod hanc ut propriam nobis gratiam prophetiam aptauit, quibus pietatis confirmatum est uotum. Quid enim fide ad letitiam superius? Quid dominica agnitione ad exsultationem clarius, quam ipse desuper nobis Saluator ad salutem tradidit dicens: Ambulantes docete omnes gentes, baptizantes eos in nomine Patris, et Filii, et Spiritus sancti, docentes eos seruare omnia [e 1Kb] quecumque mandaui uobis. Quam ipse tamquam auream  catenulam precepto imponentis deductam in nos conseruasti, uocis beati Petri omnibus interpres existens, et illius fidei omnibus beatitudinem attrahens. Unde et nos tamquam principi tibi huius boni ad utilitatem usi, ueritatis filiis Ecclesie sortem ostendimus, non per singulos singuli tamquam in secreto doctrinam facientes, sed communi spiritu, uno consensu et concordia fidei confessionem cognoscentes. Et fuimus in communi exsultatione spiritalibus tamquam imperialibus cenis, epulationibus in cibis quas per tuas litteras Christus epulantibus apparauit. Et celestem Sponsum inter nos cernere [f 1Kb] uidebamus epulantem. Si enim ubi sunt duo aut tres congregati in nomine ipsius, ibi ait se esse in medio eorum ; quantam circa  quingentos uiginti sacerdotes familiaritatem [g 1Kb] monstrabit, qui et patrie et labori circa eum scientiam confessionis preposuerunt, quibus ut tamquam caput membris prepositus eras per eos qui tuam continent uicem, rectum consilium demonstrans? Principes  autem fideles ad ornatum presidebant, sicut Zorobabel. 1101 [h 1Kb] Ecclesie Iesum , quemadmodum Hierusalem, edificationem dogmatum renouare festinantes.



CAP. II.

Et erat aduersarius tamquam bestia  foris a septis, secum fremens, neminem habens quem capiat, nisi se ipsum ei ad predam Alexandrine urbis factus olim presul obiiceret; qui dum multa prius mala fecisset, secundis priora celauit. Beatum enim illum et in sanctis connumerandum Constantinopolitane urbis pastorem Flauianum apostolicam preferentem fidem, et Dei amatorem episcopum Eusebium contra omnem canonum disciplinam deposuit, et impietate condemnatum Eutychen tyrannicis decretis suis restituit, et a uestra sanctitate, utpote ab immerito gratia, ablatam reddidit dignitatem; et ut omnino ferox singularis incumbens uinee, quam bonam inuenit plantationem euertit , infructuosam autem et [i 1Kb] derelictam introduxit, et pastoralem habentes sapientiam  amputauit, lupos autem [i 1Kb] manifestatos ouibus introduxit. Super hec omnia etiam contra eum qui custodiam uinee a Saluatore susceperat, furorem suum extendit , et excommunicationem contra eum qui corpus Ecclesie [k 1Kb] adunare festinauit, cogitauit. Et cum oportuisset eum pro his penitere, et debuisset lacrymis postulare misericordiam, tamquam pro honestis letabatur, epistolam quidem uestre sanctitatis aspernens, omnibus autem ueritatis dogmatibus resistens.



CAP. III

Et oportuerat quidem eum mox in hac in qua se ipsum ordinauit parte relinquere. Quoniam autem Saluatoris disciplinam profitemur, qui omnes homines saluos esse uult et uenire ad cognitionem ueritatis , hanc opere in eo firmare misericordiam  festinauimus, et in iudicium fraterne [l 1Kb] conuocauimus, non tamquam resecare tentantes, sed satisfactionis ei locum ad med cinam prebentes; et orabamus superiorem eum [m 1Kb] existere uariis incusationibus que aduersus ipsum scripte sunt, quatenus  [a 1Kb] clari cum celebritate conuentum dimittentes, in nichilo a Satana lederemur. Iste autem [b 1Kb] inscriptum in se ipso conscientie habens testem [c 1Kb] recusatione iudicii, accusationibus consensit, et legitimas circa eum tres factas uocationes repudiauit. Ideo ergo quam ipse contra suas culpas protulit sententiam, hanc, ut possibile erat, mediocriter firmauimus, pastorali lupum pelle [d 1Kb] nudantes, quo pridem habitu conuincebatur indutus. Huc usque nobis constabat tristitia, 1102 et statim bonorum gratia resplenduit; et unum zizanium reuellentes, totum mundum tritico puro cum [e 1Kb] uoluptate repleuimus; et tamquam euellendi et plantandi potestatem suscipientes, sectionem quidem usque ad unum coarctauimus, bonorum autem fertilitatem diligenter plantauimus.  Deus enim operabatur, et que conuentum thalami coronabat uenerabilis Euphemia, que sicut propriam confessionem fidei a nobis suscipiens definitionem, suo sponso per piissimum principem et amatricem Dei imperatricem obtulit, omnem quidem aduersariorum perturbationem sepiens, ueritatis autem ut [f 1Kb] amicam confessionem confirmans, et manu et lingua omnium sententis assignans ad manifestationem. Hec sunt que tecum presenti spiritu, et ut fratribus fauere scienti, qui nobis in tuorum pene comparuit sapientia, operati sumus.



CAP. Iu.

Innotescimus autem quod et alia quedam de ordine rerum et regularum ecclesiasticarum constantie causa statuimus, scientes et uestram sanctitatem, si agnouerit, probaturam hec et confirmaturam.  Qui enim ante multa tempora mos fuit, quem tenuit Constantinopolitana sancta Dei Ecclesia ad ordinandos metropolitanos Asiane et Pontice et Thracice diecesis, et nunc per synodicam firmauimus sententiam, non tantum sedi Constantinopolitane aliquid prestantes, quantum metropolitanis quietem prouidentes: propterea quia plurimis sepe morientibus episcopis, exoriuntur tumultus, dum sine regimine fuerint et [g 1Kb] clerici et populi qui in eis sunt, et ordinem ecclesiasticum confundant, quod uestram sanctitatem non latet, presertim causa Ephesiorum, qui uobis sepe molestiam ingesserunt. Firmauimus autem et centum quinquaginta sanctorum Patrum qui in Constantinopolim congregati sunt, canonem temporibus diue memorie magni  Theodosii, qui pronuntiat post uestram sanctissimam et apostolicam sedem primatum Constantinopolim habere loci secundi; scientes quia radium apostolice uestre sedis nimis [h 1Kb] potentem in Constantinopolitanam Ecclesiam more solito protegentes sepius [i 1Kb] extendistis, dum sine inuidia consueti estis bona uestra familiaribus mutuari. Que igitur statuimus ad amputandam omnem confusionem, ad confirmandam autem ecclesiasticam disciplinam, hec ut propria et amica et ad ornatum apta complecti dignare, sanctissime et beatissime pater. Qui enim locum uestre sanctitatis continent sanctissimi episcopi 1103 Paschasinus et Lucensius, et qui cum eis est reuerentissimus presbyter Bonifacius, his ita constitutis uehementer resistere tentauerunt, procul dubio a  uestra prouidentia inchoari et hoc bonum uolentes; ut quemadmodum fidei, sic et ordinis uobis imputetur restitutio. Nos autem satisfacientes piissimis et amatoribus Christi principibus, qui pro hac causa gaudent, et clarissimo senatui, et toti, sicut est dicendum, regie urbi, congruum esse putauimus honorem eius ab uniuersali synodo confirmari, et tamquam ex tua initium sumpserit sanctitate, per hos quos fouere semper festinasti, confidenter firmauimus, scientes quia omne bonum quod a filiis fit, ad proprios recurrit parentes. Rogamus igitur, honora et tuis sententiis nostrum iudicium; et quemadmodum nos consensum in bonis capiti contulimus, sic et caput filiis quod decet adimpleat. Sic enim et piissimi principes curabuntur, qui tue sanctitatis sicut  legem affirmauerunt iudicium, et Constantinopolitana sedes uicissitudinem suscipiet, que uobis semper omne studium ad causam pietatis exhibuit, et zelo se ipsam coniunxit uobis ad concordiam. Ut autem sciatis quia nichil gratie causa aut offensionis efficimus, sed nutu diuino [i 1Kb] gubernati, omnem uobis gestorum [k 1Kb] uim insinuauimus ad consistentiam nostram et ad eorum que a nobis acta sunt confirmationem et dispositionem.


ET SUBSCRIPTIONES.

ANATOLIUS episcopus Constantinopolitanus. [l 1Kb] ualere me in Domino ora, Deo amantissime pater.

MAXIMUS episcopus magne [m 1Kb] ciuitatis Antiochie. ualere me in Domino ora, sanctissime et beatissime pater.

 IUuENALIS episcopus Hierosolymitanus. ualere me in Domino ora, sanctissime et beatissime pater.

CYRIACUS episcopus Heraclee metropolis subscripsi [a 1Kb] per Deo amantissimum episcopum Lucianum. Ut supra.

1104 DIOGENES episcopus metropolis Cyzici. Ut supra.

PHOTIUS episcopus Tyri metropolis. Ut supra.

FLORENTIUS episcopus Sardensium ciuitatis metropolis Lydie. ualere me ora, [b 1Kb] Deo amantissime pater.

CONSTANTIUS episcopus metropolis Bostre. ualere me ora, domine sanctissime et beatissime pater.

THEODORUS episcopus metropolis Damasci. ualere me ora in Domino, Deo amantissime pater.

 SELEUCUS gratia Dei episcopus metropolis Amasie. ualere me in Domino ora, Deo amantissime pater.

CONSTANTINUS misericordia Dei episcopus metropolitanus Meletenus. ualere me in Domino ora, reuerentissime pater.

FRANCION episcopus metropolitanus Philippopolis. ualere me in Domino ora, amantissime pater.

PERGAMIUS episcopus Antiochie Pisidorum metropolis. ualere in Domino ora, Deo amantissime pater.

LUCIANUS episcopus Byze. ualere me in Domino ora, Deo amantissime pater.

GREGORIUS episcopus Adrianopolis. ualere ora Deo amantissime pater.

 THEODORITUS episcopus Cyri. ualere me in Domino ora, domine, Deo amantissime pater.

MELETIUS episcopus Larisse, uices agens beatissimi episcopi domni Apamie Syrie, subscripsi. ualere ora, sanctissime pater.

ACACIUS misericordia Dei episcopus ciuitatis [c 1Kb] Arthie. ualere me in Domino ora, Deo amantissime pater.

IOANNES episcopus Germanicie. ualere me in Domino ora, Deo amantissime pater.

[d 1Kb] IOSEPHUS episcopus Iliopolis. ualere me in Domino ora, Deo amantissime et sanctissime pater.

CALOGERUS episcopus Claudiopolis. ualere me ora, Deo amantissime pater. Et subscripsi per Euphrosynum diaconem.

 HERACLIUS misericordia Dei episcopus Comanorum. ualere me in Domino ora, Deo amantissime pater.

1105 IBAS episcopus Edessene metropolis. ualere me in Domino ora, Deo amantissime pater.

SOPHRONIUS episcopus Constantine. ualere me in Domino ora, Deo amantissime pater.

 URANIUS episcopus Emisse. ualere me in Domino ora, Deo amantissime pater.

EUSEBIUS episcopus Dorylei. ualere me in Domino ora, Deo amantissime pater.

AETHERIUS episcopus Smyrne. ualere me in Domino ora, Deo amantissime pater.

ZENOBIUS episcopus. Ut supra.

THOMAS episcopus Theodosiopolis. ualere me in Domino, amantissime pater.

SABAS episcopus Palti. ualere me in Domino, [e 1Kb] Deo, amantissime pater. Subscribens per Patricium episcopum.

PATRICIUS episcopus Neocesaree. ualere me in Domino ora, Deo amantissime pater.

RINUS gratia Dei episcopus Iunopolis. ualere me in  Domino ora, Deo amantissime pater.

EUDOXIUS episcopus poleos Chomatis. ualere me in Domino ora, sanctissime pater.

NICOLAUS misericordia Dei episcopus Acarasseorum. ualere me in Domino ora, amantissime pater.

[f 1Kb] EuODIUS episcopus Saumatis. ualere me in Domino ora, Deo amantissime pater.

TRIPHON episcopus Ecclesie Chii. ualere me in Domino ora, Deo amantissime pater.

PAULUS episcopus sanctissime Dei Ecclesie Philiomelei. ualere me in Domino ora, domine pater.

THEOCTISTUS episcopus Tyrai. ualere me in Domino ora, sanctissime pater.

OLYMPIUS episcopus Sozopolitane sanctissime Dei Ecclesie. ualere me ora, Deo sanctissime pater.

 IOANNES humilis episcopus ciuitatis Barbileorum. ualere me ora, Deo amantissime pater.

uALERIUS episcopus ciuitatis Laodicie Phinice. ualere me in Domino ora, Deo amantissime pater.

BASILIUS episcopus ciuitatis Nacholie. ualere me in Domino ora, Deo amantissime pater.

Ne episcopus ciuitatis. ualere me in Domino ora, Deo amantissime pater.

URANIUS episcopus ciuitatis Ibororum. ualere me in Domino ora, Deo amantissime pater.

MANASSES episcopus Theodosiopolis magne Armenie. ualere me ora in Domino, Deo amantissime pater.

AURELIUS episcopus. Ora pro nobis, pater beatissime.

1106 RESTITUTIANUS episcopus. Ora pro nobis,  sancte ac uenerabilis papa.

AMACIUS episcopus ciuitatis Sotorum. ualere me in Domino ora, Deo amantissime pater.

MELETIUS episcopus Larisse. ualere me in Domino ora, Deo amantissime pater.

FONTEIANUS episcopus Sagalassi. ualere me in Domino ora, Deo amantissime pater.

 THEODORUS misericordia Dei episcopus Antifelli Lycie. ualere me in Domino ora, Deo amantissime pater.

MELIPHTONGUS misericordia Dei episcopus Heliopolis. ualere me in Domino ora, Deo amantissime pater.

THALASSIUS episcopus ciuitatis Parii. ualere me in Domino, Deo amantissime pater.

ALEXANDER episcopus ciuitatis Seleucie Pisidie. ualere me in Domino ora, Deo amantissime pater.

MUSIANUS episcopus Limenorum. ualere me in Domino, Deo amantissime pater.

[a 1Kb] FLORENTIUS episcopus Lesbiteree h . . . . et litteris. ualere me ora Deo amantissime pater.

EPIPHANIUS episcopus ciuitatis Midai. ualere me ora, Deo amantissime pater.

 CYRUS episcopus ciuitatis Siniandi. ualere me in Domino ora, sanctissime pater.

PANCRATIUS episcopus [b 1Kb] Lybiadis. ualere me in Domino ora, sanctissime pater.

POLYCHRONIUS episcopus Antipatridis. ualere me in Domino ora, Deo amantissime pater.

CYRIACUS episcopus ciuitatis Trognadorum subscripsi per presbyterum meum Chrysippum. ualere me in Domino ora, sanctissime pater.

EUNOMIUS episcopus Nicomedie metropolis. ualere me ora, sanctissime pater.

ANASTASIUS episcopus Nicee metropolis. ualere me ora, sanctissime pater.

SEBASTIANUS episcopus ciuitatis Berisse. ualere me in Domino, Deo amantissime pater.

IOuINUS episcopus sanctissime Dei Ecclesie Debeltorum. ualere me ora, amantissime pater.

Similiter et reliqui omnes episcopi subscripserunt.

Explicit relatio sancte synodi Chalcedonensis ad papam Leonem.



1107 EPISTOLA [c 1Kb] XCIX. [d 1Kb] SYNODICA RAuENNII ALIORUMQUE EPISCOPORUM CALLORUM AD S. LEONEM PAPAM [e 1Kb] .



SYNOPSIS.

I. Tarditatem suam in rescribendo excusant.---II. Omnes in Gallia Leonis epistolam ad Flauianum, ut fidei symbolum recipisse.---III. In ea fidelibus et infidelibus arcanum incarnationis mysterium retegi.---Iu. Nuntiis ex Oriente allatis se a scribendo ad imperatorem abstinuisse.---u. Leonem pontificem a Deo datum esse Ecclesie gratulantur.

Domino uere sancto, merito in Christo beatissimo, et apostolico honore uenerando pape LEONI, [f 1Kb] RAuENNIUS, RUSTICUS, uENERIUS. [g 1Kb] CONSTANTIANUS, MAXIMUS, [h 1Kb] ARMENTARIUS, FLORUS, SABINUS, [i 1Kb] uALERIANUS, CONSTANTIUS, [i 1Kb] NECTARIUS, MAXIMUS, ASCLEPIUS, item MAXIMUS, URSUS, INGENUUS, IUSTUS, uALERIUS, SUPERuENTOR, CHRYSAPHIUS, FONTEIUS, PETRONIUS, IDATIUS, AETHERIUS, EULALIUS. [k 1Kb] EUSTATHIUS,  FRATERNUS, uICTURUS, EUGENIUS, [l 1Kb] HILARUS, uERUS, AMANDUS, GERONTIUS, [m 1Kb] PROCULEIANUS, IULIANUS, HELLADIUS, ARMENTARIUS, HONORATUS, [n 1Kb] EPARCHIUS. ANEMIUS, DYNAMIUS, MAXIMINUS, [o 1Kb] YNANTIUS et PALLADIUS.



CAP. I.

Perlata ad nos [p 1Kb] epistola beatitudinis uestre, quam ad Orientem pro catholice fidei assertione misistis, optassemus statim apostolatui uestro pro tam immenso 1108 munere gratiarum actionem referre; nisi nobis difficultatem, qua in unum celeriter non potuimus conuenire, uel spatia, quibus a nobis [q 1Kb] dispalati sumus, longa terrarum, uel aurarum, que in regionibus nostris preter consuetudinem fuit, intemperies attulisset. Det ergo apostolatus uester nostre ueniam tarditati, que non de otio aut dissimulatione, sed de certa necessitate descendit;  queque a nobis, etsi celeritatis gratiam abstulit, exsultandi tamen materiam auferre non potuit.



CAP. II.

Exsultauimus itaque Christo propitio lectis beatitudinis uestre litteris, et omni instructione patefacta, [r 1Kb] omnes intra Gallias constitutos exsultare mox fecimus: dolentes pariter pro his uobiscum, qui  catholice fidei lumine derelicto, errorum tenebras inciderunt. Que apostolatus uestri scripta, [a 1Kb] ita ut symbolum fidei, quisquis redemptionis sacramenta non negligit, tabulis cordis ascribit, et tenaci, quo ad confundendos hereticorum errores paratior sit, memorie commendauit. Multi it que in ea gaudentes pariter et exsultantes, recognouerunt fidei sue sensum, et ita se semper ex traditione paterna tenuisse, ut uester apostolatus exposuit, iure letantur. Nonnulli sollicitiores facti, beatitudinis uestre admonitione percepta modis, omnibus se gratulantur instructos, datamque sibi occasionem gaudent, qua libere ac fiducialiter, suffragante etiam apostolice sedis auctoritate, eloquantur, et asserat unusquisque quod credit.



CAP. III.


Quis autem apostolatui uestro pro hoc tanto munere, [b 1Kb] quo non solum Gallias, sed totum mundum, uelut quibusdam pretiosissimis gemmis ornauit, dignas estimet gratias posse persolui? Doctrine post Deum uestre debet [c 1Kb] fidelis, ut constanter teneat quod credebat; debet etiam infidelis, ut a perfidia sua, agnita ueritate, discedat, 1109 et apostolice institutionis luce perfusus, erroris sui tenebras derelinquat, magisque sequatur et credat, quod per os uestrum Dominus noster iehsu Christus de sacramento incarnationis sue docet, quam id teneat quod diabolus humane salutis et ueritatis inimicus [d 1Kb] instillat.



CAP. Iu.

Optassemus etiam ad filium uestrum, gloriosissimum ac fidelissimum principem, super  eamdem causam litteras dare, quibus congratulantes fidei ipsius, humilitatis quoque nostre sollicitudinem, qua uos in Christo sequimur, proderemus, nisi ad nos de Orientalibus partibus [e 1Kb] necessarium amplius non putarunt. Aliqui codices carent uoce, partibus. nuntio perlato, fieri hoc minime necessarium putassemus. Meritis autem apostolatus uestri pius Dominus prestitit ut heresim iam diu occulte nutritam [f 1Kb] uestris temporibus proderet. Ad laudem enim sollicitudinis uestre pertinet quod malorum error latere non potuit; [g 1Kb] ad gloriam fidei  redundat quod praua persuasio participes aut non inuenit aut inuentos amisit. [h 1Kb] Respiciat itaque, oramus, conseruando apostolatum uestrum, misericors Dominus Ecclesiam suam toto orbe diffusam; uobis enim ita inuigilantibus, et hi qui curam anime sue gerunt, sollicitiores in fide redduntur, et hi qui paulo desides sunt, tanto ad sollicitudinem accenduntur exemplo.



CAP. u.

Quod nos ante oculos semper habentes, [i 1Kb] non desinemus Domino ac Deo nostro gratias agere et pariter supplicare, gratulantes quod tante sanctitatis, tante fidei, tanteque doctrine apostolice sedi, unde religionis nostre, propitio Christo, fons et origo manauit, antistitem dederit; petentes etiam ut datum concessumque munus pontificii uestri, longissima ad  edificationem Ecclesiarum suarum etate custodiat. Nos autem etsi impares meritis, pari tamen fide, si quid  contra Ecclesiam catholicam profana infestatione tentetur, parati sumus, confortante Domino, cum beatitudine uestra pro ueritate fidei 1110 animas nostras ponere, et uitam hanc auctori salutis nostre et largitori eternitatis impendere. Et alia manu: Ora pro me, domine merito beatissime, et apostolico honore uenerande papa.

[i 2Kb] RUSTICUS episcopus apostolatum uestrum in Domino uenerans saluto, et ut digneris pro me orare, supplex rogo.

uENERIUS te dominum in Christo meum, reuerendissime, saluto; et ut digneris pro me orare, supplex rogo.

 [k 1Kb] CONSTANTIANUS episcopus beatitudinem uestram saluto.

MAXIMUS episcopus beatitudinem uestram saluto.

ARMENTARIUS episcopus beatitudinem uestram saluto.

FLORUS episcopus beatitudinem uestram in Domino uenerans saluto, et ut ores pro me plurimum queso.

SABINUS episcopus beatitudini uestre me represento, et orationem apostolatus uestri nostri memorem queso.

 uALERIANUS episcopus beatitudinem uestram saluto.

NECTARIUS episcopus beatitudinem uestram saluto.

CONSTANTIUS episcopus beatitudinem uestram saluto.

MAXIMUS episcopus apostolatum uestrum saluto.

Ego ASCLEPIUS episcopus apostolatum uestrum uenerans in Domino plurimum saluto.

Ego MAXIMUS episcopus apostolatum uestrum saluto.

Ego URSUS episcopus beatitudinem uestram saluto.

INGENUUS episcopus apostolatum uestrum uenerans saluto.

IUSTUS episcopus coronam uestram uenerans saluto.

 uALERIUS episcopus apostolatum uestrum saluto.

Ego SUPERuENTOR episcopus coronam uestram uenerans saluto.

1111 uERUS episcopus apostolatum uestrum reuerenter saluto.

HELLADIUS episcopus sanctitatem tuam in Domino saluto.

AETHERIUS episcopus sanctitatem tuam in Domino saluto.

EULALIUS episcopus sanctitatem tuam in Domino saluto.

ANEMIUS episcopus sanctitatem tuam in Domino saluto.

CHRYSAPHIUS episcopus sanctitatem tuam in Domino saluto.

 PETRONIUS episcopus sanctitatem uestram in Domino saluto, et ut pro me orare dignemini, queso.

Ego FONTEIUS episcopus apostolatum uestrum reuerenter saluto, et rogo ut mei meminisse dignemini.

YDATIUS episcopus apostolatum uestrum in Domino saluto.

HILARUS episcopus apostolatum uestrum plurima in Christo ueneratione saluto.

ICTURUS episcopus apostolatum uestrum uenerans saluto.

EUGENIUS episcopus beatitudinem tuam saluto.

PALLADIUS episcopus apostolatum uestrum uenerans saluto.

 Ego FRATERNUS episcopus coronam uestram uenerans saluto.

Ego AMANDUS episcopus apostolatum uestrum uenerans saluto.

Ego GERONTIUS episcopus coronam uestram uenerans saluto.

Ego PROCULEIANUS episcopus coronam uestram uenerans saluto.

Ego DYNAMIUS episcopus coronam uestram uenerans saluto.

Ego IULIANUS episcopus apostolatum uestrum uenerans saluto.

Ego ARMENTARIUS episcopus coronam uestram uenerans saluto.

Ego HONORATUS episcopus coronam uestram  uenerans saluto.

EPARCHIUS episcopus apostolatum uestrum uenerans saluto.

Ego EUSTATHIUS episcopus apostolatum uestrum uenerans saluto.

1112 Ego MAXIMUS episcopus apostolatum uestrum uenerans saluto.

Ego YNANTIUS coronam uestram uenerans saluto.



EPISTOLA [a 1Kb] C. [b 2Kb] MARCIANI IMPERATORIS AD LEONEM PAPAM.



SYNOPSIS.

I. De fide apud Chalcedonem roborata et pace Ecclesie restituta gratulatur.---II.Fidem iuxta litteras S. Leonis a synodo esse expositam.---III. Petit ut sedi CP. secundus locus iuxta statuta secunde et quarte synodi tribuatur.---Iu. Per Lucianum et Basilium consensum eius super eodem  negotio postulat.

uictores uALENTINIANUS et MARCIANUS, inclyti triumphatores, semper Augusti, sancto patri merito uenerabili LEONI episcopo [c 1Kb] .



CAP. I.

Diuina humanaque scripta consentiunt Diuinitatem in primis esse uenerandam, et ibi omnipotentem Deum esse propitium, ubi colitur rite religio. Id ergo quod querebamus inuenimus, et effectum uota nostra meruerunt. Inuenit religionis fidem religiosus affectus; nec dubium est Deo auctore definitum quod de maiestate querebatur. Explosa igitur contentione atque discordia quam liuor fidei inimicus obiecerat, Deum omnes una mente cognoscunt. Iam non incusamus [d 1Kb] perfidos, nec sumus ingrati.

 Religionis inimici prestiterunt nobis ut Deum studiosius quereremus, 1113 manifestius inueniremus. Maius etenim lumen uidetur, quod post tenebras fulserit; dulcior est sitientibus potus, fessis otium. Letetur igitur sanctimonia tua uictoria fidei, cuius laurea omnipotenti Christo referenda est, qui de perfidis egit triumphum. Atque ideo ipsi interesse sancte synodo festinauimus, quamuis nos in aliis locis expeditiones et necessitates publice detinerent.



CAP. II.

Itaque omnia pro uotis atque oratione religionis tue, que fidei conueniunt, auctore Deo sunt ordinata. Totius orbis, qui sub imperio nostro est, reuerendissimis episcopis Chalcedonem conuocatis, tractatu habito, post multa certamina uera fides obtinuit, et iuxta litteras sanctitatis tue uniuersi  assenserunt expositioni prout ueritas postulauit. Nec dubitamus huius rei gratulationem nobis et sanctitati tue esse communem, pariterque letari quos pariter manifestum est optasse ueritatem. Superest ut uniuersis pro catholica fide et ueritate compositis et pace Ecclesiis restituta, uotis omnibus in perniciem hostium sanctitas tua diuinam prouocet maiestatem; quod te et ante litteras nostras facere certissimum est.



CAP. III.

Quoniam uero et hoc statutum est ut  ea que centum quinquaginta sanctissimi episcopi sub [a 1Kb] diuo Theodosio Maiore de 1114 honore uenerabilis Ecclesie Constantinopolitane statuerunt, et que nunc a sancta synodo de eadem re statuta sunt, firma seruentur: scilicet ut post sedem apostolicam Constantinopolitane urbis antistes secundum obtineat locum; quoniam et eadem splendidissima ciuitas iunior Roma nuncupatur: dignetur sanctitas tua etiam huic parti proprium adhibere consensum, quamuis reuerentissimi episcopi, qui tue religionis uicem agentes ad sanctam synodum conuenerunt, contradixerint. uehementer enim prohibebant de hac uenerabili Ecclesia a synodo aliquid ordinari.



CAP. Iu.

Speramus autem quod concordantibus toto orbe sacerdotibus, ea que reipublice Romane  proderunt, diuinus fauor prestare dignabitur. Qua de re per Lucianum uirum religiosum episcopum, et Basilium diaconum harum portitores omnia uere insinuari oportere censuimus. Et petimus ut ea que sancta synodus statuit, etiam religio tua in perpetuum precipiat obseruari. Et alia manu: Diuinitas te seruet per multos annos, sancte ac religiosissime Pater. Data decimo quinto kalendas Ianuarias, Constantinopoli, D. N. Marciano PP. Aug., et qui fuerit nominatus, consulibus.



EIUSDEM EPISTOLAE. Grecum exemplar cum noua interpretatione Latina.
[1Kb]


1116 Epistola piissimi imperatoris Marciani ad beatissimum archiepiscopum Rome Leonem.

uictores uALENTINIANUS et MARCIANUS gloriosi, triumphatores Augusti, sanctissimo et uere uenerabili patri archiepiscopo LEONI.



CAP. I.


Diuine humaneque littere consentiunt Diuinitatem in primis esse adorandam, ibique omnipotentem Deum esse propitium, ubi colitur recte fides. Hoc igitur quod querebamus inuenimus et assecuti sumus nostris precibus. Inuenit enim religionis fidem fidelis affectus, et nullum dubium est Dei auxilio esse definitum, quod de ipsius potentia querebatur. Expulsa enim omni contentione et discordia, quam inuidus demon fidei iniecerat, Deum omnes una mente cognoscunt. Ceterum non accusamus infideles, quin et gratiam habemus religionis inimicis: prestiterunt enim nobis ut Deum studiosissime quereremus manifesteque cognosceremus. Maius enim lumen esse uidetur post tenebras apparens: dulcis est sitientibus potus, fessis otium. Letetur  igitur sanctitas tua super uictoria 1118 fidei, cuius corona omnipotenti Christo referenda; hic enim dedit contra infideles uictoriam. Et ideo nos ipsi adesse sancte synodo festinauimus, quamquam nos in aliis locis et expeditiones et publice necessitates detinerent.



CAP. II.

Ergo omnia secundum uota sanctitatis tue, que fidei consonant, definita sunt, totius orbis, qui sub nostro imperio est, piissimis episcopis Chalcedone conuocatis, et deliberatione habita, post multas contentiones uera fides obtinuit, et iuxta litteras sanctitatis tue omnes assenserunt expositioni, sicut ueritas postulauit; nichilque ambigimus huius rei gratiam nobis et sanctitati tue communem esse, et ex equo letari quos palam est equali studio amare ueritatem.  Superest ut omnibus iuxta catholicam fidem et ueritatem compositis, et pace Ecclesiis restituta, uotis omnium in perniciem hostium sanctitas tua diuinam prouocet potentiam: quod te et ante nostras litteras facere in confesso est.



CAP. III.

Quoniam uero et hoc constitutum est, ut ea que a centum quinquaginta episcopis sub diue memorie Maiore Theodosio honoris gratia erga uenerabilem Constantinopolitanam Ecclesiam statuta sunt, queque nunc a sancta synodo de eadem re sunt sancita, firma seruentur, uidelicet ut post apostolicam sedem Constantinopolitanus statim episcopus secundum habeat locum, 1120 quoniam splendidissima urbs iunior Roma appellatur, dignetur sanctitas tua etiam huic parti assensum prehere; licet  reuerendissimi episcopi, qui loco tue in Deo caritatis ad sanctam synodum conuenerunt, contradixerint: uehementissime enim prohibebant de eadem uenerabili Ecclesia quidquam in synodo decerni. Speramus autem quod consentientibus totius orbis sacerdotibus, que Romanis rebus utilia sunt, diuina prouidentia prestare dignabitur. Quapropter per Lucianum Dei amantissimum episcopum et Basilium diaconum ut omnia uobis significarentur decreuimus, rogamusque ut que a sancta synodo constituta sunt, etiam tua in Deum pietas in perpetuum obseruari precipiat. Diuina te prouidentia seruet multis temporibus, sanctissime et Dei amantissime pater. Data ante diem decimum quintum kalend. Ianuar. Constantinopoli, consulatu domini nostri Marciani semper  Augusti, et eius qui fuerit nuntiatus.



1115 [1 1Kb] .

, , , , [2 34Kb] .

 , , [3 6Kb] . , [4 16Kb] , , [5 21Kb] , . , [6 20Kb] , [7 12Kb] . , , , . [8 5Kb] ,  . 1117 [1 8Kb] [2 14Kb] [3 10Kb] , . , , [4 17Kb] . , , , , [5 17Kb] ,  , [6 8Kb]  . [7 5Kb] , , [8 16Kb] . , [9 17Kb] , , , , [10 5Kb] 1119 , [11 10Kb]  . . , , . ,  .





EPISTOLA [a 1Kb] CI. [b 1Kb] ANATOLII EPISCOPI CONSTANTINOPOLIS AD S. LEONEM ARCHIEPISCOPUM ROMAE.
Nunc primum ex ms. uaticano edita.




SYNOPSIS.

I. Leonis zelus contra hereticos quos prostrauit. De actis Chalcedone Romam allatis.---II. Legati Anatolii cum aliis actis Romam missi. De damnatione Dioscori.---III. De epistola Leonis recepta ab omnibus, et de definitione fidei edita in synodo Chalcedonensi.---Iu. De aliis gestis Chalcedonensibus post definitionem fidei, primum quoad canones, dein quoad particulares causas ecclesiasticas. Tandem de priuilegio Ecclesie Constantinopolitane.---u. Contradictio legatorum Leonis huic priuilegio. Confirmatio eius petitur.
[1Kb]


1122 Sanctissimo et beatissimo patri et comministro archiepiscopo antique Rome LEONI, ANATOLIUS in Domino salutem.



CAP. I.

uestre sanctitatis zelus erga pietatem, et sollicitudo recte fidei omnium saluatori Deo chara et grata, digna facta est omnium admiratione. Mos enim uobis est, qui ita magni estis, in recte factis assurgere, et probationem Christi Ecclesiarum in uestris laudibus ponere. Unde non despexit uestra sanctitas ueram fidem profanis suffossam insultibus; sed exsecrans malos operarios, armis implacabilibus contra prauitatem uehementer illos prostrauit. Quoniam igitur piissimi et Christo karissimi nostri imperatores, optimum pietatis zelum preseferentes, omnem radicem amaram pullulantem rescindere solliciti, ne ab ipsa polluantur  ex omni fere loco qui sub sole est sacerdotes colligi iusserunt, ut hi communi sententia confirmantes beatorum et uenerabilium Patrum fidem, et consonam illis tue sanctitatis epistolam, omnem innouationem dissipent peregrinorum sophismatum, que pietatis sensum ledit. Et quoniam oportebat omnia [d 1Kb] necessario ad notitiam tue sanctitatis referri, que consecuta sunt, mittentes hinc electos Dei amantissimum fratrem et cepiscopum nostrum Lucianum, et religiosissimum diaconum Basilium, scribimus etiam [e 1Kb] rursus ista significantes, quod iam quidem Dei amantissimus frater et cepiscopus noster [f 10Kb] Lucentius simul cum piissimo presbytero uestro Bonifacio  et Marciano religiosissimo diacono, patentibus chartis que continent ea que in ecumenica synodo gesta sunt, acceptis ex hac urbe discessit.



CAP. II.

Quoniam uero post ipsos par erat ut [a 1Kb] relique charte, que debent necessario ad uestram cognitionem uenire, etiam per nostros homines mitterentur, eo quod specialiter quedam a nobis acta sunt, ea de causa 1126 eligentes uirum pietate et intelligentia et simplicitate in fide abundantissima preditum memoratum religiosissimum episcopum cum supradicto diacono ad uestram magnam Romam legauimus, ut cum alia quidem per litteras, alia uero per se ipsos manifesta fecerint, conuenienti uobisque digno responso, ad nos cum gaudio reuertantur, celebrantes cum omnibus dilectionem et benignitatem, qua uti consueuit paterne uestre sollicitudo beatitudinis erga sedem huius urbis regie. Quo pacto uero  sancta et uniuersalis synodus scrutata diligenter exortam tempestatem contra communem pacem inuenerit auctorem, Dioscorum dico, qui Alexandrinorum fuit olim episcopus, et sacerdotio excidit, ea que a sancto et ecumenico concilio distincte [b 1Kb] scripta fuerunt, significant. Oportebat enim, oportebat tolli de medio improbum, qui et repleuit totum orbem tempestatibus et procellis. uerum his quidem optime constitutis etiam uestram sanctitatem confidimus esse [c 1Kb] assensuram propter innatum uestrum odium contra prauitatem.



CAP. III.

Quoniam uero post iudicium de illo [d 1Kb] opus erat  ut in recte uestre fidei sensum omnium conueniret intelligentia,  cum oratione et lacrymis, astante nobis in spiritu et cooperante per isthinc missos Deo carissimos uiros tua sanctitate, habentes protectricem sanctissimam et speciosissimam Euphemiam martyrem, salutari [e 1Kb] huic operi nos ipsos omnes reliquis depositis curis dedidimus; et cum tempus postularet ut 1128 omnes congregati sanctissimi episcopi [f 1Kb] concordem definitionem ederent ad explicationem, et clariorem intelligentiam confessionis in Dominum nostrum Iesum Christum; Dominus Deus inuentus, et non querentibus apparens, apparens autem etiam non interrogantibus  eum, etsi [a 1Kb] quidam ab initio contentiose obstare conati sunt, ostendit tamen suam ueritatem, et disposuit, ut [b 1Kb] unanime et contradictionis expers ab omnibus publicaretur scriptum, quod tum confirmaret constantium animos, tum inuitaret ad uiam ueritatis omnes qui a ueritate declinabant. Et quidem cum subscripsissemus unanimi consensu huiusmodi libello, qui conueneramus in consessu uniuersalis nostre synodi in confessione eiusdem sanctissime et uictricis martyris Euphemie, cumque cum piissimi et Christi amantissimi imperatoris nostri Marciani, et piissime perque omnia fidelissime imperatricis et Auguste filie nostre Pulcherie oratione et gaudio atque hilaritate scriptam ad confirmandam eam que Patrum nostrorum fuit fidei definitionem iuxta uestram  illam sacram epistolam 1130 [c 4Kb] supra sanctum altare posuissemus, ipsam eorum pietati tradidimus, sic eam ut acciperent, cum ipsi rogauissent: qui accipientes gloriam dederunt nobiscum Christo Domino, qui expulit quidem obscuritatem praue opinionis, et illustrauit summa consensione uerbum ueritatis. Et que quidem ad ecclesiasticam pacem concordiamque sacerdotum in fide pura spectant, per gratiam Saluatoris hoc pacto contigerunt.



CAP. Iu.

Quoniam uero etiam de aliis rebus oportebat nos considerare, ut tanta synodus omnia uideretur agere sine ulla omissione, que correctionis indigent, atque approbationis tum [d 1Kb] in canonicis, tum in ecclesiasticis capitibus, cura adhibita est et ab iis  qui omnia moderantur, et a magnificentissimis gloriosissimisque iudicibus et illustri et glorioso senatu et clero uniuerso et populo, ut afficeretur aliquo honoris additamento sanctissima sedes huius regie urbis Constantinopolis per consensum huius sancte synodi circa canonem centum quinquaginta sanctorum Patrum, qui congregati fuerant sub magno Theodosio pie recordationis, qui fuit Constantinopolis imperator, presidente tunc [a 2Kb] Nectario quidem Constantinopoli, Timotheo uero Alexandrie, et Meletio Antiochie, Helladio 1132 Cesaree Cappadocie, Cyrillo Hierosolymis, et reliquis. Et hanc rem aggressi sumus confidentes merito uestre beatitudini fore ut proprium reputet honorem sedis Constantinopolitane, quippe iamdiu apostolicus uester thronus  sollicitudinem erga ipsam et concordiam habet, ipsique per omnia proprium, quibus rebus indigebat, auxilium elargitus est abundanter. Etenim cum nullum sit dubium quin gaudeat omnino uestra beatitudo, quod que ab ipsis celebratur congregatio, prestantiorem habuerit honorem, [b 1Kb] prompto animo progressa est ad confirmandum quidem ipsum canonem centum quinquaginta sanctorum Patrum statuentium, ut Constantinopolitanus episcopus habeat honorem et primum locum post Romanam sanctissimam sedem, eo quod etiam Constantinopolis sit noua Roma, definiuitque etiam ut ordinationes ipse faceret metropolitarum Pontice, et Asiane, et Thracice diecesis; [c 12Kb] episcopis, qui sub ipsorum ditione sunt, a propriis metropolitis ordinationem accipientibus, ut in hoc  potius auferantur throno Constantinopolitano ordinationes complurium episcoporum, quas per sexaginta et septuaginta annos facere consueuerat.



CAP. u.

Ita uero cum omnes res bene essent progresse, atque in letitiam desiissent, piissimi protinus episcopi Paschasinus et Lucentius et reuerendissimus presbyter Bonifacius, sepe quidem de hac ipsa re a nobis edocti, et ignorantes intentionem uestre sanctitatis, quam habetis erga Constantinopolis sanctissimam Ecclesiam, postquam signauit sancta synodus, et subscriptione confirmauit huiusmodi definitionem, reiiciunt synodum, turbant et confusione implent 1134 consessum, pro nichilo  hanc sedem habentes, et facientes omnia que iniuriam afferunt tum mihi, tum Constantinopolis sanctissime Ecclesie. Constituta sunt etiam hec nutu piissimorum nostrorum imperatorum, astantibus et magnificentissimis gloriosissimisque iudicibus concilio, et pronuntiantibus definitionem sancte synodi esse firmam, obnixeque et ipsis contendentibus et cupientibus ea que ad honorem sedis spectant, ut diximus, quorum ex multis pauca uobis nota fecimus, ne uideamur [a 1Kb] ipsos quidem grauare, aures uero uestras obtundere. Nos enim et ante et post ipsorum aduentum, que ad uestram gloriam et honorem debitum pertinent, curauisse in omnibus, et Deus est testis, et ipsa facta manifestant, quomodo scilicet et ipsos honore et munerum reuerentia  dignati simus: et honoris gratia, quo uos prosequimur, eiusmodi etiam decretum ad uestram sanctitatem sancta synodus retulit, et nos [b 1Kb] ut approbationem a uobis confirmationemque consequamur; obsecramusque ut hoc etiam per uos, o sanctissimi, efficiatur. Nam sedes Constantinopolis habet patrem thronum apostolicum uestrum, precipuo atque excellenti modo se ipsam uobiscum coniungens, ut ex uestra de ipsa sollicitudine, omnes quidem intelligant, uos iamdiu ipsius commodis sincere consulentes, etiam nunc eamdem curam habere de illa. Et sicut utilia ecclesiastico statui omnia que consecuta sunt, et rite gesta in sanctissima et uniuersali synodo rata habere [c 21Kb] dignabimini, ipsam quoque definitionem supradictam de sede Constantinopolitana  curauimus mittendam ad uestram sanctitatem, ut cognoscere possit quemadmodum uestris 1136 precibus ex diuina sapientia omnia fuerunt peracta; uehementerque obtestamur ut congruam responsionem recipiat unaqueque propositio, docente uos omnia Dei amantissimo episcopo Luciano, qui et ipse presens sancto concilio, et summa cum prudentia pro uirili parte allaborans nostro studio erga fidem, electus est a nobis, ut bene ac feliciter nostri obsequii erga uos uices susciperet, cum sit uir perfectus, atque piissimis et Christi amantissimis nostris imperatoribus iamdudum amicus, quem uestra bonitate gaudentem, letum ad nos mittere dignemini. Totam fraternitatem cum uestra beatitudine in Christo et ego, et qui mecum sunt plurimum salutamus. Incolumis in Domino, et pro nobis orans, doneris nobis, Deo carissime et beatissime Pater.

1121 , , .


, . [1 16Kb] , . , , [2 11Kb] . , , ,  , , , , , , [3 10Kb] , , , [4 5Kb]  , .

, , , 1125 , , , , , , , ,  , , , , . , , . , [1 11Kb] , [2 5Kb] [3 7Kb] , , ,  , , 1127 , , . , ,  , [1 12Kb] , , , , , , , 1129  , , . , , , , , , , , ,  , , , , , 1131 , , . , , , , , , . ,  , , , , , , , , , , . ,  , , , , , , , 1133 , , , , . ,  , , , , , , , . , , , , . , , , , , , , , .  [1 5Kb] , , , , [2 21Kb] , , 1135 , , ,  , , . , . , , , .




EPISTOLA [d 1Kb] CII. [e 1Kb] AD EPISCOPOS GALLIARUM. De damnatione hereticorum.



SYNOPSIS.

I. Se Gallorum episcoporum epistolam celesti doctrina plenam accepisse nuntiat.---II. De synodo ecumenica. Humanis de fide ratiociniis locum esse non debere.---III. Nestorii et Eutychetis  aogmata pariter esse fugienda.---Iu. Synodum et epistole Leonis consensisse, et Dioscorum proscripsisse. ---u. De his omnibus gratias Deo esse agendas; pro legatorum reditu orandum; uictoriam fidei Hispanis per Gallos esse nuntiandam.

LEO Romane urbis episcopus, RAuENNIO, RUSTICO, uENERIO, [f 1Kb] CONSTANTIANO, MAXIMO, [g 1Kb] ARMENTARIO,  FLORO, [a 1Kb] SABINO, [b 1Kb] uALERIANO, CONSTANTIO, MAXIMO, ASCLEPIO, NECTARIO, MAXIMO, URSO, INGENUO, IUSTO, uALERIO, SUPERuENTORI, CHRYSAPHIO, FONTEIO, PETRONIO, YDATIO, AETHERIO, EULALIO, [c 1Kb] EUSTATIO, FRATERNO, uICTURO, EUGENIO, [d 1Kb] HILARO, uERO, AMANDO, GERONTIO, PROCULEIANO, IULIANO, HELLADIO, ARMENTARIO, HONORATO, [e 1Kb] EPARCHIO, ANEMIO, DYNAMIO, MAXIMINO, YNANTIO et PALLADIO, episcopis per Gallias constitutis.



CAP. I.

Optassemus quidem fraternitatis uestre litteras eo tempore quo promiseratis accipere, ut profecturis ad Orientem fratribus nostris, quos ad sanctam synodum uice nostra pro catholice fidei defensione direximus, etiam uestre sententie professio iungeretur. Sed cum multa obstacula inopinatam uobis intulerint tarditatem, quamlibet seras et diu exspectatas epistolas per 1137 fratrem et cepiscopum  nostrum Ingenuum gratanter accepimus, easque cum gaudio recensentes probauimus, sicut confidebamus, eruditione Spiritus sancti celestem in uobis uigere doctrinam, quam in Orientalibus Ecclesiis uersutia hostis antiqui, per eos [f 1Kb] quos sequaces sue reperit falsitatis, fatigare conata est; cum catholica fides, que nulla sui est parte mutabilis, per ipsas aduersantium exercitationes et ualidior semper efficiatur et clarior, operante hoc gratia Dei, ut si qui forte ad hec subtilia inimici iacula declinanda minus erant instructi minusque solliciti, perceptis ueritatis armis, fierent contra impiorum mendacia fortiores. Quod ergo, sicut causa poscebat, fiduciam nostram, quam de uobis habemus in Domino, fideliter atque obedienter auxistis, multa exsultatione gaudemus.



CAP. II.


Et merito nos cognoscimus fratribus et cepiscopis nostris Orientalibus intimasse quod secundum euangelicam apostolicamque traditionem de Incarnatione Domini nostri Iesu Christi, una esset omnium nostrum et indiscreta confessio; neque ullis [g 1Kb] hereticorum disputationibus obtineri ut aliter aliquid de summi et salutiferi sacramenti ueritate sapiamus, quam ex predicatione sanctorum Patrum,  et ex auctoritate incommutabilis Symboli didicimus ac docemus, damnatis ab uniuersali Ecclesia, et nunc Eutyche, et antea Nestorio. Quorum si quis non ferendis impietatibus inherere delegerit, ipse se a corpore Christiane unitatis [h 1Kb] abscindet. Non enim ultra iam cuiquam excusationis refugium [i 1Kb] de ignorantie inscitia uel de intelligentie difficultate conceditur; cum [i 1Kb] ob hoc ipsum sexcentorum fere fratrum cepiscoporumque nostrorum synodus congregata, nullam artem ratiocinandi, nullum eloquium disserendi [k 1Kb] contra fundatam diuinitus 1138 fidem spirare permiserit: quoniam annitentibus per auxilium gratie Dei fratribus [l 1Kb] et uicariis nostris, quorum plenissima exstitit in omni actione deuotio, non solum sacerdotibus Christi, sed etiam principibus et potestatibus  Christianis, [m 1Kb] cunctisque cleri et plebis ordinibus, plene atque euidenter apparuit hanc esse uere apostolicam [n 1Kb] et catholicam fidem, ex diuine pietatis fonte manantem, quam sinceram et ab omni fece totius erroris alienam, sicut accepimus, predicamus, et uniuerso iam mundo consentiente defendimus; exstinctis toto orbe dogmatibus que uel precedens hereticus ausus est inferre, uel subsequens, dissimili quidem [o 1Kb] mendacio, sed impietate non impari.



CAP. III.

Nam sicut Nestorius non est toleratus, affirmans beatam Mariam hominis tantummodo fuisse genitricem, qui postmodum sit [p 1Kb] a uerbi Deitate susceptus, duabus scilicet [q 1Kb] personis distinctis atque diuisis, ut non esset filius hominis qui Filius Dei; neque  unus Christus in utraque natura, sed alter sempiternus ex Patre, alter temporalis ex matre: cum euangelica auctoritas ita uerbum carnem predicet factum , ut non duos Christos, nec duos filios, sed in uno Domino Iesu Christo et Dei et hominis nobis insinuet ueritatem: ut utriusque substantie, id est saluantis atque saluate, nec proprietas possit confundi, nec persona geminari. Sicut ergo  Nestorius in suo dogmate exsecrabilis [a 1Kb] fuit, sic et Eutyches, damnatum olim sectatus errorem, alia profanitate blasphemans, a catholice soliditatis compage resectus est: quia indoctis quibusdam nimiumque simplicibus persuadere tentauit quod uerbum Dei ita caro sit factum ut ueram carnem [b 1Kb] de matre non sumpserit; nec nostri illum generis corpus habuisse, sed Diuinitatis eius et carnis unam esse naturam aut unum Dominum 1139 nostrum Iesum Christum et falsum hominem et Deum diceret esse passibilem. Quod nec pietas fidei, nec ratio recipit sacramenti, ut aut in sua natura passibilis fuerit Deitas, aut [c 1Kb] in susceptione humana mentita sit ueritas.



CAP. Iu.

Que diabolicorum sensuum prodigiosa commenta, sancta nunc synodus, humilitatis  nostre scriptis, auctoritate Domini mei beatissimi Petri apostoli et merito roboratis, religiosa unanimitate consentiens [d 1Kb] abominandum hoc ab Ecclesia Dei amputauit opprobrium: Dioscoro quoque Alexandrino in sua impietate damnato: ne illa Ecclesia, que inter ipsa Euangelii principia beatum Marcum beatissimi Petri apostoli discipulum in omnibus utique [e 1Kb] doctoris sui magisterio consonantem habuit fundatorem, queque postea recentioribus a nostra etate temporibus Athanasium, Theophilum, et proxime Cyrillum probatissimos presules habuit, indignam captiuitatem sub heretici dominatione pateretur. Unde secundum magnam misericordiam Dei uniuersos diaboli conatus, quibus Ecclesiam [f 1Kb] Dei conturbare molitus est, noueritis esse destructos.



CAP. u.


[g 1Kb] Reddita igitur Deo, fratres karissimi,  digna gratiarum actione, oret nobiscum uestra dilectio, ut fratres nostros, quos exspectatio nostra desiderat, incolumes quam primum rediisse letemur, et de omnibus que Domino adiuuante sunt gesta plenius uos possimus instruere. Nam fratrem Ingenuum [h 1Kb] noluimus hac exspectatione tardari; 1140 cum ob hoc ipsum properantius remeare [i 1Kb] deberet, ne diutius uobis esset incognita communium materia gaudiorum: que uolumus per curam dilectionis uestre etiam [i 1Kb] ad fratres nostros Hispanie episcopos peruenire: ut quod Deus operatus est nulli possit esse incognitum. [k 1Kb] Data uI kalendas Februarii Herculano uiro clarissimo consule.



EPISTOLA [l 1Kb] CIII. [m 2Kb] AD EPISCOPOS GALLIARUM.



SYNOPSIS.

Reuersis legatis a synodo Chalcedonensi, acceptisque gestis, et sententia aduersus Eutychen et Dioscorum prolata, huius exemplar mittit ad Gallicanos episcopos.

Dileetissimis fratribus [n 2Kb] RUSTICO, RAuENNIO, uENERIO, et ceteris episcopis per Gallias constitutis, LEO.

Impletis per misericordiam Dei communibus uotis, dignum est fraternitatem uestram sanctorum gaudiorum habere consortium. Nam fratres mei, qui uice mea Orientali 1141 synodo presederunt, que acta [o 1Kb] retulerint significo, confirmata catholica fide, et glorificato apostolice predicationis triumpho: quod etiam hi qui ad deuiandum uel seducti fuerant uel impulsi, recepta ueritatis luce letantur. Siquidem  omnes Domini sacerdotes [p 1Kb] in unam sententiam,  sancto Spiritu docente, consensere; et de sacramento Dominice incarnationis, in qua multorum intelligentia caligabat, ita tenebre erroris ablate sunt, ut in uno Domino nostro, uero et Dei et hominis Filio, nec de humanitatis ambigatur natura, nec de Deitatis essentia. In impios autem nefandi erroris auctores, qui indignos se Dei gratia iudicantes, correctionis uti remediis noluerunt, qualis sit lata sententia, [a 1Kb] exemplaria que misimus edocebunt: ut agnoscat uestra dilectio, fratres karissimi, in sancto examine diuinum non defuisse iudicium, quo et uindicta retributa est obduratis, et pax impensa correctis. Dominus uos incolumes custodiat, fratres karissimi.


1142 Exemplar [b 4Kb] sententie.

 Paschasinus episcopus Lilybetanus, [c 1Kb] Lucentius episcopus Asculanus, et Bonifacius presbyter Ecclesie maxime urbis Rome, uicarii sanctissimi ac beatissimi pape Leonis apostolice sedis antistitis, pronuntiauerunt. Manifesta sunt que Dioscorus Alexandrine urbis antistes contra canonum disciplinam regulasque ecclesiasticas, illicita presumptione commisit, [d 1Kb] sicut preterita gestorum, seu presens declarauit  assertio. Is namque, ut plura relinquamus, Eutychen consortem perfidie sue, a proprio episcopo sancte recordationis Flauiano iure damnatum, in gratiam communionis, antequam cum his qui congregati fuerant in Ephesina urbe episcopis resideret, suscepisse cognoscitur. Sed illis quidem sedes apostolica ueniam tribuit, quia contra uotum gessisse que patrata sunt approbantur; ita ut nunc usque adhereant et beatissimo 1143 pape, et uniuersali sanctoque concilio: qua de re sacrosancte communionis consecuti sunt medicinam. Predictus uero, qui malorum perseuerantia ornari se estimat, cum debeat submissa fronte usque ad terram cum gemitu, ut conuenit, inclinari, quoniam nec beatissimi pape epistolam legi permisit ad uenerande memorie Flauianum  Christi antistitem scriptam: quippe cum ab his qui detulerant petitus ut legi sineret, sacramenti satisfactione quod promiserat implere contempsit: quatenus praui dogmatis augeretur impietas, et occasio lesionis uel scandali cunctis generaretur Ecclesiis. Patratis tamen his uoluimus his sceleribus indulgere, et ueniam quam ceteris episcopis prestitimus, dignanter impendere, cum nec similem iudicandi  [a 1Kb] reperiantur habuisse fiduciam. [b 1Kb] Adiecit etiam accusatorum supplicatio uariis referta 1144 criminibus, et tertio euocatus per reuerentissimos fratres et cepiscopos nostros admonitione canonica, uenire contempsit conscientie detentus arcano. Episcopos etiam a prouinciali synodo, cui subdebantur, iure damnatos iniqua usurpatione suscipiens, ipse contra se damnationis sententiam prouocauit, ueterum patrum sepius statuta conculcans. Unde  sanctus ac beatissimus papa caput uniuersalis Ecclesie Leo, per nos uicarios suos, sancta synodo consentiente, Petri apostoli preditus dignitate, qui Ecclesie [c 1Kb] fundamen et petra fidei, celestis regni ianitor nuncupatur, episcopali eum dignitate nudauit, et ab omni sacerdotali opere fecit extorrem. Superest uti congregata uenerabilis synodus canonicam contra predictum Dioscorum proferat iustitia suadente sententiam.



EPISTOLA [d 1Kb] CIu. [e 1Kb] AD MARCIANUM AUGUSTUM. [f 1Kb] De ambitu Anatolii episcopi Constantinopolitani. Per Lucianum episcopum et Basilium diaconum.



SYNOPSIS.


I. De fidei uictoria, et errorum utilitate in Ecclesia.---II. Multa ex Anatolii ambitu mala exsurgere.---III. Constantinopolitanam sedem, que regia est, non apostolica, aliarum depressione attolli non posse.---Iu. Rogat Marcianum ut Anatolii cupiditatem comprimat.---u. Ex prioribus excessibus Anatolium animos sumpsisse.
[1Kb]


[g 1Kb] Leo episcopus MARCIANO Augusto.



CAP. I.

Magno munere misericordie Dei totius Ecclesie catholice multiplicata sunt gaudia, cum sancto et glorioso clementie uestre studio perniciosissimus error 1145 exstinctus est; [h 1Kb] ut labor noster citius ad desideratum perueniret effectum, quem Deo seruiens principatus uester, et fide et potestate iuuisset. Quia etsi in uirtute Spiritus sancti, inter quaslibet [i 1Kb] dissensiones per sedis apostolice famulatum Euangelii erat defendenda libertas, manifestior tamen apparuit gratia Dei, que prestitit mundo ut in uictoria ueritatis auctores tantum uiolate fidei [i 1Kb] deperirent, et sua integritas Ecclesie redderetur. Bellum igitur quod pacis nostre inimicus [k 1Kb] excitauerat, adeo  feliciter, dextera Domini pugnante, confectum est, ut triumphante Christo, omnium sacerdotum esset una uictoria, et coruscante lumine ueritatis, sole erroris tenebre cum suis assertoribus pellerentur. Nam sicut in ipsa Domini resurrectione credenda, ad corroboranda initia fidei multum securitatis accessit, quod  quidam apostoli [a 1Kb] de corporea Domini nostri Iesu Christi ueritate dubitauere, et uisu atque contactu fixuras clauorum [b 1Kb] et uulnus lancee perscrutando, ambiguitatem cunctis, dum ambigunt, abstulerunt: ita nunc quoque, dum aliquorum infidelitas confutatur, omnium hesitantium corda [c 1Kb] firmata sunt, et proficit uniuersis ad illuminationem, quod quibusdam intulit cecitatem. In quo opere digne et iuste [d 1Kb] exsultat uestra clementia, que fideliter proprieque prospexit ut Orientalibus Ecclesiis diabolice insidie non nocerent; sed ad propitiandum Deum efficaciora [e 1Kb] ubique offerrentur holocausta: quando per mediatorem Dei et hominum hominem Christum Iesum eadem confessio 1147 plebium, eadem sacerdotum, eadem esset et regum, [f 1Kb] gloriosissime fili et clementissime  Auguste.



CAP. II.

His autem, propter que tanta facta est congregatio sacerdotum, bono et optabili fine [g 1Kb] compositis, miror et doleo quod pacem uniuersalis Ecclesie diuinitus reformatam, ambitionis rursus spiritus [h 1Kb] inquietat. Quamuis enim necessarie sibi frater meus Anatolius consuluisse uideatur ut ordinatorum suorum errorem deserens, in assensum catholice fidei salubri correctione transiret, custodire tamen debuit ut quod [i 1Kb] uestro beneficio noscitur consecutus, nullius [i 1Kb] cupiditatis prauitate turbaret. Nos enim uestre fidei et interuentionis habentes intuitum, cum secundum sue consecrationis auctores, eius initia titubarent, benigniores circa ipsum quam iustiores esse uoluimus: quo perturbationes omnes, que operante  diabolo fuerant excitate, adhibitis remediis leniremus: que illum modestum magis quam immoderatum facere debuerunt. Qui etiam si precipuis meritis optimoque iudicio legitime fuisset ac solemniter ordinatus, contra reuerentiam tamen canonum paternorum, contra statuta Spiritus sancti, contra antiquitatis exempla, nullis posset suffragiis adiuuari. Apud Christianum et uere religiosum uereque orthodoxum principem loquor, multum Anatolius episcopus proprio detrahit merito, si illicito crescere optat augmento.



1149 CAP. III.

Habeat, sicut optamus, Constantinopolitana  ciuitas gloriam suam, ac protegente dextera Dei, diuturno clementie uestre fruatur imperio. Alia tamen ratio est rerum secularium, alia diuinarum; nec preter illam petram quam Dominus in fundamento [a 1Kb] posuit , stabilis erit ulla constructio. Propria perdit, qui indebita concupiscit. Satis sit predicto quod uestre pietatis auxilio, et mei fauoris assensu, episcopatum tante urbis obtinuit. Non dedignetur regiam ciuitatem, quam [b 1Kb] apostolicam non potest facere sedem; nec ullo speret modo quod per aliorum possit offensiones augeri. [c 1Kb] Priuilegia enim Ecclesiarum, sanctorum Patrum canonibus instituta, et uenerabilis Nicene synodi fixa decretis, nulla possunt improbitate conuelli, nulla nouitate [d 1Kb] mutari. In quo opere, auxiliante Christo,  fideliter exsequendo, necesse est me perseuerantem exhibere famulatum: quoniam dispensatio mihi credita est, et ad meum tendit reatum, si paternarum regule sanctionum, que in synodo Nicena, ad totius Ecclesie regimen, Spiritu Dei instruente, sunt condite, me  conniuente, uiolentur; et maior sit apud me unius fratris uoluntas, quam uniuerse domus Domini communis utilitas.



CAP. Iu.

Et ideo sciens gloriosam clementiam uestram ecclesiastice studere concordie, et 1151 his que pacifice congruunt unitati, piissimum prestare consensum, precor et sedula suggestione uos obsecro, ut ausus improbos unitati Christiane pacique contrarios ab omni pietatis uestre abdicetis assensu, et fratris mei Anatolii, nocituram ipsi, si perstiterit,  cupiditatem salubriter comprimatis: ne ea que uestre glorie atque temporibus inimica sunt cupiens, maior suis uelit esse prioribus; liberumque illi sit quantis potuerit splendere uirtutibus; quarum non aliter particeps erit, nisi caritate magis uoluerit ornari quam ambitione distendi. Hanc autem improbi desiderii conceptionem numquam quidem debuit intra cordis sui recipere secretum; sed cum illi [e 1Kb] fratres et cepiscopi mei, qui uice mea aderant, obuiarent, ab illicito appetitu ex eorum [f 1Kb] saltem salubri contradictione cessasset. Nam et uestre pietatis apices, et ipsius scripta declarant, legatos sedis apostolice, sicut oportuit, contradictione iustissima [g 1Kb] restitisse:  ut inexcusabilior esset presumptio que se nec increpata [a 1Kb] cohiberet.



CAP. u.

Unde quia conuenit fidei uestre [b 1Kb] uel glorie, ut sicut heresis, Deo per uos agente, destructa est, ita etiam omnis ambitus retundatur; agite, quod et Christiane est probitatis et regie, ut predictus episcopus pareat Patribus, consulat paci, neque sibi estimet licuisse quod Antiochene Ecclesie 1153 sine ullo exemplo, contra instituta canonum episcopum ordinare presumpsit: quod [c 1Kb] nos amore reparande fidei et pacis studio retractare cessauimus. Abstineat ergo ab ecclesiasticarum iniuria regularum, et illicitos declinet excessus: ne se ab uniuersali Ecclesia, dum inimica paci tentat, [d 1Kb] abscidat. Quem opto magis irreprehensibiliter agentem diligere, quam  in hac presumptione, que illum ab omnibus separare poterit, perdurare. Frater autem et cepiscopus meus Lucianus, qui cum filio meo Basilio diacono clementie uestre ad me scripta portauit, omni deuotione partes suscepte legationis impleuit; [e 1Kb] quia non est estimandus negotio defuisse, quem potius causa deseruit. Data [f 1Kb] undecimo kalendas Iunii, Herculano clarissimo consule.

, .


[1 11Kb] 1146 , , [2 1Kb] . , , . , , , [3 13Kb] ,  , [4 46Kb] ,  , , , , , , , , . , , , , , 1148 , [1 9Kb] , , . [2 19Kb] , ,  , , , [3 6Kb] , , , , [4 16Kb] , , . , , [5 8Kb] , , , ,  , , , , , , , , , , , , , , , , 1150 , ,  [1 9Kb] [2 17Kb] , , , , [3 6Kb] . , . [4 8Kb] , , , , [5 41Kb] , , . , , .  , . [6 9Kb] , , , , , , , , , . , . , 1152 [7 10Kb] , , , , ,  [8 12Kb] , , , , , , , , , , , [9 6Kb] , , . , , , , ,  , , , , , . , , [1 9Kb] , . [2 50Kb] , . 1154 , [3 9Kb] .  , , , , , . , , ,  , , . .




EPISTOLA [g 1Kb] Cu. [h 1Kb] AD PULCHERIAM AUGUSTAM. De ambitu Anatolii.



SYNOPSIS.

I. Plenam esse fidei uictoriam in qua superant tam qui ceciderunt quam qui steterunt.---II.  Nihil ualere posse contra canones Nicenos, qui soli firmande paci sufficiunt.---III. Anatolio Flauianum exemplo esse debere; et per se ruere quod Nicene synodo contrarium est.---Iu. Ut ipsa Anatolium a proposito reuocet hortatur.

LEO episcopus PULCHERIAE Auguste.



CAP. I.

Sanctis et Deo placitis clementie uestre studiis defensam contra hereticos catholicam fidem, et [i 1Kb] uniuerse Ecclesie redditam pacem, ineffabiliter cum uestra pietate gaudemus: gratias agentes [i 1Kb] misericordi et omnipotenti Deo, quod exceptis his qui magis dilexerunt tenebras quam lucem , neminem passus est euangelica ueritate fraudari: ut abstersa erroris caligine, in omnium cordibus  purissimum lumen oriretur, [k 1Kb] nec de infirmis quorumdam animis tenebrosus ille exsultaret inimicus, quem non solum hi qui illesi steterunt, sed etiam [l 1Kb] hi quos fecerat mutare, superauerunt: ut, errore abolito, per totum 1155 mundum fides uera  regnaret, et omnis lingua confiteretur, [m 1Kb] quoniam Dominus iehsu Christus in gloria est Dei Patris . Confirmato autem in unitate Euangelii uniuerso orbe terrarum, et [n 1Kb] in eumdem sensum directis cordibus omnium sacerdotum, optimum fuerat, supra illa, propter que sancta est synodus congregata, et que secundum pietatis uestre studium probabili sunt fine conclusa, nichil quod tanto bono contrarium esset, inferri, nec per occasionem episcopalis concilii, [o 1Kb] id importune appeti, quod non licuit concupisci.



CAP. II.

Frater enim et cepiscopus meus Anatolius parum considerans quanto pietatis uestre beneficio  et mei fauoris assensu Constantinopolitane Ecclesie sacerdotium fuerit consecutus, non tam de adeptis gauisus, quam de immodicis appetendis supra mensuram sui honoris accensus est; credens huic tam intemperanti cupiditati posse prodesse quod ei quorumdam consensum [a 1Kb] suum prebuisse dicitur extorta subscriptio; cum tamen destruendis mox conatibus, contradictio fratrum et cepiscoporum meorum [b 1Kb] uice mea agentium fideliter et laudabiliter obuiaret. Quoniam contra statuta paternorum canonum, que ante longissime etatis annos in urbe Nicena spiritualibus sunt fundata decretis, nichil cuique [c 1Kb] audere conceditur: ita ut si quis diuersum aliquid decernere uelit, se potius minuat quam illa corrumpat. Que si, ut oportet, a cunctis pontificibus intemerata  seruentur, per uniuersas Ecclesias tranquilla erit pax et firma concordia: nulle [d 1Kb] de mensura honorum dissensiones, nulle de ordinationibus lites, nulle de priuilegiis ambiguitates, nulla erunt [e 1Kb] de alieni usurpatione certamina; [f 1Kb] sed equo iure caritatis, rationabilis et morum et officiorum ordo seruabitur; et ille uere 1156 erit magnus, qui fuerit totius ambitionis alienus. dicente Domino: Quicumque uoluerit inter uos maior fieri, sit uester minister; et quicumque uoluerit inter uos primus esse, erit uester seruus: sicut Filius hominis non uenit ministrari, sed ministrare . Et tamen hec illis tunc insinuabantur qui de pusillo uolebant crescere, et de infimis ad summa transire. Constantinopolitane uero [g 1Kb] presul Ecclesie, quid amplius quam  assecutus est concupiscit? aut quid illi satisfaciet si tante urbis magnificentia et claritudo non sufficit? Superbum nimis est et immoderatum ultra proprios terminos tendere, et antiquitate calcata alienum ius uelle preripere, [h 1Kb] atque ut unius crescat dignitas, tot metropolitanorum impugnare primatus, quietisque prouinciis, et olim sancte synodi Nicene moderatione  dispositis, bellum noue perturbationis inferre; atque ut uenerabilium Patrum decreta soluantur, quorumdam episcoporum proferre consensum, cui tot annorum series negauit effectum. Nam sexagesimus fere annus huius [i 1Kb] conniuentie esse iactatur, qua se predictus episcopus estimat adiuuari, frustra cupiens id sibi prodesse quod etiam si quisquam ausus est uelle, nullus tamen potuit obtinere.



CAP. III.

Agnoscat cui successerit uiro, et repulso omni spiritu elationis, [i 1Kb] Flauiani fidem, Flauiani modestiam, Flauiani humilitatem, que illum usque ad confessoris gloriam prouexit, imitetur. Cuius si uelit splendere uirtutibus, laudabilis erit, et in omni loco plurimum dilectionis acquiret, non ambiendo humana, sed promerendo diuina. [k 1Kb] Hac  autem obseruantia meum quoque illi animum spondeo copulandum, et apostolice sedis dilectionem, quam Constantinopolitane Ecclesie semper impendit, nulla mutabilitate uiolandam. Quia si interdum 1157 immoderati presules aliquas incidunt culpas, Ecclesiarum tamen Christi [l 1Kb] integritas perseuerat. Consensiones uero episcoporum, sanctorum canonum apud Niceam conditorum regulis repugnantes, unita nobiscum uestre fidei pietate in irritum mittimus, et per auctoritatem beati Petri apostoli, generali prorsus definitione [m 1Kb] cassamus, in omnibus ecclesiasticis causis his legibus obsequentes quas [n 1Kb] ad pacificam obseruantiam omnium sacerdotum, per trecentos decem et octo antistites Spiritus sanctus instituit: ita ut etiam si multo plures [o 1Kb] aliud quam illi statuere  decernant, in nulla reuerentia sit habendum, quidquid fuerit a predictorum constitutione diuersum.



1158 CAP. Iu.

Prolixitatem itaque epistole mee, qua necesse habui explicare quid sentiam, rogo ut per fratrem et cepiscopum meum Lucianum, qui  sollicitudinem suscepte legationis est fideliter exsecutus, et per filium meum Basilium  diaconem pietas uestra dignanter accipiat. Et quia moris uestri est pro pace et unitate Ecclesie laborare, fratrem meum Anatolium episcopum ex uestra [a 1Kb] mihi insinuatione dilectum, salubriter in his  que ipsi profutura sint continete: ut gloria clementie uestre, sicut magnificatur de fide reparata, ita predicetur de ambitione compressa. Data undecimo kalendas Iunii, Herculano uiro clarissimo consule.



EPISTOLA [b 1Kb] CuI. [c 1Kb] AD ANATOLIUM EPISCOPUM CP. Increpat de ambitu.



[d 1Kb] SYNOPSIS.


I. Anatolii fidem esse laudandam, cupiditatem damnandam.---II. Niceni concilii prerogatiua, quam Anatolii ambitus petit.---III. Chalcedonensi synodo in solo negotio fidei conuocata eum abuti.---Iu. Numquam se in preiudicium Niceni concilii illicitis ausibus consensurum.---u. Canones synodi CP. ad sedem Romanam numquam missos, Anatolio male patrocinari.---uI. Satius esse ut cupiditatem deponat, caritatem sectetur.
[1Kb]


[e 1Kb] LEO episcopus ANATOLIO episcopo.



CAP. I.

Manifestato, sicut optauimus, per gratiam Dei lumine [f 1Kb] euangelice ueritatis, et ab uniuersali Ecclesia perniciosissimi erroris nocte depulsa,  ineffabiliter gaudemus 1159 in Domino quod credite nobis dispensationis labor ad desideratum peruenit effectum, sicut etiam epistole tue textus eloquitur; ut, secundum apostolicam doctrinam, idipsum dicamus omnes, et non sint in nobis schismata: simus autem perfecti in eodem sensu et in eadem [g 1Kb] scientia . In cuius operis deuotione gratulamur dilectionem tuam esse consortem: ut et corrigendis tua prodesset industria, et [h 1Kb] ab omni te deuiantium participatione purgares. Decessore enim tuo beate memorie Flauiano, propter defensionem catholice ueritatis eiecto, non immerito credebatur quod ordinatores tui, contra sanctorum canonum constituta, uiderentur sui similem consecrasse. Sed affuit misericordia Dei, in hoc [i 1Kb] te dirigens atque confirmans,  ut malis principiis bene utereris; et non te iudicio hominum, sed Dei prouectum benignitate monstrares: quod uere ita accipiendum est, si hanc diuini muneris gratiam alia offensione non perdas. [i 1Kb] uirum enim catholicum, et precipue Domini sacerdotem, sicut nullo errore implicari, ita nulla oportet cupiditate [k 1Kb] corrumpi. Dicente quippe Scriptura sancta: Post concupiscentias tuas [l 1Kb] non eas, et a uoluntate tua  uetare : multis mundi huius illecebris, multis uanitatibus resistendum est, ut uere continentie obtineatur integritas: cuius prima est labes superbia, initium transgressionis, et origo peccati. Quoniam MENS potentie auida nec abstinere nouit uetitis, nec gaudere concessis; dum inordinato prauoque 1161 progressu, impunitarum transgressionum augentur excessus, et crebrescunt culpe, que tolerate sunt studio fidei reparande et amore concordie.



CAP. II.

Post illa itaque ordinationis tue [a 1Kb] non inculpata principia, post consecrationem Antiocheni episcopi, quam tibimet contra canonicam regulam [b 1Kb] uindicasti, doleo etiam in hoc dilectionem tuam esse prolapsam, ut sacratissimas Nicenorum canonum  constitutiones conareris infringere; tamquam opportune se tibi hoc tempus obtulerit, [c 1Kb] quo secundi honoris priuilegium sedes Alexandrina perdiderit, et Antiochena Ecclesia proprietatem tertie dignitatis amiserit: ut his locis iuri tuo subditis, omnes metropolitani episcopi proprio honore priuentur. Quibus inauditis et numquam ante tentatis ita [d 1Kb] preueniris, excessibus, ut sanctam synodum, ad exstinguendam solum heresim, et ad confirmationem fidei catholice studio Christianissimi principis congregatam, in occasionem ambitus trahas, et ut conniuentiam suam tibi [e 1Kb] dedat, impellas: tamquam refutari nequeat quod illicite uoluerit multitudo, et illa Nicenorum canonum per Spiritum [f 1Kb] uere sanctum 1163 ordinata conditio in aliqua cuiquam sit parte solubilis.  Nulla sibimet de multiplicatione congregationis synodalia concilia blandiantur, neque trecentis illis decem atque octo episcopis quantumlibet copiosior numerus sacerdotum uel comparare se audeat, uel preferre; cum tanto diuinitus priuilegio Nicena sit synodus consecrata, ut siue per pauciores, siue per plures ecclesiastica iudicia celebrentur, omni penitus auctoritate sit uacuum, quidquid ab illorum fuerit constitutione diuersum.



CAP. III.

Nimis ergo hec improba, nimis sunt praua, que sacratissimis canonibus inueniuntur esse contraria. In totius Ecclesie perturbationem superba hec tendit elatio, que ita abuti uoluit concilio synodali,  ut fratres in fidei tantummodo [a 1Kb] negotio conuocatos, et [b 1Kb] definitione eius cause, que erat curanda, perfunctos, ad consentiendum sibi, aut deprauando traduceret, aut terrendo compelleret. Inde enim fratres nostri ab apostolica sede directi, qui uice mea synodo presidebant, probabiliter atque constanter illicitis [c 1Kb] ausibus obstiterunt, aperte reclamantes, ne contra instituta Niceni concilii, presumptio reprobe nouitatis assurgeret. Nec potest de eorum contradictione dubitari, de quibus in epistola tua etiam ipse conquereris, quod conatibus tuis uoluerint obuiare. In quo quidem multum illos mihi hec scribendo commendas, sed temetipsum, quod eis parere nolueris, dum illicita moliris, accusas, superflue non concedenda [d 1Kb] appetens, et insalubriter tibi contraria concupiscens,  que nullum umquam poterunt nostrum obtinere 1165 consensum. Absit enim a conscientia mea ut tam praua cupiditas meis studiis adiuuetur, ac non potius et meo et omnium qui non alta sapiunt, sed humilibus consentiunt, opere subruatur.



CAP. Iu.

Sancti illi et uenerabiles Patres, qui in urbe Nicena, sacrilego Ario cum sua impietate damnato, mansuras usque in finem mundi leges ecclesiasticorum canonum condiderunt, et apud nos et in toto orbe terrarum in suis constitutionibus uiuunt; et si quid [e 1Kb] usquam aliter quam illi statuere presumitur, sine cunctatione cassatur; ut [f 1Kb] que ad perpetuam utilitatem generaliter instituta sunt, nulla commutatione uarientur; nec ad priuatum trahantur commodum, que ad bonum sunt commune prefixa: et  manentibus terminis, quos constituerunt Patres, [g 1Kb] nemo in ius tendat alienum; sed intra fines proprios atque legitimos, prout quis ualuerit in latitudine se caritatis exerceat; cuius satis uberes fructus Constantinopolitanus potest antistes acquirere, si magis humilitatis uirtute nitatur, quam si spiritu ambitionis [h 1Kb] infletur.



CAP. u.

Noli, frater, altum sapere, sed time , et Christianorum principum piissimas aures improbis petitionibus inquietare desiste, quibus certum habeo modestia te magis quam elatione placiturum. Persuasioni enim tue in nullo penitus suffragatur quorumdam episcoporum ante sexaginta   annos tacta conscriptio [b 2Kb] numquamque a predecessoribus tuis ad apostolice sedis 1167 transmissa notitiam, cui ab initio sui caduce, dudumque collapse sera nunc et inutilia subiicere [c 1Kb] fulcimenta uoluisti, eliciendo a fratribus speciem consensionis, quam tibi in suam iniuriam uerecundia fatigata preberet. Memento quid Dominus ei qui unum de pusillis [d 1Kb] scandalizauerit comminetur , et sapienter intellige quale sit Dei iudicium subiturus, qui tot Ecclesiis, tot sacerdotibus scandalum inferre non metuit. Fateor enim ita me dilectione uniuerse fraternitatis obstringi, ut nemini prorsus in his que contra se poscit assentiar, possisque euidenter agnoscere me dilectioni tue beneuolo animo contraire, ut saniore consilio ab uniuersalis  te Ecclesie perturbatione contineas. Non conuellantur prouincialium iura [e 1Kb] primatuum, nec priuilegiis antiquitus institutis metropolitani fraudentur antistites. Nihil Alexandrine sedi eius, quam per sanctum Marcum euangelistam beati Petri discipulum meruit, pereat dignitatis; nec Dioscoro impietatis sue pertinacia corruente, splendor tante Ecclesie tenebris obscuretur alienis. Antiochena quoque Ecclesia, in qua primum predicante beato apostolo Petro, [f 1Kb] Christianum nomen exortum est, in paterne constitutionis ordine perseueret, et in gradu tertio collocata numquam [g 1Kb] se fiat inferior. Aliud enim sunt sedes, 1169 aliud presidentes; et magnus unicuique honor est integritas sua. Que cum in quibuslibet locis propria ornamenta non perdat,  quanto magis in Constantinopolitane urbis magnificentia potest esse gloriosa, si per obseruantiam tuam, [h 1Kb] et defensionem paterni canones, et exemplum probitatis multi habeant sacerdotes?



CAP. uI.


Hec tibi scribens, frater, in Domino hortor ac moneo ut, deposito ambitionis desiderio, spiritu potius ferueas caritatis, eiusque uirtutibus, secundum doctrinam apostolicam, proficienter orneris. Est enim patiens et benigna, et non emulatur, non agit perperam, non inflatur, non est ambitiosa, non querit que sua sunt . Unde si caritas non querit propria, quantum peccat, qui concupiscit aliena? A quibus uolo ut te prorsus abstineas, memorque sis eius sententie que dicit: Tene [a 1Kb] quod habes, ne alius accipiat coronam tuam . Nam si inconcessa quesieris, ipse [b 1Kb] te tuo opere atque iudicio uniuersalis Ecclesie pace priuabis. Frater autem et cepiscopus noster Lucianus, et filius noster Basilius diaconus, quantum in ipsis fuit, studiose  his [c 1Kb] que iniunxeras affuere; sed actioni eorum iustitia negauit effectum. Data [d 1Kb] undecimo kalendas Iunii, Herculano uiro clarissimo consule.

.


, , , , [1 1Kb] ,  , 1160 , , , , , . , . , , [2 9Kb] [3 1Kb] . ,  , , , , , , , . [4 20Kb] ,  , , , , , . 1162 [1 2Kb] , , [2 5Kb] , , , . , , , ,  , , [3 6Kb] , [4 9Kb] , , , ,  1164 [5 6Kb] , [6 8Kb] , , , , . , , ,  , , [1 7Kb] , . , , , , , , , . , , , , [2 10Kb] ,  [3 10Kb] . 1166 , , , [4 3Kb] , , . , , , , , , , , , [5 1Kb] [6 11Kb] , , ,  , , , , , . , , , , , ,  , , 1168 , , [1 7Kb] [2 10Kb] [3 10Kb] , , . , , , . ,  [4 9Kb] , , , , , [5 13Kb] , , [6 7Kb] 1170 [7 1Kb] , , ,  , [8 56Kb] [9 3Kb] , , [10 7Kb]  , , , , , , , , , , , , . [1 3Kb] , , , , , . [2 5Kb] , , . , ,  , , . .




1171 EPISTOLA [e 1Kb] CuII. [f 1Kb] AD IULIANUM CeNSEM EPISCOPUM.



SYNOPSIS.

I. Niceni concilii auctoritas quanti facienda sit.---II. Iulianum arguit quod Anatolio CP. faueat.---III. Contra uniuersalis Ecclesie statum, sine reatu utriusque ipsorum, nec sibi licere quidquam concedere, nec ei obtinere.

LEO papa IULIANO Censi episcopo.

[g 1Kb] Cum frequentibus experimentis probauerit dilectio tua quam constanti fixoque proposito [h 1Kb] sanctorum Nicenorum canonum statuta custodiam, dissolui omnes ecclesiasticas regulas estimans, si quidquam ex illa sacrosancta Patrum constitutione uioletur, miror talia te per fratrem et cepiscopum nostrum Lucianum 1172 dirigere scripta potuisse, quibus  in tantum pro appetitu noue [i 1Kb] transgressionis interuenis, ut tibi putes aliquid speciale prestandum, si his [i 1Kb] que illicite concupiscuntur annuero. Quantumlibet autem te affectione complectar, nullo tamen modo poteris obtinere ut me in excidium ecclesiastici  status, uel suadendo impellas, uel supplicando traducas. Frater enim et cepiscopus noster Anatolius, si diuina beneficia et mei fauoris assensum sapienter intelligit, satis illi [k 1Kb] sufficit obtinuisse quod summus antistes de honore episcopatus sui gratias Deo referat, et se ab illicitorum cupiditate contineat; et quicumque illum specialiter diligunt, tali eum debent confirmare consilio; ut impossibilia omnino non querat, et sibi talia concupiscendo non noceat: quia [l 1Kb] nullis apud me patrociniis ita poterit adiuuari, ut his que postulat, calcata Patrum constitutione, consentiam. Rescribens itaque ad epistolas tuas, pro ea qua diligo affectione, te moneo ut maior apud te sit uniuersalis Ecclesie status, saluberrima olim et uera  ordinatione munitus, quam [m 1Kb] ut in cuiusquam gratiam ea a me uelis postulare, que sine reatu utriusque nostrum, nec mihi concedere, nec tibi liceat obtinere. Dat. XI kalend. Iunias, Herculano uiro clarissimo consule.



1173 EPISTOLA [a 1Kb] CuIII. [b 1Kb] AD THEODORUM FOROIULIENSEM EPISCOPUM.



[c 1Kb] SYNOPSIS.

I. Unumquemque episcopum ad metropolitanum in dubiis recurrere debere.---II. Duplex esse peccati remedium; et quis reconciliationis ordo esse debeat.---III. Penitentem, qui ante reconciliationem decedit, reconciliari post mortem non posse. ---Iu. Nemini in extremis posito et reconciliationem petenti eam esse denegandam.---u. Quam periculose in finem penitentia reseruatur. Nemini per signa poscenti negandam esse, obseruatis circa apostatas canonicis regulis.---uI. Ut cum metropolitano responsa ad consultationem communicet.

[d 1Kb] LEO episcopus THEODORO Foroiuliensi episcopo.



CAP. I.

Sollicitudinis quidem tue [e 1Kb] hic ordo esse debuerat, ut cum metropolitano tuo primitus [f 1Kb] de eo quod querendum esse uidebatur conferres, ac  si id quod ignorabat dilectio tua [g 1Kb] etiam ipse nesciret, instrui uos pariter [h 1Kb] posceretis: quia in causis que ad generalem obseruantiam pertinent [i 1Kb] omnium Domini sacerdotum, nichil sine primatibus oportet inquiri. 1174 [i 1Kb] Sed ut quoquomodo instruatur ambiguitas consulentis, quid de penitentium statu ecclesiastica habeat regula non tacebo.



CAP. II.

[k 1Kb] Multiplex misericordia Dei ita lapsibus subuenit humanis, ut non solum per baptismi gratiam, sed etiam per penitentie medicinam spes uite reparetur eterne, [l 1Kb] ut qui regenerationis dona uiolassent, proprio se iudicio condemnantes, ad remissionem criminum peruenirent: sic diuine [m 1Kb] bonitatis presidiis ordinatis, ut indulgentia Dei nisi supplicationibus sacerdotum nequeat obtineri. Mediator enim  Dei et hominum homo Christus iehsu hanc prepositis  Ecclesie tradidit potestatem, ut et confitentibus [n 1Kb] actionem penitentie darent, et eosdem salubri satisfactione purgatos, ad communionem sacramentorum per ianuam reconciliationis admitterent. Cui utique operi [o 1Kb] incessabiliter ipse Saluator interuenit, nec umquam ab his abest que ministris suis exsequenda commisit, dicens: Ecce ego uobiscum sum omnibus diebus usque ad consummationem seculi : ut si quid per seruitutem nostram bono ordine et [p 1Kb] gratulando impletur effectu; non ambigamus per Spiritum sanctum fuisse donatum.



CAP. III.

Si autem aliquis eorum pro quibus Domino supplicamus, quocumque interceptus obstaculo, a munere indulgentie presentis [q 1Kb] exciderit, et priusquam ad constituta remedia perueniat, temporalem  uitam humana conditione finierit, quod manens in corpore [r 1Kb] non recepit, consequi exutus carne non poterit. Nec necesse est nos eorum qui sic obierint merita actusque discutere, cum Dominus Deus noster, cuius 1175 iudicia nequeunt comprehendi, quod [s 1Kb] sacerdotale ministerium implere non potuit, sue iustitie reseruauerit: ita potestatem suam timeri uolens, ut hic [t 1Kb] terror omnibus prosit, et quod quibusdam tepidis aut negligentibus accidit, nemo non metuat. Multum enim utile ac necessarium est ut peccatorum reatus ante ultimum diem sacerdotali supplicatione soluatur.



CAP. Iu.

[u 1Kb] His autem qui in tempore necessitatis et in periculi urgentis instantia presidium penitentie et mox reconciliationis implorant, nec satisfactio  interdicenda est, nec reconciliatio deneganda:  quia misericordie Dei nec mensuras possumus ponere, nec tempora definire, apud quem nullas patitur uenie moras [a 1Kb] uera conuersio, dicente Spiritu Dei per prophetam: Cum conuersus ingemueris, tunc saluus eris . Et alibi: Dic tu iniquitates tuas prior, ut iustificeris . Et iterum: Quia apud Dominum misericordia est, et copiosa apud eum redemptio . In dispensandis itaque Dei donis non debemus esse difficiles, nec accusantium se lacrymas gemitusque negligere, cum ipsam [b 1Kb] penitendi affectionem ex Dei credamus inspiratione conceptam, dicente Apostolo: Ne forte det illis Deus penitentiam, ut resipiscant a diaboli laqueis, a quo [c 1Kb] captiui tenentur ad ipsius uoluntatem .



CAP. u.


Unde oportet unumquemque [d 1Kb] Christianum conscientie sue habere iudicium, ne 1176 conuerti ad Deum de die in diem differat, nec satisfactionis sibi tempus in fine uite sue constituat: [e 1Kb] quia periculose hac se conditione fragilitas et ignorantia humana concludit, ut ad paucarum horarum se reseruet incertum; et cum possit pleniore satisfactione indulgentiam promereri, illius temporis angustias eligat, [f 1Kb] quo uix inueniat spatium uel confessio penitentis, uel reconciliatio sacerdotis. [g 1Kb] uerum, ut dixi, etiam talium necessitati ita auxiliandum est, [h 1Kb] ut et actio illis penitentie, et communionis gratia, si eam, etiam amisso uocis officio, per indicia integri sensus postulant, non negetur. At si [i 1Kb] aliqua ui  egritudinis ita fuerint aggrauati, ut quod paulo ante poscebant, sub presentia sacerdotis significare non ualeant, testimonia eis fidelium circumstantium prodesse debebunt, ut simul et penitentie et reconciliationis beneficium consequantur; seruata tamen regula canonum paternorum circa eorum personas [i 1Kb] qui in Deum a fide discedendo peccarunt.



CAP. uI.

Hec autem, [k 1Kb] frater, que ad interrogationem dilectionis tue ideo respondi, ne aliquid contrarium sub ignorantie excusatione [l 1Kb] gereretur, in metropolitani tui notitiam facies peruenire: ut si qui forte sunt fratrum qui de his antea putauerint ambigendum, per ipsum de omnibus que ad te scripta sunt instruantur. [m 2Kb] Data III idus Iunii, Herculano uiro clarissimo.



1177 EPISTOLA [n 1Kb] CIX. AD IULIANUM EPISCOPUM CeNSEM.
Nunc primum edita e ms. Ratisponensi.



SYNOPSIS.

I. De Palestinorum monachorum turbis et uiolentiis, quibus catholicos exagitabant, ac in Eutychianam heresim assensum extorquebant, queritur. ---II. Eos ab imperatore cohibendos, et pertinaces in exsilium pellendos.---III. Epistolam S. Athanasii ad Epictetum eisdem opponendam mittit. ---Iu. De Iuuenali episcopo Hierosolymorum ab eisdem pulso, et de alio ei subrogato.

LEO papa IULIANO episcopo.



CAP. I.

Grauia sunt, et non paruo merore lugenda, que [o 1Kb] falsorum monachorum turbas fraternitas tua perpetrare significat, Eutyche impio per  deceptorum furorem bellum euangelicis et apostolicis predicationibus inferente, retorquendo in ipsius et sociorum eius exitium; quod ideo differtur per patientiam Dei, ut inimici crucis Christi quantum diabolo famulentur appareat; dum heretica prauitas antiquum uelamen sue simulationis excedens, intra limites hypocrisis sue continere se amplius non potest, totumque, quod diu texerat, uirus effudit, non solum [a 1Kb] stylo in discipulos ueritatis, sed etiam [b 1Kb] manu seuiens, ut consensum aut simplicitatis indocte, aut trepide fidei uiolenter extorqueat. Sed non ita debent filii lucis filios metuere tenebrarum, ut sani furentibus acquiescant, 1178 aut estiment huiusmodi hominibus aliquid prestandum esse reuerentie, qui si perire malunt quam resipiscere, prospiciendum  est ne impunitate sua latius noceant, et in multorum perniciem, dum diu tolerantur insurgant.



CAP. II.

Non ignoro quid caritatis et gratie filiis nostris sanctis et ueris monachis debeatur, qui professionis sue modestiam non relinquunt, et quod proposito uouerunt, moribus exsequuntur. Superbi autem et inquieti, qui [c 1Kb] sacerdotum contemptu et iniuriis gloriantur, non serui Christi, sed Antichristi milites sunt habendi; maximeque in suis sunt prepositis humiliandi, qui imperitam multitudinem ad defensionem sue peruersitatis instigant. Unde cum clementissimus princeps toto religiosi cordis affectu catholicam diligat fidem, et multum, sicut ubique  percrebuit, rebellium hereticorum hac offendatur audacia, agendum est apud ipsius clementiam, ut incentores harum seditionum ab insanis congregationibus separentur; nec tantum Eutyches et Dioscorus, sed etiam quicumque studiosius furiosam adiuuant prauitatem, in his constituantur locis, in quibus nullum cum suis sociis blasphemiarum possint habere commercium: forte enim aliquorum simplicitas hac medendi ratione curabitur, et ad incolumitatem mentium facilius reuocabuntur, si liberiores fuerint ab instigationibus pestilentium magistrorum.



CAP. III.

Ne autem ad confirmandos piorum animos, uel ad hereticos confutandos necessaria aut deesset, aut lateret instructio, misi [d 2Kb] epistolam sancte memorie Athanasii episcopi ad Epictetum episcopum  datam, cuius testimoniis sancte memorie Cyrillus usus est in Ephesina synodo contra Nestorium, quia incarnationem uerbi tam lucide ac diligenter astruxit, ut Nestorium et 1179 Eutychen in illius iam temporis hereticis debellarit. Audeant hunc tante auctoritatis uirum Eutychis et Dioscori sectatores aut imperitie, aut prauitatis arguere, qui [e 1Kb] predicationem nostram a doctrina atque intelligentia Patrum iactitant deuiare. Prodesse autem debet confirmandis sensibus omnium Domini sacerdotum, quos heretici olim in auctoribus suis presciti atque damnati, apertius iam ceperunt dogma sue impietatis astruere, ne latente intra silentium sensu dubitabile uideretur an uere in ipsis et [f 2Kb] triplex Apollinaris error, et insana  [a 1Kb] Manicheorum opinio pullularet. Qui cum iam non se occulere studeant, sed contra Christi Ecclesias audacter insurgant, nonne prospiciendum est quatenus eis uires omnium conatuum subtrahantur, seruato, ut dixi, eo districtionis moderamine, ut a quietioribus inconuertibiles diuidantur: Corrumpunt enim mores bonos colloquia mala ; et, Castigato pestilente sapiens astutior erit : ut quolibet modo dissipata societate reproborum, aliqua diabolo uasa rapiantur? Non enim ita conuiciis et uaniloquiis 1180 debemus offendi, ut nullam curam ipsorum correctionis habeamus.



CAP. Iu.

Episcopus uero Iuuenalis, cuius iniurie sunt dolende, nimis temere se [b 1Kb] hereticorum blasphemiis copularat et dum Eutychem Dioscorumque  [c 1Kb] amplectitur, multos imperitos suo in preceps egit exemplo, licet postea se consilio saniore correxerit. Hi tamen, qui auidius impietatis uirus hauserunt, facti sunt eius aduersarii, cuius fuerant ante discipuli, ut sua ipse nutrimenta pateretur: qui ut eamdem emendationem, quam ille elegit, imitentur optandum est, si uel ipsa sanctorum locorum circa que habitant testificatione resipiscant. Qualis autem sit [d 1Kb] qui in locum episcopi uiuentis obrepsit, ex ipsa qualitate facti non potest dubitari, nec ambigendum est eum esse peruersum quem impugnatores fidei dilexerunt. Interim fraternitas tua curam pie sollicitudinis continuare dignetur, ut frequentioribus scriptis, quo res proficiant, scire me facias. Data uII kal. Decembris, Herculano consule.





EPISTOLA [e 1Kb] CX. [f 1Kb] MARCIANI AUGUSTI AD LEONEM PAPAM. 



SYNOPSIS.

Confirmationem synodi Chalcedonensis a pontifice uti necessariam petit. Eius constantiam in uindicandis canonibus et reprimenda nouitate laudat.
[1Kb]


1182 Epistola piissimi imperatoris MARCIANI ad LEONEM archiepiscopum Rome.


uictores uALENTINIANUS et MARCIANUS gloriosi triumphatores, semper Augusti, sanctissimo et uere uenerabili LEONI archiepiscopo.

Beatitudinem tuam ualere syllabis nostre serenitatis studiosissime precamur, postulantes ut fauorem omnipotentis Dei tuarum nobis impertias precum intercessione: ut misericors et pacifica ipsius magnificentia omnia fausta et optabilia nostro regno concedere dignetur. Miramur supra modum quod post Chalcedonensem synodum, et [g 1Kb] litteras uenerabilium episcoporum ad tuam sanctitatem missas, quibus omnia in ipsa synodo acta significabant, nullo prorsus pacto a tua clementia eiusmodi epistole remisse sint, quas uidelicet [h 1Kb] in sanctissimis Ecclesiis perlectas, in omnium  oportebat notitiam uenire. Quod nonnullorum animis qui Eutychetis etiam nunc prauam opinionem et peruersitatem sectantur, ambiguitatem multam iniecit, utrum tua beatitudo que in sancta synodo decreta sunt confirmauerit. Et ob eam rem tua pietas  litteras mittere dignabitur, 1184 per quas omnibus Ecclesiis et populis manifestum fiat in sancta synodo peracta, a tua beatitudine rata haberi. Illud profecto, ut [a 2Kb] decebat episcopum apostolice sedis, excellenter tua sanctitas prestitit, ut ecclesiasticos canones custodiendo, nichil antiqui moris et ordinis olim constituti et ad hanc usque diem inuiolabiliter obseruati passa sit innouari. Propter [b 1Kb] litteras autem tue beatitudinis que et quanta ab aliquibus facta sint, poterit [c 1Kb] ab aliis tua sanctitas clarissime ediscere, quibus aduersari noluimus, [d 5Kb] nondum affirmante tua in Deo caritate, catholice fidei et uere orthodoxe Chalcedonensem synodum, omnibus consentientibus episcopis, esse obsecutam. Quam ob rem tua ueneranda dignitas decretum quam celerrime emittat quo confirmare ipsam  Chalcedonensem synodum manifestissime ostendat, ut ii qui exoptant inuia diuerticula, nullam habere possint suspicionem de iudicio tue sanctitatis. Data Xu kalendas Martias Constantinopoli.



1181 .


, , . .

, , [1 11Kb] [2 26Kb] , [3 28Kb] , , , ,  , , ,  1183 , [1 10Kb] [2 8Kb] , , , , [3 21Kb] . , , , [4 35Kb] , , ,  , , [5 31Kb] , . [6 52Kb]



1185 EPISTOLA [e 1Kb] CXI. [f 1Kb] AD MARCIANUM AUGUSTUM. De Aetio et Andrea.



SYNOPSIS.

I. Ordinationis Anatolii suspicionem per fidei eius professionem esse sublatam.---II. Male ab eo Aetium ab archidiaconi officio esse submotum.---III. Marcianum rogat ut Anatolium ab illicitis retrahat, et faueat Iuliano.

LEO episcopus MARCIANO Augusto.



CAP. I.

Quam excellenti pietate et quam glorioso  clementie uestre studio in integrum nuper fides Christiana reuocata sit, totus mundus agnoscit, et salutis sue singulare presidium per uos a Domino esse reparatum. [g 1Kb] Ac si quid aduersum tanti operis consummationem de contrario spiritu sentitur oboriri, necesse est ut ad uestre reuocetur pietatis auxilium, quod ad custodiam catholice ueritatis diuina prouidentia preparauit: ut cum potestatis uestre sit scandala etiam in longinquo nata resecare, multo magis ea que sub uestris audent oculis surgere, non  sinatis accrescere. Anatolii episcopi ordinationem, sicut scientia Dei testis est, suspectam  mihi fecerant consecrationis eius auctores, nec dissimilem ab eligentibus arbitrabar electum; secutumque est ut [a 1Kb] cum communionem apostolice sedis expeteret, diu dandis ad eum pacis epistolis abstinerem. Sed cum illi pietatis uestre testimonium 1186 suffragaretur, [b 1Kb] et de fide atque unanimitate eius optanda queque et placitura promitteret, professionem eius ita credidi esse sinceram, ut tamen, qua obseruantia se agere deberet, non desinerem commonere, sedulo ipsi ac diligenter inculcans, ut de persecutoribus beate memorie Flauiani neminem auderet in suo habere consortio, [c 1Kb] et Eutychis heretici sectatores tamquam inimicos Christi ueraciter  perhorreret. Quod adeo obedienter uisus est accepisse, ut Andream diaconum Eutychiane hereseos defensorem a se indicaret esse deiectum. Secutumque est ut de his que pro catholica fide in synodali concilio fuerant definita, talia ad me scripserit, qualia catholicum sacerdotem scribere congruebat.



CAP. II.

Cum ergo ad commendanda ipsius primordia ista precesserint, [d 1Kb] nescio quid cause aut occasionis emerserit, ut uirum catholice fidei, et Nestorianis atque Eutychianis hereticis [e 1Kb] constanter etiam aduersum, archidiaconem sub honoris specie degradaret, et [f 1Kb] dispensationem totius cause et cure ecclesiastice in Andream Eutychianistam repente transferret: adeo nimia commotione turbatus, ut consecrationem quam pro iniuria dabat, [g 1Kb] sexta  sabbati, traditionis apostolice aut nescius aut oblitus, inferret: quasi non ad episcopum magis quam  ad presbyterum ordinationis illius uitium pertineret: qui non inueniens quod argueret in fide, quod improbaret in moribus, deiectionem innocentis per speciem prouectionis impleuit; addens [h 1Kb] in sententia illud iniurie, ut eum cemeterio [i 1Kb] deputando, quodam damnaret exsilio. Quem tamen pietati uestre commendare presumo, ne ullis ulterius noxiis ingrauari possit [i 1Kb] insidiis, quem Dominus, ut comperi, sub uestra defensione constituit.



1187 CAP. III.

Adiicio autem etiam hanc obsecrationem, ut predictum episcopum a professione sua dissonum, et [k 1Kb] nimium testimonii uestri ac fauoris oblitum, [l 1Kb] necessarie increpare dignemini. Cesset catholicos insectari; cesset eos qui sancte memorie Flauiano placuere, conterere, et eorum societatem,  quos improbauit, eligere. Fraternam enim illi caritatem non aliter poterimus impendere, quam ut se [m 1Kb] inimicos catholice fidei approbet exsecrari, [n 1Kb] eiusque a se consortium, quem merito abiecit, abscindat. Qui etiam si magna fuisset satisfactione purgatus, post dubium tamen reuersus errorem, catholicis diaconibus postponi debuit, non preponi. Illud quoque clementie uestre beneuolentiam peto, ut ueneratorem uestrum fratrem meum Iulianum episcopum, in uestro, sicut facere dignamini, habeatis affectu; cuius obsequiis presentie mee uobis imago reddatur. Nam et de fidei eius sinceritate confidens, uicem ipsi meam contra temporis nostri hereticos delegaui; atque propter Ecclesiarum pacisque custodiam, ut [o 1Kb] a comitatu uestro non abesset, exegi. Cuius suggestiones,  pro concordia catholice unitatis, tamquam meas audire dignemini, placentes Deo, qui uobis  preter regiam coronam etiam sacerdotalem conferat palmam. Data [a 1Kb] sexto idus Martii, Opilione uiro clarissimo consule.



1188 EPISTOLA [b 1Kb] CXII. [c 1Kb] AD PULCHERIAM AUGUSTAM. De Aetio et Andrea.



SYNOPSIS.

I. Andream ecclesiasticis rebus, amoto Aetio, prepositum esse conqueritur.---II. Omnia in statum pristinum restitui postulat.

LEO episcopus PULCHERIAE Auguste.



CAP. I.

Multis exstantibus documentis, quibus [d 1Kb] in dilectione Ecclesie Dei pietatis uestre manifestatur affectio, merito quoties aliquid nascitur scandalorum, uestrum desideratur auxilium: ut fides, que annitentibus uobis, contra hereticorum commenta  defensa est, secure pacis perpetem obtineat firmitatem. Nam quid prodest foris aduersarios ueritatis oppressos, si eosdem habeamus intra Dominica septa rediuiuos? Quod itaque circa personam filii mei Aetii gestum esse cognoui, nimium me anxium facit, et metuere certa ratione compellit ne penitendum mihi sit quod de episcopo Constantinopolitano, qui ab impugnatoribus fidei fuerat ordinatus, uobis adhortantibus, acquieui meliora sentire, cum tanto pietatis uestre testimonio iuuaretur, ne illum grauaret sue ordinationis infirmitas, ubi uestra interuentio prestaretur. Unde gratulari ceperam quod beati Flauiani [e 1Kb] honorare memoriam, et hereticorum conatibus obsistere diceretur. Sed doleo illum, sicut predicti lacrymabilis querela demonstrat, in deteriora  mutatum, et eum nunc constituisse archidiaconum, quem ipse professus est a se esse reiectum, qui Eutychiane hereseos se [f 1Kb] apud nos prodiderat defensorem. Quem quia nunc ecclesiasticis negotiis preposuit, propter hereticam peruersitatem eidem fauorem suum prestare conuincitur; qui etiamsi magna satisfactione potuisset indulgentiam promereri, 1189 nequaquam debuit his qui in fide permanserant anteferri.



CAP. II.

Unde quia non latet clementiam uestram quantum periculi aut per pudendam socordiam, aut per dolosam nequitiam nutriatur, dignamini episcopum ad professionem sue fidei auctoritate uestre clementie reuocare. [g 1Kb] Non sibi has maculas superducat, nec existimationem suam, quam uestro acquisiuit fauore,  contemnat; societatem heretici, quem dudum a se remouit, abscidat, [h 1Kb] et persequi eum quem gratiorem debuit habere desistat. Cuius innocentie uos ita affuisse gaudeo, ut merori eius digna consolatione uestra pietas subueniret. Circa fratrem meum, ueneratorem uestrum Iulianum episcopum, quantum debeat crescere uestra dignatio, apostolice sedis estimate iudicio: cum in causa fidei, cui gloria uestra famulatur, uicem ipsi meam eatenus delegarim, ut ab ea que uobis debetur obseruantia non recedens, pietati me uestre presentare non desinat: exsequens in custodia fidei, et in ecclesiasticis disciplinis per omnia sollicitudinem [i 1Kb] meam, et opportunis suggestionibus, quod uniuersali Ecclesie prosit, insinuans: ut in ipso nec catholicis uestrum presidium, quibus  uolumus [i 1Kb] subueniri, nec meum uobis desit obsequium. Data sexto idus Martii, Opilione uiro clarissimo consule.



EPISTOLA [k 1Kb] CXIII. [l 1Kb] AD IULIANUM EPISCOPUM CeNSEM. De Aetio et Andrea.



SYNOPSIS.

I. Quod ipsi multa patienti compassus sit, gratias agit, simul de Aetii deiectione expostulans.--- II. Iulianum CP. in speculis esse uult pro causa fidei. Anatolium ab imperatore esse increpatum.---III. De tumultu monachorum Aegyptiorum et Palestinorum. ---Iu. De epistola sua et de actis Chalcedonensis synodi in Latinum conuertendis.

1190 LEO episcopus Rome IULIANO episcopo Censi.



CAP. I.

Agnoui in dilectionis tue litteris fraterne caritatis affectum: quod [m 1Kb] de malis, que multa et  seua pertulimus, pio nobiscum dolore compateris. Sed utinam hec, que nos perpeti Dominus aut permisit aut uoluit, ad correctionem proficiant [n 1Kb] seruatorum, et ut desinant aduersitates, finiantur offense. Quod utrumque de magna erit misericordia Dei, si et flagella remoueat, et ad se suorum corda conuertat. Sicut autem fraternitatem tuam ea que apud nos [o 1Kb] deseuiit contristauit hostilitas, ita me anxium facit, quod in Constantinopolitana Ecclesia, quantum tue indicant littere, hereticorum insidie non quiescunt, et [p 1Kb] exquisitis occasionibus, hi qui catholice fidei defensores fuere, uexantur. Nam dum Aetius ab officio archidiaconatus [q 1Kb] per speciem prouectionis amouetur, et in locum eius Andreas, qui ob hereticorum societatem fuerat abiectus, assumitur; dum beate  memorie Flauiani accusatoribus honor redditur, et piissimi confessoris participes aut discipuli [a 1Kb] consternuntur, nimis aperte quid episcopo Ecclesie ipsius placeat demonstratur. In quem pro cause merito differo commoueri; et quid ipse mecum cum suis epistolis agat, quas missurum eum filius noster Aetius indicauit, exspecto: dans locum uoluntarie emendationi, qua dolorem meum cupio mitigari. Clementissimo tamen principi et piissime Auguste de his que ad custodiam pacis ecclesiastice pertinent scripsi; quos deuotione sue fidei prouisuros esse non dubito, ne contra gloriam operis ipsorum, damnata heresis [b 1Kb] ualeat pullulare.



CAP. II.

Studeat ergo dilectio tua, frater carissime, piam et necessariam curam sollicitudini apostolice  sedis impendere, que tibi apud se nutrito catholicam contra Nestorianos et Eutychianos hereticos actionem materno iure commendat, ut diuino fultus auxilio, speculari de Constantinopolitane urbis opportunitate non desinas; [c 1Kb] ne predictorum dogmatum impius usquam turbo consurgat. Et quia tanta est gloriosorum principum [d 1Kb] fides, ut confidenter eis possis que sunt insinuanda suggerere, pietate ipsorum ad utilitatem Ecclesie uniuersalis 1191 utaris. [e 1Kb] Consulente autem dilectione tua de his in quibus putaueris ambigendum, non deerit relationibus tuis mee responsionis instructio: [f 1Kb] ut sequestrata earum actione causarum, que in quibusque Ecclesiis presulum suorum debent cognitione firmari, hanc specialem curam uice mea functus assumas, ne heresis  uel Nestoriana uel Eutychiana in aliqua parte reuirescat: quia in episcopo Constantinopolitano catholicus uigor non est, nec multum aut pro sacramento salutis humane, aut pro sua est estimatione  sollicitus: cum si quid illi inesset spiritualis industrie, ita et a quibus ordinatus sit, et cui uiro successerit cogitare deberet, ut magis beatum Flauianum, quam sui honoris sequeretur auctores. Et ideo cum piissimi principes [g 1Kb] secundum obsecrationem meam dignati fuerint fratrem Anatolium de his que merito in querelam ueniunt increpare, [h 1Kb] iungat caritas tua diligentiam suam, ut uniuersa scandala, adhibita plenissima correctione resecentur, et a filii nostri Aetii cesset iniuriis. Nam apud catholicum episcopum, [i 1Kb] etiam si erat quod quacumque de causa succensendum archidiacono uideretur, propter fidei reuerentiam debuit pretermitti, potius quam locum catholici nequissimus hereticus obtineret. Cum itaque que sequantur agnouero, tunc manifestius quid  agi oporteat estimabo. Nam interim, dolore 1192 cohibito, [i 1Kb] malui indulgere patientie, ut locus esset uenie.



CAP. III.

De Palestinis uero monachis, qui iam pridem in tumultu dissensionis esse dicuntur, quo adhuc animo moueantur ignoro. Neque cuiusquam sermone mihi patefactum est quas causas uideantur antefate preferre discordie: utrum scilicet [k 2Kb] Eutychiane peruersitati tali furore famulentur, an implacabiliter doleant episcopum suum in hanc impietatem [l 1Kb] potuisse traduci, quod contra ipsorum locorum sanctorum testimonia, quibus totus mundus instruitur, ab incarnationis Dominice ueritate desciuerit, et quod in aliis per indulgentiam curari placuit, in illo putent non esse ueniale. Unde cupio me  super his plenius edoceri, ut etiam talium correctioni congrue studeatur: quia aliud est contra fidem impie armari, [m 1Kb] aliud pro fide immoderatius commoueri. Chartas etiam quas Aetius presbyter ante indicauit  esse directas, et [a 1Kb] Breuiarum fidei, quod te misisse significas, necdum ad me noueris peruenisse. Unde, si [b 1Kb] expeditioris occasio se prebuerit perlatoris, libenter habeo, ut si qua est, que utilis uideatur, quam primum ad me mittatur instructio. De [c 1Kb] Aegyptiis monachis quam quieti, aut cuius sint fidei, scire desidero, et de Alexandrine Ecclesie pace quid ad uos ueris nuntiis perferatur; ad cuius [d 1Kb] episcopum uel ordinatores 1193 ipsius, seu clericos, qualia scripta direxerim, missis exemplaribus scire te uolui. Ad clementissimum quoque principem, et ad religiosissimam Augustam quis nunc meus sermo sit [e 1Kb] missus, directa exemplaria perdocebunt.



CAP. Iu.

Utrum autem [f 1Kb] epistola mea, quam de incarnationis Dominice fide incolumi adhuc sancte  memorie Flauiano, ad dilectionem tuam per Basilium diaconum miseram, fraternitati tue tradita sit, scire desidero: quoniam suspectum habeo quod de eius textu nullum umquam indicium reddidisti. 1194 Gestorum synodalium, que omnibus diebus concilii in Chalcedonensi ciuitate confecta sunt, [g 1Kb] parum clara propter lingue diuersitatem apud nos habetur in structio. Et ideo fraternitati tue specialiter iniungo ut in unum codicem uniuersa facias congregari, in Latinum scilicet sermonem absolutissima interpretatione translata: ut in nulla parte actionum dubitare possimus, neque ullo modo esse possit ambiguum, quod ad plenam intelligentiam te fuerit studente perductum. Data quinto idus Martii, Opilione uiro clarissimo consule.



EPISTOLA [h 1Kb] CXIu. [i 1Kb] AD EPISCOPOS, QUI IN SANCTA SYNODO CHALCEDONENSI CONGREGATI FUERUNT, DIRECTA.



[i 1Kb] SYNOPSIS.

I. Se consentire his que Chalcedone circa fidem constituta sunt.---II. Numquam id a se ratum esse habendum, quod aduersus Nicenos canones ibidem actum est.
[1Kb]


[k 1Kb] LEO episcopus, sancte SYNODO apud Chalcedonem habite.



CAP. I.

Omnem quidem fraternitatem uestram nosse non ambigo, [l 1Kb] definitionem sancte synodi, que ob confirmationem fidei in Chalcedonensi ciuitate celebrata est, toto corde me fuisse complexum: quia nulla 1195 sinebat ratio ut qui unitatem catholice fidei dolebam ab hereticis fuisse turbatam, non exsultanter in integrum rediisse gauderem. Hoc autem non solum ex ipso beatissime consensionis [m 1Kb] effectu, sed etiam ex epistolis meis, quas post reditum  meorum ad Constantinopolitane urbis antistitem dedi, potuissetis agnoscere, si uobis responsionem sedis apostolice manifestare uoluisset [a 2Kb] . [b 1Kb] Ne ergo per malignos interpretes dubitabile uideatur utrum que in synodo Chalcedonensi per unanimitatem uestram de fide statuta sunt [c 1Kb] approbem, hec ad omnes fratres et cepiscopos nostros, qui predicto concilio interfuerunt, scripta direxi, que gloriosissimus et clementissimus princeps, sicut [d 1Kb] poposci, in notitiam uestram mittere pro catholice fidei amore dignabitur: ut et fraterna uniuersitas, et omnium fidelium corda cognoscant me non solum per fratres, qui [e 1Kb] uicem meam exsecuti sunt, sed etiam per approbationem gestorum synodalium, propriam uobiscum [f 2Kb] unisse sententiam: in sola 1197 uidelicet  causa fidei, quod sepe dicendum est, propter quam generale concilium, et ex precepto [g 1Kb] Christianorum principum, et ex consensu apostolice sedis placuit congregari; [h 1Kb] ut damnatis hereticis, qui corrigi noluissent, nulla penitus resideret de uera Domini nostri Iesu Christi incarnatione dubitatio. Unde si quis [i 1Kb] umquam ausus fuerit uel Nestorii tueri perfidiam, uel Eutychis ac Dioscori impium dogma defendere, a catholicorum communione resecetur; nec habeat eius corporis participationem, cuius abnegat ueritatem, [i 1Kb] fratres karissimi.



CAP. II.

De custodiendis quoque sanctorum Patrum statutis, que in synodo Nicena inuiolabilibus sunt fixa decretis, obseruantiam uestre sanctitatis admoneo, ut iura Ecclesiarum, sicut ab illis 318  Patribus diuinitus [a 1Kb] inspiratis sunt ordinata, permaneant. Nihil alienum [b 1Kb] improbus ambitus concupiscat, nec per alterius imminutionem suum aliquis querat augmentum. Quantumlibet enim [c 1Kb] extortis assentationibus sese instruat uanitatis elatio, et appetitus suos conciliorum estimet nomine reborandos, infirmum atque irritum erit quidquid a predictorum Patrum canonibus [d 1Kb] discreparit. Quorum regulis [e 1Kb] apostolica 1199 sedes quam reuerenter utatur, scriptorum meorum, quibus Constantinopolitani antistitis conatus repuli, poterit sanctitas uestra lectione cognoscere, [f 1Kb] et me auxiliante Domino catholice fidei et paternarum [g 1Kb] constitutionum esse custodem. Data duodecimo kalendas Aprilis, Opilione uiro clarissimo consule.

.


, , [1 5Kb] , , 1196 ,  [1 39Kb] , , [2 9Kb] . , [3 75Kb] , , , , , , , , , .  1198  , , . , , , , , . , ,  , , [1 9Kb] . [2 22Kb] , , , [3 125Kb] 1200 , , , , .




EPISTOLA [h 1Kb] CXu. [i 1Kb] AD MARCIANUM AUGUSTUM



[i 1Kb] SYNOPSIS.

I. De pace Ecclesie reddita, compressis hereticorum reliquiis, et Anatolio increpato gratias agit. ---II. De monachis a Marciano cohibitis, et approbatione Chalcedonensis synodi per se ad episcopos missa.
[1Kb]


[k 1Kb] LEO episcopus MARCIANO Augusto.



CAP. I.

Multa mihi in omnibus clementie uestre [l 1Kb] litteris causa [m 1Kb] gaudendi est, dum ex magna diuine prouidentie misericordia [n 1Kb] prestitum humanis rebus experior, quod ecclesiasticam pacem, que non nisi unitate predicationis euangelice custoditur, piissimo studio iuuare dignamini: ut fidei uestre gloria non solum utilitate reipublice, 1201 sed etiam religionis profectibus augeatur, [o 1Kb] gloriosissime Auguste. Unde ineffabiliter Deo gratias ago, [p 1Kb] qui eo tempore quo oboritura hereticorum scandala presciebat, uos in imperii fastigio collocauit; in quibus ad totius mundi salutem, et [q 1Kb] regia potentia, et sacerdotalis  uigeret industria. Nam cum uestro precipue opere sit effectum ut per synodale concilium damnatis impii dogmatis defensoribus, omnes uires sacrilegus error amitteret, ad eiusdem deuotionis pertinet palmam, si malum quod in suis ducibus est oppressum etiam in quibuscumque reliquiis deleatur. Quod facilius clementia uestra [a 1Kb] arbitratur implendum, si per uniuersas Ecclesias definitiones sancte synodi Chalcedonensis apostolice sedi placuisse doceantur. De quo quidem ratio non fuit ambigendi, cum ei fidei omnium [b 1Kb] subscribentium consensus accesserit, que a me secundum formam apostolice doctrine ac paterne traditionis emissa est; et per fratrem meum Lucianum episcopum [c 1Kb] talia et ad gloriam uestram, et ad Constantinopolitanum episcopum [d 1Kb] scripta direxerim,  que euidenter ostenderent me ea que de fide catholica in predicta synodo definita fuerant approbare. [e 1Kb] Sed quia in eisdem litteris ea 1203 que per occasionem synodi male sunt attentata, reprehenderam, maluit predictus antistes meam gratulationem tacere, quam suum ambitum publicare. Mihi autem multum fiducie, Deo per uos operante, collatum est, quod probasse uos obseruantiam meam de custodia canonum paternorum, pietatis uestre affatibus [f 1Kb] indicastis. Et merito geminatur gaudium meum, cum uobis religiosissime placere cognosco, ut et [g 1Kb] fides Nicena suam teneat firmitatem, et priuilegia Ecclesiarum illibata permaneant.



CAP. II.

Quamuis autem de preclaro fidei uestre opere nichil uestra pietas indicarit, mihi tamen  per ueneratorem [h 1Kb] una mecum specialiter uestrum, fratrem meum Iulianum episcopum innotuisse signif#ico, quam pio dignati fueritis responso imperitorum monachorum animos [i 1Kb] et cohibere pariter et docere: ut, si illos non penitus deseruit diuina  [a 1Kb] miseratio, sentiant se et didicisse quod credant, et agnouisse quod timeant. Quia uero omnibus modis obediendum est [b 1Kb] pietatis uestre religiosissime uoluntati, constitutionibus synodalibus, que mihi de confirmatione fidei catholice, et [c 1Kb] de hereticorum 1205 damnatione placuerunt, libens adieci sententiam meam; que ut ad notitiam omnium sacerdotum Ecclesiarumque perueniat, uestre clementie preceptio ordinare dignabitur. Affuturam credo et spero gratiam Dei, que tam sanctam tanti principis curam plenissimum desiderii sui fructum faciat obtinere, ut omnibus dissentiendi occasionibus amputatis, apostolice ubique doctrine pax regnet et ueritas. Fratri autem meo Iuliano [d 1Kb] episcopo nouerit uestra clementia hoc me proprie delegasse, ut quidquid  illic ad custodiam fidei pertinere probauerit, meo nomine uestre fiducialiter suggerat pietati: quoniam certus sum uos ad hec omnia [e 1Kb] emendanda uel defendenda, Deo auxiliante, sufficere. Data duodecimo kalendas Aprilis, Opilione uiro clarissimo consule.



.


[4 3Kb] , , [5 52Kb] , 1202 , [6 9Kb] , , . , , ,  , , , . , , [1 9Kb] , , [2 19Kb] , [3 14Kb] , , [4 10Kb] [5 12Kb] ,  , , , . 1204 [6 12Kb] , , [7 7Kb] , , , , , . , , , ,  [8 9Kb] , ,  , [1 11Kb] , , [2 5Kb] , , , . , , , 1206 , [3 11Kb] , , [4 9Kb] . [5 10Kb] ,  [6 79Kb] , , , , . , , [7 17Kb] , , [8 9Kb] .



EPISTOLA [f 1Kb] CXuI. [g 1Kb] AD PULCHERIAM AUGUSTAM.



SYNOPSIS.

I. Pro uigore fidei et sanctionibus contra rebelles monachos editis gratias agit.---II. Se ad Chalcedonenses episcopos litteras dedisse consensus sui testes.

LEO episcopus PULCHERIAE Auguste.



CAP. I.

Quamuis nullas nunc litteras tue pietatis acceperim, scribente tamen gloriosissimo principe,  non aliter dignatione ipsius sum gauisus, quam si mihi etiam tue serenitatis redderentur alloquia. Unde [h 1Kb] consuetudinem debiti a me officii oportuit custodiri, qua me significarem clementie uestre salute gaudere, et incessabilibus a Deo precibus postulare ut uos, et Romane reipublice, et catholice Ecclesie in omni prosperitate conseruet. De uigore autem fidei uestre, [i 1Kb] qua indesinenter Domino sacrificium laudis offertis, quantas Deo gratias agam, enarrare non ualeo:  quoniam principibus temporis nostri non 1207 solum potentiam regiam, sed etiam sacerdotalem cognoscimus inesse [i 1Kb] doctrinam. Indicante enim fratre meo Iuliano episcopo, peruenerunt ad nos in exemplaribus preceptionum uestrarum saluberrime sanctiones, quibus insanam imperitiam monachorum dignati estis parcendo plectere, et docendo punire; ut, si eos ad penitentiam miseratio diuina conuerterit, multis lacrymis, et a nefandis cedibus, et ab hereticorum  blasphemiis diluantur.



CAP. II.

Quod uero piissimus imperator ad omnes episcopos, qui Chalcedonensi synodo interfuere, uoluit me [k 1Kb] scripta dirigere, quibus ea que illic de fidei regula sunt definita firmarem libenter impleui, ne fallax cuiusquam simulatio sententiam meam haberi uellet incertam, cum per Constantinopolitanum episcopum, cui letitiam meam largiter indicaui, in omnium potuerit notitiam peruenire, quod [l 1Kb] scripseram,  nisi maluisset meum gaudium tacere, quam repulsam sui ambitus, publicare. Fratri et cepiscopo meo Iuliano, cui sollicitudinem meam in causa fidei delegaui, rogo ut eam fiduciam prebere dignemini, qua pietati uestre possit que uniuersali Ecclesie sint profutura, suggerere. Data duodecimo kalendas Aprilis, Opilione uiro clarissimo consule.



EPISTOLA [a 1Kb] CXuII. [b 1Kb] AD IULIANUM EPISCOPUM CeNSEM.



SYNOPSIS.

I. Se ut imperatori satisfaceret et occasionem hereticis auferret, ad episcopos Chalcedonenses de consensu suo litteras dedisse.---II. De monachis edicto Marciani repressis, et archimandritis Pulcherie responsione increpatis.---III. De Eudocia a Leone monita ex secreto imperatoris mandato.---Iu. Aetii deiectionem patienter habendam esse, ne aliarum Ecclesiarum regimini se immiscens mensuram  propriam uideretur excedere.---u. Anatolium ab Illyricianis subscriptionem in sui ambitus patrocinium elicere uoluisse. De epistola ad Chalcedonenses episcopos scripta.

1208 LEO IULIANO episcopo.



CAP. I.

Quam uigilanter, quamque deuote pro catholica fide fraternitas tua excubet, litterarum tuarum textus ostendit, quibus [c 1Kb] instruentibus multum mea sollicitudo releuatur; accedente religiosi imperatoris religiosissima pietate, quam euidenter apparet ad uniuersalis Ecclesie firmamentum a Domino preparatam; ut dum sancto studio pro fide agunt Christiani principes, fidenter pro eorum regno supplicent Domini sacerdotes.

[d 1Kb] Quod ergo necessarium credidit clementissimus  imperator, libenter impleui, ut ad omnes fratres, qui Chalcedonensi synodo interfuerunt, scripta dirigerem, quibus placuisse mihi, que a sanctis fratribus nostris de regula fidei confirmata sunt, demonstrarem: propter eos scilicet, qui ad occasionem uelande perfidie sue, infirma uel dubia uideri uolunt statuta concilii, que nulla sunt consensus mei sententia roborata; cum tamen post reuersionem fratrum, quos uice mea miseram, ad Constantinopolitanum episcopum epistolas dederim: ut, si eas publicare uoluisset, abunde ex ipsis potuisset agnosci quanto gaudio ea que [e 1Kb] de fide synodus sanxerat approbarem. Sed quia in eisdem continebatur quale responsum accepisset ambitio, ignorari  uoluit quod de fraternis constitutionibus sentiebam, ne simul cognosceretur quod pro inuiolabili Nicenorum canonum auctoritate rescripseram. Unde studeat dilectio tua piissimum principem crebris suggestionibus commonere, ut adiunctis affatibus suis ad singularum prouinciarum sacerdotes deferri apostolice sedis scripta precipiat: ne ulterius quisquam ueritatis inimicus de silentio meo se excusare presumat.



CAP. II.

De edicto autem Christianissimi imperatoris, quo imperita quorumdam monachorum insania quid mereretur ostendit, et [f 1Kb] de responsione piissime Auguste, qua monasteriorum presules increpauit, multum me gaudere significo; non ignorans hunc ipsis feruorem fidei diuina inspiratione conferri, ut [g 1Kb] omnibus excellentiam ipsorum non solum regii  culminis, sed etiam sacerdotalis esse appareat sanctitatis, apud quos ut fraternitati tue familiarior esset fiducia, et nunc et antea postulaui, confidens de eorum beneuolentia, quod necessariis suggestionibus 1209 non difficulter dignabuntur annuere.



CAP. III.

Et quia secretius mihi clementissimus imperator per filium nostrum Paulum mandare dignatus est, de admonenda filia nostra clementissima Augusta [h 2Kb] Eudocia; feci quod uoluit, ut [i 1Kb] litteris meis quam fructuosum ipsi foret, si catholice fidei faueret, agnosceret, et ut clementissimi [i 1Kb] principis filii sui litteris super hoc admoneretur, obtinui; non ambigens ipsam quoque pio studio elaboraturam ut auctores seditionum propositum sue professionis agnoscant, et si non intelligunt docentium predicationem, saltem  uindicantium timeant potestatem. Quem itaque profectum hec nostra cura obtineat, protinus litteris dilectionis tue opto cognoscere, et utrum tandem rebellis imperitia conquiescat; que si de nostra putat ambigendum esse doctrina, saltem beate memorie Athanasii, Theophili et Cyrilli Alexandrie sacerdotum scripta non renuat; cum quibus ita fidei nostre forma concordat, ut in nullo a nobis discrepet, qui se illis consentire profitetur.



CAP. Iu.

Filio nostro Aetio presbytero in suo merore compatimur; et cum in locum officii eius is fuerit ascitus, qui reprobatione dignus fuerat iudicatus, non est dubium hanc commutationem ad catholicorum  iniuriam pertinere. Sed patienter interim ista toleranda sunt, ne mensuram [a 1Kb] moderationis solite uideamur excedere; cum possit pro tempore satis esse predicto, quod clementissimorum principum fauore munitur, quibus eum proxime [b 1Kb] litteris meis ita commendaui, ut apud religiosissimas mentes gratiam ipsius augendam esse non dubitem.



CAP. u.

Illud etiam nosse te uolumus, Anatolium episcopum post cercitionem nostram in sue presumptionis adeo temeritate persistere, ut Illyricianos episcopos, ut sibi subscriberent, conueniret; quod nobis episcopus qui a Thessalonicensi [c 1Kb] ordinationis nuntius missus est intimauit. [d 1Kb] Cui ideo scribere noluimus, quamuis ipse hoc peteres debere fieri, quia eum corrigi nolle perspeximus. 1210  Duas a pari ad synodum epistolas feci: unam cui exemplaria epistole mee ad Anatolium episcopum date subdi feci, alteram que exemplaria subdita non haberet; tuo permittens arbitrio, ut quam dandam esse clementissimo principi duxeris, hanc tradas, altera apud te retenta. Data duodecimo kalendas Aprilis, Opilione uiro clarissimo consule.



EPISTOLA [e 1Kb] CXuIII. [f 1Kb] AD EUMDEM IULIANUM CeNSEM EPISCOPUM.



SYNOPSIS.

I. Nihil se pro causa fidei et Ecclesie omisisse.---II. Predicandi munus solorum sacerdotum, non monachorum esse; contra parricidas Alexandrinos imperatoris zelum accendendum esse.

LEO episcopus IULIANO Censi episcopo.



CAP. I.

Litteras dilectionis tue, quas per filium  meum uirum illustrem [g 1Kb] Esychium direxisti, eo tempore accepi, quo recentioribus epistolis tuis [h 1Kb] iterata iam occasione responderam. Unde quia etiam in his alloquiis tuis eadem de impiissimis hereticis iusto dolore conquestus es, congruum fuit, quia scribendi opportunitas exstitit, non tacere. In causa itaque fidei, quidquid pro nostro officio [i 1Kb] agi potuit ac potest, iuuante Domino, et sollicite et libenter exsequimur: ut Euangelio Christi irreprehensibiliter seruiamus, ne per desidiam nostram ulla pars Ecclesie catholice neglecta uideatur. Propter quod, sicut omnibus notum est, non destiti laborare, ut manifestata atque defensa incarnationis Dominice ueritate, omnis fraternitas, quid ubique secundum doctrinam apostolicam, et tenendum et docendum esset, agnosceret,  accedente gloriosissimorum principum studio diuinitus inspirato, ut in ciuitate Chalcedonensi synodo  1211 congregata, heretica damnaretur impietas, ne uel quisquam sectator Nestorii, uel ullus discipulus Eutychis liberum possit cum catholicis habere consortium: cum quod ad sancti concilii auctoritatem pertinet, nulla usquam remanserit discordia. Si qui autem sua obduratione cecati, ita in reprobi sensus amentiam transierunt, ut malint furere quam sanari, ad imperialem pertinet potestatem ut perturbatores [i 1Kb] ecclesiastice pacis et reipublice, que Christianis principibus merito gloriatur, inimici, sollicitius comprimantur.



CAP. II.

Ut autem imperialis est, ut diximus, potestatis, tumultus publicos ac seditiones sacrilegas seuerius cercere, ita auctoritatis est sacerdotalis, monachis predicandi aliquam contra fidem licentiam  non prebere, et omni uirtute resistere, ne ea que ad sacerdotes pertinent, sibi audeant uindicare. Unde miramur fratrem [k 1Kb] Thalassium episcopum, quod Georgio nescio cui, qui presumendo illicita, et propositum monachi et nomen amisit, scribendi uel predicandi aliquam permiserit facultatem. Ad quem episcopum, si dilectioni tue uisum fuerit, ex hac parte competentia scripta [l 1Kb] mittemus. Agat itaque fraternitas tua opportunis suggestionibus, ut clementissimus princeps que Domino sunt placitura precipiat, et incentores cruentarum seditionum iubeat competentius cerceri, ut nec [m 1Kb] illi impuniti sint, quorum manus scelera perpetrarunt, nec illi qui talium utuntur insania. Si autem inquisitio iudiciaria et confessio reorum ad eas personas peruenit, quarum  uel consilio uel impulsu mala tanta commissa sunt, nullius fauoris eis sunt prestanda solatia. Quantum enim meliora de ipsis sunt credita, tanto sunt amplius detestandi, quorum nunc impietas, que per hypocrisim fuerat uelata, detegitur. Et ideo agat Christianissimus et piissimus imperator, quod paci ecclesiastice intelligit profuturum. Quem superna inspiratione ita instruendum esse confido, ut et disciplina inquietos [n 1Kb] reuocari, et a sanguine eorum iubeat abstineri: quamuis nichil ultionum non mereantur subire, qui ausi sunt et diuinis et humanis constitutionibus 1212 repugnare. [o 1Kb] Data quarto nonas Aprilis, Opilione uiro clarissimo consule.



EPISTOLA [p 1Kb] CXIX. [q 1Kb] AD MAXIMUM ANTIOCHENUM EPISCOPUM. Per Marianum presbyterum et Olympium diaconum.



SYNOPSIS.

I. Fidem inter duo extrema mediam esse.  ---II. Maximum in Orientalibus Ecclesiis pro fidei puritate uigilare debere.---III. Ecclesiarum priuilegia inconcussa esse oportere.---Iu. Anatolii conatus Nicenis canonibus aduersos, irritos fore.--- u. Si quid legati in synodo approbarint preter fidei causam, esse rescindendum.---uI. Nemini preter episcopos predicandi munus esse concedendum.

[a 1Kb] LEO MAXIMO Antiocheno.



CAP. I.

Quantum dilectioni tue placeat communis fidei sacratissima unitas, et pacis ecclesiastice tranquilla concordia, litterarum tuarum textus ostendit, quas ad me filii nostri [b 1Kb] Marianus presbyter et Olympius diaconus detulerunt, eo nobis gratiores quod [c 1Kb] per ipsas alloquia alterna miscemus, et magis magisque [d 1Kb] innotescit gratia Dei, qua fit ut per totum mundum de manifestato catholice ueritatis lumine  gaudeatur. Quamuis, quod multum dolemus, quidam adhuc  tenebras suas diligant, et cum ubique diei splendor exortus sit, etiam nunc cecitatis sue delectentur obscuro, et perdita fide, solo ac uacuo nomine 1213 remanserint Christiani; non habentes intelligentiam qua errorem ab errore discernant, et blasphemiam Nestorii ab Eutychis impietate distinguant. Nec enim ideo excusabilis uideri aliqua eorum falsitas potest, quia ipsi sibi sunt in sua peruersitate contrarii. Nam [e 1Kb] licet Nestorium Eutychis discipuli detestentur, et Eutychen anathematizent Nestorii sectatores, catholicorum tamen iudicio pars utraque damnatur, et ambe simul hereses a corpore Ecclesie resecantur, quia neutra falsitas nobiscum potest habere concordiam.  Nec interest quo sacrilegio ab incarnationis Dominice ueritate discordent, cum id quod prauissime sentiunt, [f 1Kb] nec auctoritas Euangelii, nec ratio suscipiat sacramenti.



CAP. II.

Et ideo, frater carissime, oportet dilectionem tuam toto corde [g 1Kb] perspicere, cuius Ecclesie gubernaculis te Dominus uoluerit presidere,  et eius meminisse doctrine, quam precipuus apostolorum omnium beatissimus Petrus, per totum quidem mundum uniformi predicatione, sed speciali [h 1Kb] magisterio in Antiochena et Romana urbe fundauit: ut illum in sue glorificationis domicilio preeminentem ea intelligas reposcere, instituta que tradidit, sicut ab ipsa quam confessus est ueritate suscepit. Neque ullo modo sinas [i 1Kb] in Orientalibus Ecclesiis, maximeque in his quas Antiochene sedi sacratissimorum Patrum Niceni canones deputauerunt, ab improbis hereticis Euangelio resultari, et uel Nestorii uel Eutychis a quoquam dogma defendi. Quoniam, sicut dixi, catholice fidei petra, cuius cognomen beatus apostolus Petrus sumpsit a Domino, nullum recipit [i 1Kb] ab utraque impietate uestigium; sed euidenter atque  perspicue et Nestorium anathematizat, qui uerbi carnisque naturam in beate uirginis [k 1Kb] conceptione seiungens, unumque 1214 Christum in duos diuidens, aliam Deitatis, et aliam humanitatis uoluit esse personam; cum omnino unus idemque sit, qui et secundum sempiternam Deitatem de Patre est natus sine tempore, et secundum ueram carnem de matre est natus in tempore; et Eutychen similiter exsecratur, qui in Domino Iesu Christo ueritatem humane carnis euacuans, ipsum uerbum in carnem [l 1Kb] asserit transformatum, ut nasci, nutriri, proficere, pati, mori, atque sepeliri, et die tertio suscitari, solius fuerit Deitatis, que seruilis forme non ueritatem susceperit, sed figuram.



CAP. III.

Summa itaque uigilantia cautum te  esse conuenit, ne quid sibi heretica prauitas audeat uindicare: cum te deceat his sacerdotali auctoritate resistere, nosque sepius de profectu Ecclesiarum tuis relationibus quid agatur instruere. Dignum est enim te apostolice sedis in hac sollicitudine esse consortem [m 1Kb] et ad agendi fiduciam priuilegia tertie sedis agnoscere, [n 1Kb] que in nullo cuiusquam ambitione minuentur:  quia tanta apud me est Nicenorum canonum reuerentia, ut ea que sunt a sanctis Patribus constituta, [a 1Kb] nec permiserim, nec patiar aliqua nouitate uiolari. Etsi enim diuersa nonnumquam sunt merita presulum, iura tamen permanent [b 1Kb] sedium; quibus etsi possint emuli perturbationem aliquam fortassis inferre, non tamen possunt minuere dignitatem. Unde cum aliquid pro Antiochene Ecclesie priuilegiis dilectio tua agendum esse crediderit, [c 1Kb] propriis litteris studeat explicare, ut nos consultationi tue absolute et congrue respondere possimus.



CAP. Iu.

Nunc autem ad omnia [d 1Kb] generaliter pronuntiare sufficiat, quod si quid a quoquam contra Nicenorum canonum statuta in quacumque synodo, uel tentatum est, 1215 uel ad tempus uidetur extortum,  nichil preiudicii potest inuiolabilibus inferre decretis; et facilius erit quarumlibet consensionum pacta dissolui, quam predictorum canonum regulas ex ulla parte corrumpi. [e 1Kb] Subripiendi enim occasiones non pretermittit ambitio, et quoties ob occurrentes causas generalis congregatio facta fuerit sacerdotum, [f 1Kb] difficile est ut cupiditas improborum non aliquid supra mensuram moliatur appetere; sicut etiam [g 1Kb] in Ephesina synodo, que impium Nestorium cum dogmate suo perculit, Iuuenalis episcopus ad obtinendum Palestine prouincie principatum 1216 credidit se posse [h 3Kb] proficere, et insolentes ausus per commentitia scripta firmare. Quod sancte memorie Cyrillus Alexandrinus episcopus merito perhorrescens, scriptis suis [i 3Kb] mihi quid predicti cupiditas ausa  esset, indicauit; et sollicita prece multum [a 1Kb] poposcit, ut nulla illicitis conatibus preberetur assensio. Nam cuius epistole ad nos exemplaria direxisti sancte memorie Cyrilli, eam in nostro scrinio requisitam, nos authenticam noueris reperisse. Hoc tamen proprium [b 1Kb] definitionis mee est, ut quantumlibet amplior numerus Sacerdotum aliquid per quorumdam subreptionem 1217 decernat, quod illis trecentorum decem et octo Patrum constitutionibus inueniatur aduersum, id iustitie consideratione cassetur: quoniam uniuerse pacis tranquillitas non aliter poterit custodiri, nisi sua canonibus reuerentia intemerata seruetur.



CAP. u.

Si quid sane ab his fratribus quos ad sanctam synodum uice mea misi, preter id quod ad  causam fidei pertinebat gestum esse [c 1Kb] perhibetur, nullius erit penitus firmitatis: quia ad hoc tantum ab apostolica sunt sede directi, ut excisis heresibus, catholice essent fidei defensores. Quidquid enim preter speciales causas synodalium conciliorum ad examen episcopale defertur, potest aliquam diiudicandi habere rationem, si nichil de eo [d 1Kb] est a sanctis Patribus apud Niceam definitum. Nam quod ab illorum regulis et constitutione discordat, apostolice sedis numquam poterit obtinere consensum. Quanta uero hoc diligentia custodiatur a nobis, exemplaribus eius [e 1Kb] epistole, quam ad Constantinopolitanum episcopum, refrenantes ipsius cupiditatem, direximus, instrueris: quam in omnium fratrum et consacerdotum nostrorum facies notitiam peruenire, ut nouerint pacem  ecclesiasticam per concordiam Deo placitam debere seruari.



CAP. uI.

Illud quoque dilectionem tuam conuenit precauere, ut preter eos qui sunt Domini [f 1Kb] sacerdotes,  nullus sibi docendi et predicandi ius audeat uindicare, siue ille [g 1Kb] monachus, siue sit laicus, qui alicuius scientie nomine glorietur. Quia etsi optandum est ut omnes Ecclesie filii que recta et sana sunt sapiant, non tamen permittendum est ut quisquam [h 1Kb] extra sacerdotalem ordinem constitutus gradum sibi predicatoris assumat, cum in Ecclesia Dei omnia ordinata esse conueniat, ut in uno Christi corpore et excellentiora membra suum officium 1218 impleant, et inferiora superioribus non resultent. Data [i 1Kb] III idus Iunii, Opilione uiro clarissimo consule.



EPISTOLA [i 1Kb] CXX. [k 2Kb] AD THEODORITUM EPISCOPUM CYRI. De fidei perseuerantia.



SYNOPSIS.

I. Hereses non sine Ecclesie utilitate ortas  irretractabili iudicio comprimi.---II. Christi esse uictoriam, quam de hereticis Ecclesia reportat.--- III. Dioscori peruicacia etiam aduersus Leonem seuientis. ---Iu. Scribentibus de rebus fidei sua uerba esse libranda.---u. Theodoritum ab omni hereseos macula mundum esse demonstratum ab inuincibili ueritate. ---uI. uigilandum esse etiam post uictoriam. Neminem siue monachum, siue laicum, preter sacerdotes, predicandi munus arrogare sibi debere.

Dilectissimo fratri THEODORITO episcopo LEO episcopus.



CAP. I.

Remeantibus ad nos fratribus, et consacerdotibus nostris, quos ad sanctum concilium sedes beati Petri direxit, agnouimus dilectionem tuam, superno adiutorio, nobiscum tam Nestoriane impietatis 1219 quam Eutychiane uesanie, exstitisse uictricem. Unde gloriamur in Domino, cum propheta canentes:  Adiutorium nostrum in nomine Domini, qui fecit celum et terram : qui nullum nos in nostris fratribus detrimentum sustinere permisit, sed que [l 2Kb] nostro prius ministerio definierat, uniuerse  fraternitatis irretractabili firmauit assensu: ut uere a se prodiisse ostenderet, quod prius [a 1Kb] a prima omnium sede formatum, totius Christiani orbis iudicium recepisset: ut in hoc quoque [b 1Kb] capiti membra concordent. In quo [c 1Kb] amplior nobis accrescit gaudendi materia, dum tanto magis se perculit inimicus, quanto [d 1Kb] contra Christi ministros seuius insurrexit. Nam ne aliarum sedium ad eam quam ceteris omnium Dominus [e 1Kb] statuit presidere, consensus assentatio uideretur, 1220 aut alia quelibet subrepere posset aduersa suspicio; [f 1Kb] inuenti prius sunt qui de iudiciis nostris ambigerent. Et dum nonnulli [g 1Kb] a dissensionis  incitati auctore ad contradictionum bella prosiliunt, ad maius bonum, [h 1Kb] malo eius, auctore totius bonitatis dispensante, peruentum est. Dulcius siquidem munera gratie diuine proueniunt, quoties non sine magnis sudoribus acquiruntur; et minus bonum uideri solet pax continuata per otium, quam reddita [i 1Kb] per labores. Ipsa quoque ueritas et clarius renitescit, et fortius retinetur, dum que fides prius [i 1Kb] docuerat, hec postea examinatio confirmarit. Multum denique sacerdotalis officii meritum splendescit, ubi sic summorum seruatur auctoritas, [k 1Kb] ut in nullo inferiorum putetur imminuta [l 4Kb] libertas. 1221 Et ad  maiorem Dei gloriam proficit finis examinis, quando ad hoc se accipit exerendi fiducia, ut uincatur aduersitas: ne quod per se probatur reprobum, silentii preiudicio uideatur oppressum.



CAP. II.

Exsulta igitur, carissime frater, [a 1Kb] et in unico Dei Filio uictor exsulta. uicit per nos ille pro se, cuius carnis ueritas negabatur. uicit per nos et pro nobis ille, cui uicimus. [b 1Kb] Secunda est post aduentum Domini hec orbi festiuitas. Redditum seculo est, predone prostrato, incarnationis diuine mysterium: quod humani generis inimicus, quia rebus ipsis auferre non poterat, calumniis obscurabat. Quinimmo ab incredulorum corde perierat immortale mysterium, quia nichil prodest tanta salus incredulis, ipsa ueritate suis dicente discipulis: Qui crediderit,  et baptizatus fuerit, 1222 saluus erit; qui autem non crediderit, condemnabitur . [c 1Kb] Solis iustitie iubar, densis per Orientem Nestorii et Eutychis nebulis impeditum, pure ab Occidente resplenduit, [d 1Kb] ubi culmen summum in apostolis et doctoribus principaliter collocauit. Quamuis nec illic umquam defuisse credendus sit, quo confessores sibi egregios reseruauit, ita ut dum denuo conaretur hostis antiquus, [e 1Kb] per secundi Pharaonis impenitens cor, fidei Abrahe semen et filius repromissionis exstinguere, Deo miserante, languescens nisi sibi  nocere nichil posset. De quo et illud Omnipotens mirabilius egit, quia et quos sibi [f 1Kb] socios ad Isrelitici populi cedes asciuerat, non cum tyrannidis auctore submersit, sed cum suo populo congregauit; et, sicut reuera se dignum, et soli sibi possibile fons misericordie nouerat, [g 1Kb] uictos 1223 a nobis, nobiscum fecit esse uictores. Nam dum solus uere sit humani generis hostis spiritus falsitatis, omnes de illo iam triumphare non dubium est, quos sibi ueritas uindicauit. Nunc prorsus illa Redemptoris nostri dicta quam sint diuine auctoritatis apparet, dum contra hostes fidei sic aptantur, ut de ipsis [h 1Kb] dictum esse dubitare non liceat: uos, inquit, ex patre diabolo estis, et desideria patris uestri uultis implere. Ille homicida fuit ab initio, et in ueritate non stetit, quia ueritas  in eo non est. Quando loquitur mendacium, [i 1Kb] ex suis loquitur, quia mendax est, et pater eius .



CAP. III.

Nihil ergo mirandum est quod hi qui in ueritate Dei nostre nature mendacium crediderunt, patri suo et circa ista concordant; quidquid uisum, quidquid auditum, quidquid denique, teste Euangelio, tactum est atque palpatum in unico Dei Filio, non eius cuius probatum est, asserentes, sed ceterne et cessentialis Patri fuisse substantie: quasi aut Diuinitatis [i 1Kb] natura crucis ligno transfixa  sit, aut inconuertibilis crescere per etates, et in sapientia proficere sapientia sempiterna, uel Spiritu Deus, qui Spiritus est, subinde repleri potuerit. In hoc quoque se acerba uesania, ex quo auctore [a 1Kb] accesserit, prodit, quod quantum in se est, uniuersis nocere molita est. Nam qui [b 1Kb] uos persequendo afflixit, ceteros ad consensum sceleris impellendo deprauauit. Sed nec nos, licet in singulis fratribus, quia membra nostra sunt, uulnerasset, a speciali dolore fecit exceptos, quibus noua et inaudita [c 1Kb] prius atque incredibili audacia inferre contra suum caput est molitus iniuriam. Sed utinam uel post tot pessima resipiscens, non nos etiam de suo eterne damnationis interitu contristasset. Quam mensuram sceleris pretermisit, cui nec hoc sufficere potuit, quod nec uiuis parcendo,  1224 nec mortuis, etiam in sanguine innocentis et catholici sacerdotis pollutas [d 1Kb] iampridem, abdicata ueritate atque approbata falsitate, manus intinxit? Et cum scriptum sit: Qui odit fratrem suum, homicida est ; ille quod odio iam fecisse [e 1Kb] addictus est, impleuit operibus, quasi nec hec audisset, nec illud quod Dominus ait; Discite a me quia mitis sum et humilis corde, et inuenietis requiem animabus uestris. Iugum enim meum suaue est, et onus meum leue [f 1Kb] est . Dignus diabolici predicator erroris, Aegyptius uastator inuentus est; qui tamquam seuissimus tyrannus Ecclesie, nefandas blasphemias per uiolentam seditiosorum turbam, et per cruentas manus militum uenerandis fratribus imponebat. Et cum uoce Redemptoris  nostri firmatum sit, unum eumdemque homicidii esse et falsitatis auctorem , ille pariter utrumque compleuit; quasi non ut caueantur, sed ut  perpetrentur, scripta sint, ad perditionis sue cumulum trahens, que Dei Filius monuit ad salutem. Illud quoque surda nimis aure preteriens, quod ab eodem Domino dictum est: Ego quod uidi apud Patrem meum, loquor, et uos [g 1Kb] quod uidistis apud patrem uestrum, facitis .



CAP. Iu.

Igitur dum sancte memorie Flauiano uitam presentis seculi moliretur auferre, [h 1Kb] se uere uite luce priuauit. Dum uos ab Ecclesiis uestris conaretur expellere, se a Christianorum collegio segregauit. Dum [i 1Kb] trahit plurimos, et impellit ad erroris assensum, multiplici animam suam uulnere sauciauit: solus ultra omnes, et per omnes, ac pro omnibus reus, qui causa reatus omnibus fuit. Sed licet his tua fraternitas solido cibo firmata indigere minime  uideatur, tamen, ut quod nostri loci est impleamus circa uocem dicentis Apostoli: Preter ea que extrinsecus sunt, instantia mea quotidiana, 1225 sollicitudo omnium Ecclesiarum. Quis infirmatur, et ego non infirmor? Quis scandalizatur, et ego non uror ? Hoc precipue presenti occasione credimus admonendum, frater carissime, ut quotiescumque diuina gratia administrante, illos qui foris sunt [i 1Kb] fonte doctrine aut submergimus aut purgamus, in nullo ab illis quas Spiritus sancti Diuinitas in Chalcedonensi concilio protulit, fidei regulis recedentes, inter [k 1Kb] utrumque hostem nouelle perfidie sermonem nostrum cum omni cautela libremus: non iam, quod absit, tamquam de dubiis disceptantes, sed auctoritate [l 1Kb] summa que bene definita sunt astruentes;  cum et in apostolice sedis epistola uniuersalis sancte synodi assensu firmata, tanta diuine auctoritatis testimonia nouerimus esse congesta, ut  nullus queat ulterius dubitare, nisi qui sibimetipsi errorum tenebras inferre maluerit, [a 1Kb] et synodalia gesta, uel quibus [b 1Kb] primum definitio fidei legitur esse formata, uel quibus prefate littere apostolice sedis, etiam [c 1Kb] tue fraternitatis studio defense sunt, et [d 1Kb] maxime ad piissimos principes totius concilii allocutio [e 1Kb] , tot sint precedentium Patrum testimoniis roborata, ut cuiuis imprudenti ac pertinaci animo, si tamen non iam cum diabolo pro sua impietate damnatus est, ualeant suadere.



1226 CAP. u.

Unde hoc quoque nos contra hostes Ecclesie prouidere condignum est, ut eis [f 1Kb] nullam calumniandi occasionem, quod ad nos attinet, penitus relinquamus, nec umquam contra Nestorianos aut Eutychianos agentes, alteri eorum uideamur terga  uertisse; sed utrosque Christi hostes equa lance uitemus atque damnemus: ita ut eos, quoties audientium quantalibet poscit utilitas, cum dogmatibus eorum digno anathemate promptissime atque euidentissime feriamus: ne si hoc a nobis aut obscurius fieri uideatur aut tardius, putetur inuitum. Quod quamuis prudentiam tuam [g 1Kb] res ipsa admonere sufficiat, iam tamen et experimenta docuerunt. Sed benedictus Deus noster, cuius inuincibilis ueritas ab omni hereseos macula mundum te, secundum [h 1Kb] sedis apostolice iudicium, demonstrauit. Cui dignam retribues pro tot laboribus gratiam, si talem te qualem probauimus ac probamus, pro uniuersalis Ecclesie defensione seruaueris. Nam quod Deus omnium calumniosorum fallacias soluit, maximam beatissimi  Petri curam pro cunctis nobis agnoscimus; qui postquam sue sedis iudicium in fidei definitione firmauit, nec circa cuiusquam uestrum, qui nobiscum pro  catholica fide [i 1Kb] laborastis, personam, quidquam reprobum uideri permisit: quia nec poterat, Spiritu sancto iudicante, quisquam 1227 ex eis non uictor exire, quorum iam uicerat fides.



CAP. uI.

Quod superest, exhortamur ut quia illic nonnullas Eutychiani ac Nestoriani erroris reliquias cognouimus remansisse, nunc etiam sedi apostolice collabores. uictoria enim quam Christus Dominus noster sue donauit Ecclesie, quamdiu in hoc mundo uersamur, licet fiduciam maiorem tribuat, non tamen in totum sollicitudinem perimit; nec ut dormiamus donata est, sed ut suauius laboremus. Unde in hoc quoque tue uigilantie sollicitudine uolumus adiuuari, ut tua relatione currente [i 1Kb] quid apud illas regiones doctrina Dominica proficiat, apostolicam  sedem festines instruere: quatenus illius regionis sacerdotes, in quocumque usus exegerit, adiuuemus. De his uero que [k 1Kb] in sepe dicto concilio illicita contra uenerabiles Nicenos canones presumptione tentata sunt, [l 1Kb] ad fratrem et cepiscopum nostrum Antiochene sedis presulem scripsimus; [m 1Kb] adiicientes et illud, quod nobis propter improbitatem monachorum quorumdam regionis uestre uerbo mandasti per uicarios nostros, et hoc specialiter statuentes, ut preter Domini sacerdotes nullus audeat predicare, seu monachus, siue ille sit laicus, qui cuiuslibet scientie nomine glorietur. Quas tamen litteras, pro utilitate uniuersalis Ecclesie, per predictum fratrem et cepiscopum nostrum Maximum, ad omnium [n 1Kb] uoluimus peruenire notitiam: et ob  hoc his noluimus earum exemplar adiicere, quia que predicto fratri et cepiscopo nostro iniunximus, non dubitamus implenda. Et alia manu: Deus te  incolumem custodiat, frater carissime. Data [a 1Kb] tertio idus Iunii, Opilione uiro clarissimo consule.



1228 EPISTOLA [b 1Kb] CXXI. [c 1Kb] AD MARCIANUM AUGUSTUM. De Paschate.



SYNOPSIS.

I. Curam paschalis cycli Alexandrino episcopo olim esse demandatam.---II. Quid difficultatis ex illo ortum sit.---III. Ut de hac difficultate iubeat inquiri, postulat.

[d 1Kb] LEO episcopus MARCIANO Augusto.



CAP. I.

[e 1Kb] Tam multis documentis per omnes Christi Ecclesias fides uestre pietatis innotuit: ut si quid sollicitudinum pro communi religione generatur, merito uestrum queratur auxilium. Et quia  memor dispensationis mihi credite, necesse habeo curas meas etiam in ea que sunt futura premittere, non improbe cupio clementie uestre studiis adiuuari: ut in ea obseruantia, que certa semper ratione uariatur, nichil possit erroris incurri. Paschale etenim festum, quo sacramentum salutis humane maxime continetur, quamuis in primo semper mense celebrandum sit, ita tamen est lunaris cursus conditione mutabile, ut plerumque sacratissime diei  ambigua [f 1Kb] occurrat electio, et ex hoc fiat plerumque, quod non licet, ut non simul omnis Ecclesia quod nonnisi unum esse oportet, obseruet. Studuerunt itaque sancti Patres occasionem huius erroris auferre, omnem hanc curam Alexandrino [g 1Kb] episcopo delegantes  [h 1Kb] per quem, quotannis dies predicte solemnitatis sedi apostolice indicaretur, cuius scriptis ad longinquiores Ecclesias indicium generale percurreret.



CAP. II.

Sed sancte memorie Theophilus [i 1Kb] Alexandrine Ecclesie episcopus, cum huius obseruationis annos [i 1Kb] centum numero collegisset, septuagesimi sexti anni paschale festum longe aliter quam alii decreuerant  tenendum esse constituit. [k 1Kb] Nam a primo auguste memorie Theodosii senioris [l 1Kb] consulatu [m 1Kb] succedentem sibi sacre obseruantie ordinem ponens, ut longioris temporis ratio eius litteris teneretur ascripta, cuius 1230 complexionis [n 1Kb] septuagesimus et quartus est annus, [o 1Kb] in quo pridie idus Aprilis sanctum Pascha celebrauimus; sequenti uero anno pridie nonas Aprilis eadem, propitio Deo, [p 1Kb] agenda erit festiuitas, sicut [q 2Kb] regulariter centenarie annotationis  ordo declarat; sed in anno qui erit septuagesimus sextus, [a 1Kb] is Pasche dies inuenitur ascriptus, quem a passione Domini nullius exempli, nullius constitutionis admittit auctoritas. Nam diem octauum kalendarum Maiarum ab eo cognoscimus prefinitum, [b 1Kb] qui nimie limitem antique constitutionis excedit; cum alii quintum decimum kalendarum Maiarum huic festiuitati deputauerint 1231 diem. Siquidem [c 1Kb] ab undecimo kalendarum Aprilium, usque in undecimum kalendarum Maiarum, legitimum spatium sit prefixum, intra quod omnium uarietatum necessitas concludatur: ut Pascha Dominicum nec prius possimus habere nec tardius. Quod enim in decimum et in nonum kalendarum Maiarum uidetur [d 2Kb] nonnumquam peruenisse festiuitas, quadam ratione defenditur.  Quia etsi dies Resurrectionis ultra terminum uidetur exisse, dies tamen Passionis limitem positum non inuenietur egressus. Ad octauum autem kalendarum Maiarum paschalem obseruantiam perducere, nimis insolens et aperta transgressio est.



CAP. III.

Quia ergo in illa, ut dixi, centenaria  supputatione Theophili, septuagesimus sextus annus diem Pasche contra morem ecclesiasticum statuisse monstratur, et non leuiter delinquitur si in principio sacramenti ueritas et unitas ab uniuersali Ecclesia non tenetur, obsecro clementiam uestram ut studium uestrum prestare dignemini: quatenus Aegyptii, uel si qui sunt alii qui certam huius supputationis uidentur habere notitiam, scrupulum [e 1Kb] huius sollicitudinis absoluant, ut in eum diem generalis obseruantia dirigatur, qui nec paternarum constitutionum normam relinquat, nec ultra prefixos terminos euagetur. Quidquid autem pietas uestra de hac consultatione cognouerit, ad meam iubeat mox notitiam peruenire: ut in diuinis mysteriis nulla dissonantie culpa nascatur. Data [f 1Kb] decimo septimo kalendas Iulii, Opilione  uiro clarissimo consule.



1232 EPISTOLA [g 1Kb] CXXII. [h 1Kb] AD IULIANUM EPISCOPUM.



SYNOPSIS.

Rogat eum ut de controuersia Paschatis anni sequentis diligentius inquirat, rescribatque.

LEO IULIANO episcopo.

[i 1Kb] De paschali obseruantia sancte memorie Theophilus  ad Augustum Theodosium seniorem scribens, per centum annos, a primo predicti principis consulatu, digessit ordinem festi, cuius instructionis septuagesimus quartus nunc annus euoluitur; quo, Opilione consule, pridie idus Aprilis celebrata est sacra solemnitas; unde sequenti anno, pridie nonas Aprilis, eadem festiuitas rationabiliter [a 1Kb] consequetur. Sed annus qui erit septuagesimus sextus memorati episcopi annotationem habere cognoscitur, que a totius antiquitatis exemplo et ab omni Patrum auctoritate discordat. Siquidem in octauum kalendarum Maiarum Dominicum Pascha transtulerit, prefinitos [b 1Kb] antiquitus limites nimis [c 1Kb] euidenter excedens, cum in die quinto decimo kalendarum Maiarum paschalem solemnitatem, sicut constituerunt [d 1Kb] alii, potuerit annotare.  Unde quia non mediocris mihi sollicitudo generatur, ne apud Aegyptios hec persuasio [e 1Kb] roboretur, ad Christianissimum et clementissimum principem scripta direxi, quibus causam scruputi diligenter 1233 exposui, et suppliciter postulaui ut operam suam, quemadmodum consueuit, religionis cultui dignanter impendat: ut [f 1Kb] eos qui huius supputationis perfectam uidentur habere notitiam, in unum iubeat conuenire et diligenter inquirere: ne forte hec definitio teneatur, et hic excessus, qui prioribus uidetur repugnare temporibus, nostre conniuentie uel negligentie deputetur, et fiat in nostris diebus quod numquam ante presumptum est. Quia uero oportet [g 1Kb] fraternitatem tuam cure istius mecum esse participem, et ne quid tale accidat precauere, crebrius  [h 1Kb] religiosissimo et fidelissimo principi dignare suggerere, ut indissimulanter [i 1Kb] Aegyptios iubeat admoneri ne in summe festiuitatis die, aut dissensione  aliqua, aut transgressione peccetur. Quidquid autem de hac re [i 1Kb] diligentior sollicitudo repererit, cito ad notitiam meam gloriosissimus imperator iubeat peruenire: quia et ad ipsius et ad omnium salutem pertinet ut Dei cultus nullo errore ledatur. [k 1Kb] Data XuII kalendas Iulii, Opilione uiro clarissimo consule.



1234 EPISTOLA [l 1Kb] CXXIII. [m 1Kb] AD EUDOCIAM AUGUSTAM. De monachis Palestinis.



SYNOPSIS.

I. Rogat ut curam suam reducendis ad fidem et quietem monachis Palestinis impendat.--- II. Recepta Chalcedonensi synodo tam Eutychen quam Nestorium exsecrentur, si catholici uideri uolunt. Quid autem profecerit exhortatio Eudocie, ipsius litteris instrui cupit.

LEO episcopus EUDOCIAE Auguste.



CAP. I.


Quanta mihi catholice cura sit fidei, et qua sollicitudine, in quantum Dominus adiuuat, [n 1Kb] debeam precauere ne umquam ab imperitis aut impiis ueritatis Euangelio resistatur, pietatem uestram scire non dubito. Et ideo cum salutationis officio, quo semper mihi est uestra [o 1Kb] honoranda clementia, obsecro Dominum ut me de tua incolumitate letificet, et causam fidei, in qua quorumdam intra prouinciam Palestinam monachorum fuerant corda turbata, magis magisque per uos faciat adiuuari: ut quantum pietatis tue studio fieri potest, heretice peruersitati omnis fiducia subtrahatur. Quos enim nec ratio sacramentorum, nec auctoritas [p 1Kb] Scripturarum, nec ipsa sacratorum locorum testimonia commouebant,  quid eis nisi abruptum periculum timeretur? Prosit ergo Ecclesiis, sicut fauente Deo [q 2Kb] prodest, et generi ipsi 1235 prosit humano in uerbi  Dei incarnatione suscepto, quod domicilium habitationis uestre ibi esse uoluistis, ubi uobis Dominum nostrum Iesum Christum sicut uerum Deum, ita et uerum hominem, in unitate persone, et mirabilium indicia, et passionum documenta loquuntur.



CAP. II.

Si ergo predicti nomen catholicum uenerantur et diligunt, et [a 1Kb] inter Domini corporis uolunt membra numerari, prauos errores, quos temere admiserant, detestentur, detestentur, et agant penitentiam impiarum blasphemiarum, cruentorumque factorum. Succumbant pro salute animarum suarum synodalibus, que in ciuitate Chalcedonensi sunt confirmata, decretis. Et quia ad intelligendum sacramentum salutis humane, nisi fides uera et humilitas quieta non peruenit, credant quod legunt in Euangelio, quod  confitentur in symbolo, nec impiis dogmatibus misceantur. Fides enim catholica sicut damnat Nestorium, qui in uno Domino nostro Iesu Christo duas ausus est predicare personas, ita damnat etiam Eutychen cum Dioscoro, qui ab unigenito Deo uerbo [b 1Kb] negant in utero uirginis matris ueritatem carnis humane susceptam. Si quid autem erga predictorum conuersionem exhortatio uestra profecerit, quod gloriam uobis prestabit eternam, peto hoc mihi clementie uestre litteris indicetis; [c 1Kb] ut et uos boni operis fructum cepisse, et illos gaudeam misericordia Domini non periisse. Data [d 1Kb] decimo septimo kalendas Iulii, Opilione uiro clarissimo consule.



1236 EPISTOLA [e 1Kb] CXXIu. [f 2Kb] AD MONACHOS PALAESTINOS.



[g 1Kb] SYNOPSIS.

I. Ex peruersa epistole S. Leonis ad Flauianum interpretatione impositum esse Palestinis. ---II. Tam Eutychen, qui naturas confundit in Christo, quam Nestorium, qui personas geminat, esse detestandos.---III. Christi non esse participem, qui  nostram in eo naturam non confitetur.---Iu. Illos solum Christi sanguine mundari, in quorum corpore oblatus, passus et mortuus triumphauit.---u. Utriusque eius nature proprietates ex operum qualitate declarari. ---uI. Utramque inconfuse in una persona conuenire.---uII. Nihil Filio Dei accessisse de nouo nisi in forma serui.---uIII. Cum iisdem monachis de scandalis ipsorum furore ortis expostulat.---IX. Ut resipiscant et fidem communem amplectantur, exhortatur.

LEO episcopus uniuersis [h 1Kb] Monachis per Palestinam constitutis.



CAP. I.

Sollicitudini mee, quam uniuersali Ecclesie omnibusque eius filiis debeo, multorum relatione patefactum est dilectionis uestre animis quiddam offensionis illatum, dum aut imperiti, ut apparet, interpretes, aut maligni, quedam uos aliter  1237 intelligere, quam a me sunt [i 1Kb] predicata, fecerunt, non ualentes in Grecum eloquium apte et proprie Latina transferre, cum in rebus subtilibus et difficilibus explicandis, uix sibi etiam in sua lingua disputator quisque sufficiat. Quod tamen apud me eo [i 1Kb] profecit, ut, dum ea que catholica fides respuit improbatis, intelligamus uos ueris amicitiores esse quam falsis; et id merito refutare, quod ex antique institutione doctrine etiam ipse detestor. Quamuis enim epistola mea ad sancte memorie Flauianum episcopum data, satis sibi ad manifestationem sui ipsa sufficiat, neque in aliquo aut purgationis aut expositionis indigeat; [k 1Kb] et alia tamen cum eadem mea scripta concordant, in quibus similiter predicationis mee sensus in aperto est. Necessitatem enim  habens contra hereticos, qui multos Christi populos conturbauerant, disserendi, et clementissimis principibus, et sancto concilio synodali, et Constantinopolitane Ecclesie, quid de incarnatione uerbi, secundum euangelicam apostolicamque doctrinam, deberemus  sapere ac sentire, patefeci, et in nullo a sanctorum Patrum confessione discessi: quia una est, uera, singularis, [a 1Kb] catholica fides, qui nichil addi, nec minui potest; quam Nestorius prius, et nunc Eutyches, diuersa quidem assertione, sed simili impietate impugnare conati sunt, et Ecclesie Dei duas hereses sibimet contrarias inferre tentarunt, ut uterque a discipulis ueritatis merito damnaretur: quia insanum nimis et sacrilegum fuit, quod uaria falsitate ambo senserunt.



CAP. II.

[b 1Kb] Anathematizetur ergo Nestorius, qui beatam uirginem Mariam hominis tantummodo credidit genitricem, ut aliam personam carnis, aliam faceret Deitatis, [c 1Kb] nec unum Christum in uerbo Dei et carne sentiret, sed separatim atque seiunctim,  alium filium Dei, alium hominis predicaret: cum, manente illa incommutabilis uerbi essentia, que ei cum Patre et Spiritu sancto intemporalis atque ceterna est, ita intra uirginea uiscera uerbum caro sit factum, ut uno conceptu unoque partu eadem uirgo, secundum unionem utriusque substantie, et ancilla Domini esset et mater. 1238 Quod etiam [d 1Kb] Elizabet, sicut Lucas euangelista declarat, intellexit et dixit: Unde hoc mihi, ut ueniat mater Domini mei ad me ? Eutyches quoque eodem percellatur anathemate, qui per impios ueterum hereticorum uolutatus errores, tertium Apollinaris dogma delegit: ut negata humane carnis atque anime ueritate, totum Dominum nostrum Iesum Christum unius asserat esse nature, tamquam uerbi Deitas ipsa se in  carnem animamque conuerterit; et concipi et nasci, nutriri et crescere, crucifigi ac mori, sepeliri ac resurgere, et ascendere in celum, et in Patris dextera, unde ad iudicandos uiuos et mortuos ueniet, consedere, [e 1Kb] eius tantum essentie fuerit, que nichil horum in se sine carnis recipit ueritate: quoniam natura Unigeniti, natura est Patris, natura est Spiritus sancti, simulque impassibilis, simul est incommutabilis, sempiterne Trinitatis indiuisa unitas et consubstantialis equalitas. Unde si ab Apollinaris peruersitate hereticus iste desciscit, ne conuincatur Deitatem passibilem sentire atque mortalem; et tamen uerbi incarnati, id est, uerbi et carnis unam audet pronuntiare naturam, non dubie in Manichei et Marcionis transit insaniam, et mediatorem Dei et hominum,  hominem Iesum Christum simulatorie omnia credit egisse, nec humanum in ipso corpus, sed phantasticam corporis speciem oculis apparuisse cernentium.



CAP. III.


Que impietatis mendacia quoniam olim fides catholica detestatur, et talium sacrilegia concordibus per totum mundum beatorum Patrum sunt damnata sententiis, quicumque illi sunt ita obcecati et a lumine ueritatis alieni, ut uerbo Dei a tempore incarnationis humanam, id est nostram, negent inesse naturam, ostendant in quo sibi Christianum nomen usurpent, et cum Euangelio ueritatis qua ratione concordent, [f 1Kb] si per beate uirginis partum, aut caro sine Deitate, aut Deitas est orta sine carne. Sicut enim negari non potest, quod uerbum caro factum est, et habitauit in nobis ; ita negari non potest, quod Deus erat in Christo, mundum reconcilians sibi . Que autem reconciliatio esse potest, qua humano generi propitiaretur  Deus, nisi 1239 [g 1Kb] omnium causam mediator Dei hominumque susciperet? Qua uero ratione ueritatem mediatoris impleret, nisi qui in forma Dei equalis erat Patri, in forma serui particeps esset et nostri: ut per unum nouum hominem fieret renouatio uetustatis; et mortis uinculum unius preuaricatione contractum, unius morte, qui solus morti nichil debuit, solueretur? [h 1Kb] Effusio enim pro iniustis sanguinis iusti tam potens fuit ad priuilegium, tam diues ad pretium, ut si uniuersitas captiuorum in redemptorem suum crederet, nullum tyrannica uincula retinerent: quoniam, sicut Apostolus ait, ubi abundauit peccatum, superabundauit et gratia . Et cum sub peccati preiudicio nati potestatem acceperint ad iustitiam renascendi, ualidius factum est  donum libertatis, quam debitum seruitutis.



CAP. Iu.

Quam itaque sibi in huius sacramenti presidio spem relinquunt qui in Saluatoris nostri corpore negant humane substantie ueritatem? Dicant quo sacrificio reconciliati, dicant quo sanguine sint redempti? Quis est qui tradidit semetipsum pro nobis oblationem et hostiam Deo in odorem suauitatis ? aut quod umquam sacrificium sacratius fuit, quam quod uerus pontifex altari crucis per immolationem sue carnis imposuit? Quamuis enim multorum sanctorum in conspectu Domini pretiosa mors fuerit , nullius tamen insontis occisio, propitiatio fuit mundi. Acceperunt iusti, non dederunt coronas; et de fortitudine fidelium exempla nata sunt patientie, non dona iustitie. Singulares  quippe in singulis mortes fuerunt, nec alterius quisquam debitum suo fine persoluit: cum inter filios hominum unus solus Dominus noster iehsu Christus  exstiterit, in quo omnes crucifixi, omnes mortui, omnes sepulti, omnes sunt etiam suscitati. De quibus ipse dicebat: Cum exaltatus fuero [a 1Kb] a terra, omnia traham ad me . Fides etenim uera iustificans impios, et creans iustos, ad humanitatis sue tracta participem, in illo acquirit salutem, in quo solo homo se inuenit innocentem; liberum habens per gratiam Dei de eius potentia gloriari, qui contra hostem superbum in carnis nostre humilitate congressus, his uictoriam suam tribuit, in quorum corpore triumphauit.



CAP. u.

Quamuis ergo in uno Domino nostro Iesu Christo, uero Dei atque hominis Filio, uerbi et carnis una persona sit, et utraque essentia communes habeat actiones; intelligende tamen sunt ipsorum  operum qualitates, et sincere fidei contemplatione 1240 cernendum est, ad que prouehatur humilitas infirmitatis, et ad que inclinetur altitudo uirtutis: quid sit quod caro sine uerbo non agit, et quid sit quod uerbum sine carne non efficit. Sine uerbi enim potentia nec conciperet uirgo, nec pareret : et sine ueritate carnis obuoluta pannis infantia non iaceret . Sine uerbi potentia non adorarent magi puerum nouo sidere declaratum : et sine ueritate carnis non iuberetur transferri in Aegyptum puer, et ab Herodis persecutione subduci: sine uerbi potentia non diceret uox Patris missa de celo: Hic est filius meus dilectus, in quo mihi [b 1Kb] complacui : et sine ueritate carnis non protestaretur Ioannes: Ecce Agnus  Dei, ecce qui tollit peccata mundi . Sine uerbi potentia non fieret redintegratio debilium, et uiuificatio mortuorum: et sine ueritate carnis, nec cibus ieiuno, nec somnus esset necessarius fatigato. Postremo, sine uerbi potentia non se Dominus Patri profiteretur equalem, et sine ueritate carnis non idem diceret Patrem [c 1Kb] se esse maiorem: cum catholica fides utrumque suscipiat, utrumque defendat, que secundum proprietatem diuine humaneque substantie unum Dei Filium, et hominem credit, et uerbum.



CAP. uI.

[d 1Kb] Quamuis ergo ab illo initio, quo in utero uirginis uerbum caro factum est , nichil umquam inter diuinam humanamque substantiam diuisionis exstiterit, et per omnia incrementa  corporea, unius persone fuerint totius temporis actiones; ea ipsa tamen, que inseparabiliter facta sunt, nulla permixtione confundimus; sed quid cuius forme sit, ex operum qualitate sentimus. Nec diuina enim humanis preiudicant, nec humana diuinis, cum ita in idipsum utraque concurrant, ut in eis nec proprietas absumatur, nec persona geminetur. [e 1Kb] Dicant igitur isti phantasmatici Christiani, que substantia  Saluatoris affixa sit ligno, que iacuerit in sepulcro, et reuoluto monumenti lapide, que tertio die caro surrexerit; uel quale corpus iehsu discipulorum uisui, clausis ad eos ostiis ingressus intulerit: cum ad abigendam cernentium diffidentiam, inspici oculis digitisque tractari patentes adhuc fixuras clauorum, et recens compuncti lateris uulnus [f 1Kb] exigeret . At si in tanta luce ueritatis tenebras suas heretica obduratio non relinquit, ostendant unde sibi spem uite polliceantur eterne, ad quam nis per mediatorem Dei et hominum, hominem Iesum Christum, non potest perueniri. Non enim est aliud nomen datum hominibus sub celo, in quo oporteat 1241 saluos fieri ; nec est redemptio captiuitatis humane, nisi in sanguine eius, qui dedit  semetipsum redemptionem pro omnibus . [g 1Kb] Qui, sicut predicat beatus apostolus, cum in forma Dei esset, non rapinam arbitratus est esse se equalem Deo; sed semetipsum exinaniuit, formam serui accipiens, in similitudinem hominum factus, et habitu inuentus ut homo. Humiliauit semetipsum, factus obediens usque ad mortem, mortem autem crucis. Propter quod et Deus illum exaltauit, et donauit illi nomen quod est super omne nomen: ut in nomine Iesu omne genu flectatur, celestium, terrestrium et infernorum, et omnis lingua confiteatur quia Dominus iehsu Christus in gloria est Dei Patris .



CAP. uII.

Quamuis ergo unus sit Dominus iehsu Christus, et uere Deitatis uereque humanitatis in ipso una prorsus eademque persona sit, neque huius  [h 1Kb] unitionis soliditas ulla possit diuisione seiungi, exaltationem tamen, qua illum exaltauit Deus, et donauit illi nomen quod super omne nomen excellit, ad eam intelligimus pertinere formam, que ditanda erat tante glorificationis augmento. In forma quippe Dei equalis erat Filius Patri, et inter Genitorem atque Unigenitum nulla erat in essentia discretio, nulla in maiestate diuersitas; nec per incarnationis mysterium aliquid decesserat uerbo, quod [i 1Kb] ei Patris munere redderetur. Forma autem serui, per quam impassibilis Deitas sacramentum magne pietatis impleuit, humana humilitas est, que in gloriam diuine potestatis euecta est, in tantam unitatem ab ipso conceptu uirginis Deitate et humanitate connexa, ut nec sine homine diuina, nec sine Deo agerentur humana.  Propter quod sicut Dominus maiestatis dicitur crucifixus, ita qui ex sempiternitate equalis est [i 1Kb] Deo, dicitur exaltatus. Nec interest ex qua Christus substantia nominetur, cum inseparabiliter, manente unitate persone, idem sit et totus hominis filius propter carnem, et totus Dei Filius propter unam cum Patre Deitatem. Quidquid ergo in tempore accepit  Christus, secundum hominem accepit, cui [a 1Kb] que non habuit conferuntur. Nam secundum potentiam uerbi, indifferenter omnia que habet Pater etiam Filius habet, et que in forma serui a Patre 1242 accepit, eadem in forma Patris etiam ipse donauit. [b 1Kb] Est idem ipse et diues et pauper . Diues, quia in principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil . Pauper uero, quia uerbum caro factum est, et habitauit in nobis . Que autem est eius exinanitio, queue paupertas, nisi forme seruilis acceptio, per quam, uerbi maiestate uelata, dispensatio humane redemptionis impleta est? Nam quia captiuitatis nostre resolui originalia  uincula non poterant [c 1Kb] , nisi existeret homo nostri generis nostreque nature, quem ueteris debiti preiudicia non tenerent, et qui immaculato sanguine suo chirographum lethale dilueret , sicut ab initio erat diuinitus preordinatum [d 1Kb] ita est in plenitudine prefiniti temporis factum, ut multis modis significata promissio in diu exspectatum ueniret effectum; nec posset esse ambiguum quod continuis [e 1Kb] testificationibus sempor fuerat nuntiatum.



CAP. uIII.

Destructis itaque tot heresibus, que per sanctam deuotionem presidentium Patrum a corpore sunt catholice unitatis abscisse, queque ideo extorres a Christo esse meruerunt, quia uerbi incarnationem, que singularis est recte credentium salus, fecerunt sibi lapidem offensionis et petram scandali  ; miror dilectionem uestram in discernendo ueritatis lumine laborare. Et cum multis manifestationibus declaratum sit quam recte et Nestorium et Eutychen cum Dioscoro fides Christiana damnauerit, nec Christianus possit uocari qui uel illius uel horum impietati prebet assensum, doleo uos euangelice et apostolice doctrine, ut audio, resultare, exagitando seditionibus ciuitates, conturbando Ecclesias, nec solum iniurias, sed etiam cedes presbyteris atque episcopis inferendo: ut pre furore et seuitia, [f 1Kb] propositi uestri et professionis sitis immemores. Ubi est regula mansuetudinis et quietis? ubi longanimitas patientie? ubi tranquillitas pacis? ubi firmamentum dilectionis et tolerantie fortitudo? Que uos ab Euangelio Christi aut persuasio abduxit, aut  persecutio separauit? uel que tanta exstitit decipientis astutia, ut obliti prophetarum et apostolorum,  obliti symboli salutaris et confessionis quam pronuntiantes 1243 coram multis testibus, sacramentum baptismi suscepistis, diabolicis uos illusionibus subderetis? Quid apud uos acture fuerant ungule, quid seua tormenta, si ad expugnandam fidei uestre integritatem tantum uana hereticorum commenta ualuerunt? Pro fide uos agere creditis, et fidei contraitis. Ecclesie nomine armamini, et contra Ecclesiam dimicatis. Hoccine a prophetis, hoc ab euangelistis, hoc ab apostolis didicistis? ut negantes ueram Christi carnem, et ipsam uerbi essentiam passioni mortique subdentes, alienam faciatis nostram a suo reparatore naturam, totumque quod crux intulit, quod lancea uulnerauit, quod sepulcri lapis [g 1Kb] suscepit et reddidit, solum fuisse opus diuine potentie, non  etiam humilitatis humane? Propter quam Apostolus dicit: Non enim erubesco Euangelium : quoniam nouerat quale Christianis ab inimicis obiiceretur opprobrium. Et ideo etiam Dominus protestabatur, dicens: Qui me confessus fuerit coram hominibus, et ego confitebor illum coram Patre meo . Hi enim non erunt digni confessione Filii et Patris, quibus nunc caro Christi uerecundiam facit; probabuntque se nullam de signo crucis sumpsisse uirtutem, qui quod preferendum frontibus acceperunt, promere labiis erubescunt.



CAP. IX.

Declinate, filii, ab his diabolicis persuasionibus declinate. ueritatem Dei nulla res uiolat, sed ueritas nos nisi in nostra carne non saluat. ueritas quippe, sicut propheta ait, de terra orta est ; et sic uerbum Maria uirgo concepit, ut uniendam ipsi carnem de sua substantia ministraret, nec cum adiectione persone, nec cum euacuatione nature: quoniam qui erat in forma Dei, ita accepit formam serui, ut unus atque idem in forma utraque sit Christus: inclinante se Deo usque ad infima hominis, et proficiente homine usque ad summa Deitatis, dicente Apostolo: Quorum Patres, et ex quibus Christus secundum carnem, qui est super omnia Deus benedictus in secula. Amen .



1244 EPISTOLA [h 1Kb] CXXu. [i 1Kb] AD IULIANUM CeNSEM EPISCOPUM. Per comitem R[.....]danum. De silentio Iuliani amice expostulat; de omnibus uult instrui.

LEO episcopus IULIANO episcopo.


[i 1Kb] Sepissime dilectionem tuam ad hanc curam et  diligentiam meis sum litteris cohortatus, ut de his que circa fidem aguntur sollicitudinem meam indesinenter instrueres. Et cum omnibus occasionibus scribere non quiescam, quibusdam tamen [a 1Kb] scriptis meis, [b 1Kb] id est, per filium nostrum subadiuuam Rodanum, domesticum filii nostri, uiri illustrissimi Asparacii datis, nullum responsum tue fraternitatis accepi; tamquam ratio temporis non habuerit, ut quid post mea scripta sit gestum, potueris indicare. Et ideo per filium meum [c 1Kb] comitem Rodanum his litteris te saluto; [d 1Kb] et ut nullam opportunitatem scribendi negligas, quo estus sollicitudinis mee releuetur, admoneo. Cum enim in te quamdam mei Constantinopolitani habeant portionem, dignum est et pro communi amicitia, et pro totius Ecclesie dilectione,  incessabili te uigore prospicere ne quid possit de statu fidei me latere. Que ergo [e 1Kb] per predictos, uel ad gloriosissimum principem, uel ad tuam dilectionem scripsi, ut celerrime tradantur effectui, opportunis suggestionibus elabora. Et quidquid fuerit, Deo auxiliante, dispositum, scire me facito: ut perductis in effectum his que rationabiliter ordinata sunt, pax fidei canonumque custodia et securior ubique habeatur et fortior. Data septimo kalendas Iulii, Opilione uiro clarissimo consule.



1245 EPISTOLA [f 1Kb] CXXuI. [g 1Kb] AD MARCIANUM AUGUSTUM.



SYNOPSIS.

Gratias agit pro sedatis Palestine tumultibus, et restituto in suam sedem Iuuenali Ierosolymitano; Dioscorum etiam eiusque sequaces Aegyptios  perstringens.

LEO MARCIANO Augusto.

Geminis clementie uestre letificatus alloquiis, cum debita gratiarum actione [h 1Kb] rescribo, gaudens de  misericordia Dei, qui in uirtutibus prouidentie uestre, et ad utilitatem Romane reipublice, [i 1Kb] et ad catholice Ecclesie pacem, gloriosissimum presidium collocauit. Unde confido utramque [i 1Kb] hanc pietatis uestre saluberrimam curam ita diuinitus adiuuandam, ut plena tranquillitas et Christiane religioni et uestro [k 1Kb] tribuatur imperio. Quod ergo in prouinciis Palestinis plebes Dei ad unitatem sunt fidei reuocate, et compressis errantium motibus ad euangelicam apostolicamque doctrinam omnium, ut indicare dignamini, corda directa sunt, quodque fratri et cepiscopo meo Iuuenali ad sacerdotii [l 1Kb] sui sedem tandem licuit, non iam resultante populo, sed desiderante, remeare, uestre fidei opus, uestre pietatis est fructus. Pro cuius augmento per omnes Christi Ecclesias  concors multiplicatur oratio ut si qua adhuc apud Aegyptum caligo [m 1Kb] residet, que nondum recepit radios ueritatis, totius mundi precibus remedia illuminationis accipiat, et exsecrabilis Dioscori ultra contagiis non grauetur; nec in illo Dominice oues [n 1Kb] imprudenti affectu personam diligant pastoralem, quem experti sunt seuissimum 1246 fuisse morum et fidei uastatorem. Et ideo in sancto et mirabili studio suo perseueret uestra clementia, ut si quid usquam aut egrum inuenitur aut turbidum, et sanitati reddatur et paci, quia dignum est ita uos presidere rebus humanis, ut gaudeatis sacramentis seruire diuinis. Data quinto idus Ianuarii, Aetio et Studio uiris clarissimis consulibus.



EPISTOLA [o 1Kb] CXXuII [p 1Kb] AD IULIANUM EPISCOPUM CeNSEM.



SYNOPSIS.

I. De restituto Ierosolymitano episcopo, conuersis Palestinis monachis, et receptis Proterii litteris.---II. De Paschate anni 455 diligentius inquiri  cupit.---III. De epistola sua ad Chalcedonenses episcopos lecta CP. Aetii discussione, et uariis epistolis ultro citroque scriptis.

LEO urbis Rome episcopus IULIANO episcopo.



CAP. I.

Christianissimi principis fidem sepe euidentissimis probauimus documentis, ac Deo nostro gratias ago, qui talem dignatus est rebus humanis concedere pro sua pietate rectorem, qui et fidei causas et reipublice [a 1Kb] summa uigilantia tueretur, hereticorum ausibus semper obsistens, et nichil eorum insanie aduersum catholicam fidem licere permittens; cuius post Deum beneficiis hoc debetur, quod et Ierosolymitanus episcopus est receptus, et monachos, quos perfidia heretice falsitatis inuaserat, ad sanitatem [b 1Kb] augusta auctoritate reuocauit. Mox itaque  ut accepi epistolas tuas, talia continentes, non solum eadem die, sed 1247 prope eadem hora responsum reddere maturaui; ut certior de omnibus que scripseras reddereris. Fratrem Proterium Alexandrine urbis episcopum gratulor plenas satisfactionis de fide sua ad nos litteras direxisse, et [c 1Kb] manifestius quid teneat indicasse; cui me dignam gratiam necesse est  pro fidei ipsius sinceritate prestare, ut honorem in nullo sue perdat Ecclesie, [d 1Kb] sed sedis sue priuilegia, paterne antiquitatis exemplo, iuxta canonum illibata [e 1Kb] iura possideat.



CAP. II.

De presentis anni Pascha [f 1Kb] nulla dubitatio esse nobis potuit, sed de futuro quesiuimus quod Theophilus Alexandrine urbis episcopus, [g 1Kb] octauo kalendarum Maiarum diei, quod numquam ita a tempore Dominice resurrectionis celebratum est, credidit ascribendum. Unde sollicitius congruit hoc requiri, ut omnis occasio tollatur erroris. 1248 Nam in nostris annalibus [h 4Kb] quintus decimus kalendarum Maiarum dies apertissime a Patribus nostris et constitutus legitur et celebratus. Ac ne uel apud nos uel apud Orientales nascatur ex hac parte diuersitas, hoc  instantius nostro nomine cum Christianissimo principe agere tua dignetur dilectio: quamuis et ipse clementissimus princeps se inquisitione sollicitissima curam hanc Aegyptiis delegasse, suis epistolis dignatus sit indicare.



CAP. III.

Epistolam sane [i 1Kb] meam ad Chalcedonensem  synodum datam presentibus episcopis et clericis lectam fuisse tuis epistolis retulisti; sed usque ad illud capitulum, quo ea que de fide acta sunt meus uidetur firmasse consensus. Unde miratus sum quod reliqua que secuta fuerunt non pariter in notitiam eorum quibus sunt lecta prolata sint; cum maxime omnibus 1249 innotescere debuisset, [a 1Kb] improbum a nobis ambitum notatum fuisse, et nouis usurpationibus obuiatum: ut uetustas, que est canonibus constituta, inuiolata, ut semper scripsimus, seruaretur. Aetium [b 1Kb] uero presbyterum, quem asseris fuisse discussum, gratulamur, cognitione habita, in omnibus fuisse purgatum. [c 1Kb] Epistolam quoque ad Christianissimum principem noueris me misisse, in qua illi gratias egi, quia curam mihi suam, tam pro  fidei causa quam pro securitate reipublice dignatus est indicare. Aliam quoque ad nos epistolam dedit, interueniens pro Anatolio episcopo, ut nostri illi animi gratia prebeatur, quoniam correctionem eius promittit, et in omnibus se satisfacturum esse que ad fidei obseruantiam pertinent pollicetur. Data quinto idus Ianuarii, Aetio et Studio uiris clarissimis consulibus.



EPISTOLA [d 1Kb] CXXuIII. [e 1Kb] AD MARCIANUM AUGUSTUM.



SYNOPSIS.

Laudata principis fide ac religione testatur se libenter Anatolium in gratiam suam recepturum, modo satisfaciat canonibus, et sacerdotum iura non conuellat.

LEO MARCIANO Augusto.

 Si quantum uestra clementia pro euangelice fidei integritate sollicita est, tantum Constantinopolitane urbis episcopus in custodiendis ecclesiasticis regulis uellet esse deuotus, omnia compressis dissensionum scandalis ad statum proprium iam rediissent, nec quidquam sibi, uobis in imperio constitutis, qui omnia iusta defenditis, et erroribus obuiatis, eorum adhuc prauitas uindicaret, qui curationem sibi non patiuntur adhiberi. Sed uestre mansuetudini hec palma  seruatur, ut uobis omnium, qui ad Christum Dominum nostrum per catholicam fidem 1250 reuocantur aut redeunt, sanitas debeatur. Sicut itaque gloriamur in uobis, ita contristamur in eos quibus carnali emulatione preoccupatis uos pro statu Ecclesiarum et pace omnium sacerdotum, spiritu tam Christiano quam regio in tantum uidemus esse sollicitos, ut interuentionum uestrarum pro his quos deuiare cognoscitis commodetis [f 1Kb] adhortando me uestris [g 1Kb] epistolis, ut cepiscopo meo Anatolio animi mei gratiam fraterna caritate restituam, quam illi et amabiliter, ut meministis, impendi, et prebere semper opto; si tamen, ut hortatus ante sum, ab ea que illum [h 1Kb] pregrauauit ambitione descisceret, et [i 1Kb] eos qui ipsum obfuscabant in suo consortio non  haberet. Sed ad epistolas meas pia affectione transmissas hactenus respondere nichil uoluit, et cum de persona Aetii, [i 1Kb] uel Andree, qui illi fuerat substitutus, ea secuta sint que debeant improbari, non otiosum est quod de his que maxime fuerant curanda reticetur. Preceptioni itaque pietatis uestre parere uolueram, et litteras dare ad episcopum supradictum, si priores, quas ad illum direxi, uel effectu rerum, uel scriptis ipsius proficere aliquid probauissem. At cum nichil de ambitionis penitudine uoluerit profiteri, nichilque ad hec respondere que a me sunt scripta curauerit, colloquia quidem mea ab illo suspendi, sed animum, quo illum corrigi et meliorem esse desidero, non mutaui. Proinde, si placet uestre clementie, immo, quia id uobis placere cognosco,  satisfaciat canonibus, et omnium gratiam sacerdotum pacifica humilitate seruaturum se esse rescribat, ambitumque culpabilem se abiecisse significet; ego me illum in eam gratiam spondeo recepturum, ut in omnibus que sunt Domino placitura consortium eius amplectar: quoniam illa pax uera, illa caritas erit firma, in qua simul studebimus et catholicam fidem et Nicenorum canonum decreta seruare. Data septimo idus Martii, Aetio et Studio uiris clarissimis consulibus.





ADMONITIO IN TRES EPISTOLAS SEQUENTES. 


1. Cur in edendis tribus sequentibus epistolis alium a Quesnelliano ordinem secuti simus, paucis dicendum est. Quesnellus primum ediderat epistolam hac in editione 131 ad Iulianum cum data uII idus Martii; tum epist. 129, ad Proterium, cum data uI idus; ac tandem post insertam Proterii epistolam 133, ad Leonem. subiecit epist. 130, ad Marcianum, cum data u idus eiusdem mensis, reiecto in marginem uI idus. He date diuerse hunc ordinem exigebant. At cum in epist. 131, ad Iulianum, c. 1, S. pontifex testetur se ad ipsum  mittere exempla litterarum quas ad clementissimum imperatorem uel ad ipsum Alexandrine urbis episcopum  direxerat, quibus duas ad Marcianum et Proterium traditas epistolas respicit, he iam scripte noscuntur antequam ad Iulianum litteras exararet, ac proinde chronicarum notationum quas Quesnellus pretulit manifestus error agnoscitur, quo ad eum ordinem statuendum adductus fuit. Melius igitur ex nostro Ratisponensi notas chronicas emendauimus, ex quibus colligitur omnes has epistolas eodem die uI idus Martias signatas fuisse.

2. Quoad ordinem uero, cum ex laudato testimonio epistole 131 liquet S. pontificem scripsisse litteras ad Marcianum et Proterium antequam ad Iulianum scriberet, tum uero ex initio cap. 2 epistole 130, ad Marcianum, ubi Leo se Proterio rescripsisse testatur, palam fit litteras ad Proterium epistole ad Marcianum precessisse. Itaque licet omnes he epistole eodem die notentur, ex ipsarum tamen contextu Leo scripsit primum ad Proterium, dein ad Marcianum, ac tandem ad Iulianum, et hunc ordinem in editione seruabimus.



1253 EPISTOLA [a 1Kb] CXXIX. [b 1Kb] AD PROTERIUM EPISCOPUM ALEXANDRINUM.



SYNOPSIS.

I. Episcoporum esse uigilare ne fidei unitas uioletur, quod uel litterule immutatione fieri potest.---II. Ex traditione SS. PP. et suam epistolam catholicam, et docendos esse populus, asserit. ---III. Fidem, disciplinam et priuilegia Ecclesiarum ex norma uetustatis esse seruanda.

LEO PROTERIO episcopo Alexandrino.



CAP. I.

Letificauerunt me [c 1Kb] littere dilectionis tue, quas frater et cepiscopus noster [d 1Kb] Nestorius pio apportauit officio. Oportebat enim ut ab Alexandrine Ecclesie presule talia scripta ad sedem apostolicam mitterentur, que ostenderent magisterio beatissimi Petri apostoli hoc ab initio per beatum  Marcum eius discipulum didicisse Aegyptios, quod constat credidisse Romanos [e 1Kb] : quoniam preter Dominum Iesum Christum non est aliud nomen datum hominibus sub celo, in quo oporteat [f 1Kb] nos saluos fieri . Sed quia non omnium est fides, et insidiosus ille tentator nullis magis corda hominum gaudet sauciare uulneribus, quam ut incautas mentes his inficiat erroribus, qui sint euangelice ueritatis inimici, magna sancti Spiritus eruditione nitendum est ut diabolicis falsitatibus nequeat intelligentia Christiana uiolari. Contra quod periculum precipue conuenit uigilare Ecclesiarum rectores, et quadam uerisimilitudine colorata [g 1Kb] mendacia ab animis simplicis plebis auertere. Angusta enim et ardua uia est que ducit ad uitam . Nec tantum laqueorum  in actionum obseruantia, quantum inter discrimina sensuum latet, 1254 dum uis sententiarum breuissima adiectione aut commutatione corrumpitur et confessio, que operabatur salutem, subtili nonnumquam transitu uergit in mortem. Cum  autem dicat Apostolus: Oportet hereses esse, ut probati manifesti fiant in uobis , ad totius Ecclesie tendit profectum, quoties contrariorum sensuum se prodit impietas, ne que sunt noxia sint occulta et aliorum ledant incolumitatem, que reuocari non poterunt ad salutem. Unde sibi imputent ruinas et obcecationes suas, qui imprudenti pertinacia iacere in reatu suo, quam oblatum remedium sumere, maluerunt. Quorum merito fraternitati tue displicet obduratio, et laudabiliter eam doctrinam, que a beatis apostolis et sanctis Patribus in nos manauit, amplecteris.



CAP. II.

Non enim noue predicationis est epistola mea, qua ad relationem sancte memorie Flauiani contra Eutychen de Domini nostri Iesu Christi  incarnatione respondi, in nullo discedens ab eius fidei regula, que euidenter a nostris uestrisque est defensa maioribus. Quos si Dioscorus sequi imitarique uoluisset, in Christi corpore permaneret, habens et in beate memorie Athanasii opusculis unde instrueretur, et in sancte recordationis Theophili et Cyrilli sermonibus, unde damnato olim dogmati laudabiliter contrairet, potius quam consortium Eutychiane impietatis eligeret. Hoc igitur, frater carissime, pro sollicitudine fidei communis admoneo, ut quia [h 1Kb] inimici crucis Christi omnibus et uerbis nostris insidiantur et syllabis, nullam illis uel tenuem occasionem demus, qua Nestoriano nos sensui congruere mentiantur. Plebem autem et clerum, omnemque fraternitatem ita debet diligentia tua ad  profectum fidei cohortari, ut nichil te nouum docere demonstres, sed ea omnium insinuare pectoribus que uenerande memorie Patres consona predicatione docuerunt, cum quibus nostra in omnibus concordat epistola. Hoc autem non solum tuis uerbis,  sed et ipsa precedentium [a 1Kb] expositionum recitatione 1255 monstrandum est: ut plebs Dei nouerit ea sibi presenti doctrina insinuari, que Patres et acceperunt a precedentibus suis, et posteris tradiderunt. Unde [b 1Kb] lectis primitus predictorum sacerdotum assertionibus, tunc demum mea quoque scripta recitentur: ut aures fidelium probent non aliud nos quam quod a maioribus [c 1Kb] accepimus predicare. Et quia ad hec discernenda minus exercitatos habent sensus, ex Patrum saltem litteris discant quam antiquum hoc malum sit, quod nunc [d 1Kb] a nobis tam in Nestorio quam in Eutyche, qui erubuerunt Euangelium Christi secundum ipsius Domini doctrinam predicare, damnatur.



CAP. III.

Per omnia igitur et in fidei regula, et  in obseruantia discipline, uetustatis norma seruetur, et dilectio tua constantiam prouidi rectoris exerceat; ut prosit Alexandrine Ecclesie, quod improbe quorumdam ambitioni, seruato [e 1Kb] ueterum priuilegiorum iure, sollicitus obuiaui, et [f 1Kb] metropolitanis omnibus illesam manere uolui dignitatem, sicut [g 1Kb] ex epistolarum mearum, quas ad sanctam synodum, uel ad Christianissimum principem, siue ad Constantinopolitanum episcopum misi, tenore cognosces; manifesteque perspicies hoc speciale esse sollicitudinis mee, ut neque a fidei regula in Ecclesiis Domini deuietur, neque in priuilegiis aliquid cuiusquam improbitate minuatur. Que cum ita sint, teneat fraternitas tua suorum consuetudinem decessorum, et comprouinciales suos episcopos, qui Alexandrine  sedi [h 1Kb] ex antiqua constitutione subiecti sunt, congrua sibi auctoritate contineat: ut mori ecclesiastico non resultent, sed uel statutis temporibus, uel cum ratio cause alicuius exegerit, ad caritatem tuam [i 1Kb] conuenire non differant; et si quid, quod Ecclesie sit utilitatibus profuturum, ex communi collatione tractandum est, collecta in unum fraternitate unanimiter ordinetur. Non enim ulla causa est que  illos ab hac obedientia debeat reuocare, 1256 cum talis nobis et fide et moribus innotuerit fraternitas tua, ut tibi de auctoritate precedentium decessorum tuorum nichil patiamur imminui, aut te impune contemni. Data sexto idus Martii, Aetio et Studio uiris clarissimis coss.



EPISTOLA [i 1Kb] CXXX. [k 1Kb] AD MARCIANUM AUGUSTUM.



[l 1Kb] SYNOPSIS.

I. De fide Proterii Alexandrini episcopi gratulatur.---II. Alexandrinos ex sue Ecclesie traditione ab illo esse edocendos.---III. Ut epistola Leonis ad Flauianum ab hereticis falsata in Grecum transferatur de nouo, et Alexandrinis publice recitetur.

LEO episcopus MARCIANO Augusto.



CAP. I.


Puritatem fidei Christine, qua clementia uestra prefulget, etiam his litteris quas frater et cepiscopus meus [m 1Kb] Nestorius detulit, demonstrastis, iustissimum fratri meo Proterio Alexandrine urbis antistiti impendentes fauorem, quo mihi per omnia esset acceptior. Nam cui uestra pietas testimonium [n 1Kb] perhibere dignatur, indubitanter esset probandus, etiamsi taceret. Sed accedit ad gratiam, quod proprio quoque sermone [o 1Kb] cognoscitur, et quam sincerus sit catholici dogmatis predicator, ipsius professione clarescit. Unde plenissimo affectu dilectionem orthodoxi fratris amplector, et Deo gratias ago, quod [p 1Kb] amoto eo qui Euangelio Christi uoluit contraire, et a sanctorum Patrum intelligentia dissidere, [q 1Kb] talem prospexit Alexandrine Ecclesie sacerdotem,  qui precedentibus rectoribus et fide concordaret et uita. Nam cum 1257 amplecti se epistolam meam, quam ad beate memorie Flauianum contra Eutychen [r 1Kb] impium misi, toto corde profitetur, quid aliud quam apostolorum se ostendit [s 1Kb] esse discipulum? Quoniam doctrina ueritatis in lumine suo permanet, et non potest esse diuersum, quod unum est [t 1Kb] atque indiuiduum.



CAP. II.


Rescripsi itaque predicto fratri quod debui, atque [a 1Kb] in sancto studio ut perseueraret admonui. Qui sine dubio constantior erit, si etiam clementie uestre cohortationibus adiuuetur. Nec in aliquo eum terreat quorumdam imperita dissensio, quos paucorum hereticorum instigationibus ignorantia [b 1Kb] facit obnoxios. Quod ergo sua [c 1Kb] diligentia assequi nequeunt, opportune eorum insinuetur auditui. Et ne memoratus noua inferre, et propria uideatur astruere, uenerabilium Patrum qui eidem Ecclesie prefuerunt, scripta [d 1Kb] relegantur; et quid B. Athanasius, quid Theophilus, quid Cyrillus, quid etiam [e 1Kb] alii Orientales magistri de incarnatione Domini senserint, recognoscant; [f 1Kb] nec repullulantibus decipiantur erroribus, qui olim euangelici sermonis sunt  uirtute prostrati: quoniam omnes fere hereses que diuersis temporibus exstiterunt, dum sacramentum corporee natiuitatis et passionis ac resurrectionis Christi non intelligunt, ab Euangelio deuiarunt. Et 1258 [g 1Kb] possemus minus laborare in hereticis repellendis, si rudes animos [h 1Kb] ea non turbarent mendacia que peremit antiquitas. Sed nunc, ut dixi, hic docendi optimus modus est, ut paternorum sensuum [i 1Kb] linee Alexandrine plebis et cleri auribus innotescant; ac si qui sunt qui nostra scripta despiciant, illis saltem qui nobiscum apostolicis sensibus congruunt  acquiescant. In quo opere multum consacerdotis [i 1Kb] mei deuotione gaudebo, et semper ipsius unanimitate letabor: quia fraterna pax non nisi [k 1Kb] in una fidei confessione seruatur.



CAP. III.

Quia uero quorumdam hereticorum uersuta nequitia ad conturbandam [l 1Kb] nostrorum simplicitatem, epistolam meam, quam ad beate memorie Flauianum dedi, falsasse perhibetur, ut commutatis quibusdam [m 1Kb] uerbis uel syllabis, receptorem me Nestoriani erroris assereret: obsecro uenerabilem clementiam uestram ut eamdem epistolam per fratrem meum Iulianum episcopum, uel eos quos idoneos ad hoc opus pietas uestra delegerit, in Grecum sermonem iubeatis integre diligenterque translatam, per idoneum [n 1Kb] perlatorem sub uestri signaculi impressione  deferri, tradendam iudicibus Alexandrinis, qui eam clero et plebi ipsius ciuitatis cum predictorum episcoporum predicationibus, [o 1Kb] quibus et mea scripta consentiunt, faciant recitari, ut 1259 agnoscant se fallacium hominum fraude ulterius decipi non debere; [p 1Kb] et probentur apostolice sedis sinceri esse discipuli, apud quam nec Eutyches nec Nestorius ullum obtinent locum, quia sicut alios hereticos, ita et istos Ecclesia uniuersalis damnauit. Data [q 1Kb] sexto idus Martii; Aetio et Studio uiris clarissimis consulibus.



EPISTOLA [a 1Kb] CXXXI. [b 1Kb] AD IULIANUM EPISCOPUM CeNSEM.



SYNOPSIS.

I. Iulianum de receptis Proterii Alex. litteris monet; suam ad Flauianum epistolam ex Latino in Grecum ab eodem transferri cupit ac mandat, quam sub signaculo Augusti missam Alexandrine plebi in Ecclesia recitari uult.---II. De Paschate sequentis anni ut rescribatur.

LEO IULIANO episcopo.



CAP. I.

Sumptis fratris et cepiscopi nostri Proterii Alexandrini antistitis litteris indubitanter agnoui catholice eum studere doctrine, et recto corde hereticis obuiare: ut merito sperare possimus eum Ecclesie 1260 cui presidet, et exemplo morum, et insinuatione fidei profuturum. Sed quia non parum  ipsi laboris Eutychianorum factionibus excitatur, qui epistolam meam ad beate memorie Flauianum datam, fallaci interpretatione corruptam simplicibus quibusque aut indoctis ita dicuntur ingerere, ut quedam loca Nestoriano congruere uideantur errori: ut hec malignitas non possit de conturbatione fidelium gloriari, hoc fraternitati tue laboris iniungo, ut eamdem epistolam meam, quam in omnibus apostolice concordare doctrine consonantia maiorum exempla testantur, diligenti interpretatione ex Latino in Grecum transferre digneris, quam gloriosissimus et fidelissimus princeps ad Alexandrinos iudices, sicut [c 1Kb] poposci, sub signaculi sui impressione transmittat, Christiane plebi in Ecclesia recitandam, cum predicationibus sanctorum uirorum qui ipsi Ecclesie prefuerunt:  quo facilius hi qui [d 1Kb] ignoranter fluctuare dicuntur, ueritate comperta, prauis persuasionibus in errorem ulterius non trahantur. Ne autem fraternitatem tuam aliquid preteriret, qualia ad clementissimum imperatorem uel ad ipsum Alexandrine urbis episcopum scripta direxerim, subdita huic epistole exempla monstrabunt.



CAP. II.


De futuro Paschate, ut sepe iam scripsi, esto sollicitus. et clementissimo principi meo nomine opportunius intimato, ut quid sibi rescriptum sit faciat certiorem, quoniam imminent dies ut nosse possimus quem diem Formatis ascribere debeamus, et omnium ex hac parte suspicio euidentius possit absolui. [e 1Kb] Data uI idus Martii, Aetio et Studio uiris clarissimis consulibus.





1261 EPISTOLA [f 1Kb] CXXXII. [g 3Kb] ANATOLII EPISCOPI CONSTANTINOPOLITANI AD LEONEM PAPAM. 



SYNOPSIS.

I. De intermisso litterarum commercio amice conqueritur. Debitam pontifici obedientiam ostendit.---II. Aetium restitutum esse, Andream uero depositum scribit.---III. Litteris sancti pontificis recreari peroptat.---Iu. Ambitionis culpam a se amolitur,  eamque in cleri sui episcoporumque Orientalium studium refundit. Gestorum Chalcedonensium confirmatio pontificie auctoritati reseruata traditur.

Sanctissimo ac beatissimo cepiscopo pape LEONI ANATOLIUS in Domino salutem.



CAP. I.

Omne quidem solatium prorsus atque auxilium quod uite laboriose curisque uallate ratio flagitaret, in uestra positum sperans esse beatitudine, totius sarcinam mihi sollicitudinis inde merito leuiorem fore credideram; nunc uero cunctis 1262 aliis acrior me pressit anxietas, quam [h 1Kb] diutina peperit uestre non solita sanctitatis intermissio litterarum, maxime cum mihi, que scripte essent a uobis aliis, ostenderentur epistole, que [i 1Kb] maius facerent doloris augmentum, qui frequentius cuperem potiri uestris  affatibus: ut illa uobis obediendo complerem, que uestris omnifariam perfectissimis sensibus placita uidebantur. Nam penitus absit ut eis ego quecumque mihi fuissent mandata per litteras aduersarer. Quia tamen piissimus et Christianissimus princeps, qui consultissime sue prouidentie bono tam res uniuersas regit humanas, quam philosophia diuinarum  pollet ubique uirtutum, cum quibus emula [a 1Kb] pietatis zelare non cessat, cum sic moderatur genus humanum, ut id studio religionis in Deum reddat attentius, uestre beatitudinis litteras mihi sublegit, ea statim que continebantur eis ut placita [b 1Kb] uobis impleui, quod me facere uel communis pacis utilitas, uel quod decuerat hortabatur.



CAP. II.

Et reuerentissimus quidem sacrosancte Ecclesie nostre presbyter Aetius in priore loco atque honore ecclesiastico [c 1Kb] nobis est restitutus: omne quod [d 1Kb] episcopi nostri est modeste faciens [e 1Kb] ipse responsum. Andreas autem, qui non prouectus a nobis, sed gradu faciente archidiaconi dignitate fuerat honoratus, [f 1Kb] ab Ecclesia separatus est, cum his qui contra sancte memorie patrem nostrum atque  episcopum fuerant Flauianum; qui etiam partis antea perfidissimi fuerant Eutychetis; quamuis excusationibus plurimis et subscriptionibus propriis, quas epistole 1263 sanctitatis uestre subdiderant, iam uiderentur satisfecisse preteritis, eo usque quamdiu quod uobis placitum [g 1Kb] super istis fuerit ordinatum.



CAP. III.

Considerans ergo beatitudo uestra quam nostre coniunctio caritatis ipsi Domino Christo, qui pax nostra consistit, grata futura sit, et quantum fidelissimi principis animus exsultabit, et quam pariter uniuersa plebs Dei et Ecclesie Christi procul ab omni discordia libere permanebunt, litteris suis nos letificare dignetur, quibus illo perfici ualeamus affectu, quem prudentissimis uestris insitum copiose iam nouimus uigere precordiis: ut  perceptis alacriter uestre sanctitatis epistolis, et gratias agamus Domino Deo nostro Christo, qui totius difficultatis uincula disrupit, eidemque uota solemnia pro uestra beatitudine persoluamus.



CAP. Iu.

De his autem que Constantinopolitane gratia sedis sancita sunt in Chalcedonensi nuper uniuersali synodo, pro certo beatitudo uestra hoc habeat, nullam esse culpam in me, homine qui semper otium et quietem, in humilitate me continens, ab ineunte mea etate dilexerim, sed Constantinopolitane Ecclesie reuerentissimus [h 1Kb] clerus est, qui hoc habuit studium, et istarum partium religiosissimi sacerdotes qui in hoc fuere concordes et sibi pariter adiutores; cum et sic gestorum uis omnis et confirmatio auctoritati uestre beatitudinis fuerit reseruata.  Hoc igitur bene compertum sanctitas uestra cognoscat, nichil ex me istius causa factum esse negotii, qui semper omnem iactantie leuitatem et aliena appetendi cupiditatem mihi uitandam crediderim. Omnem fraternitatem in Christo que cum uestra est sanctitate, tam ego ipse 1264 quam mei plurimum salutamus. Et subscriptio litteris Grecis.





EPISTOLA [i 1Kb] CXXXIII [i 2Kb] SANCTI PROTERII ALEXANDRINI EPISCOPI AD BEATISSIMUM PAPAM LEONEM ROMAE URBIS EPISCOPUM. De Ratione Paschalis. 

Domino meo dilectissimo fratri et consacerdoti LEONI PROTERIUS in Domino salutem.



CAP. I.

Piissimus et fidelissimus imperator noster Marcianus litteris [k 1Kb] ad nos nuper uenerabilibus usus est, quibus asseruit estimare quosdam non diligenter  ascriptam diem festi paschalis, que per octauam Indictionem futuram, Deo prestante, celebranda est. uerumtamen non uelut a se commotus hoc indicauit, sed quia [a 1Kb] scripta tue [b 1Kb] sanctitatis acceperit, et precipiebat oportere nos causam diligenter inquirere adhibita nimis tenuissima scrutatione, que multum sollicitudinis ac studii contineret. Quapropter negligendum non fuit quominus statim negotium uentilarem; quando ex illo iam tempore, quo [c 1Kb] commonitorium tue uenerationis accepi, plurimam curam rei huius habuerim, nunc [d 1Kb] legales libros inspiciens, nunc antiquorum [e 1Kb] doctorum 1265 instituta contingens, ex quibus possibile est huiusmodi computum inuestigare solertius. Sumens etiam et centenalem cursum Pasche descriptum a  beatissimo patre et [f 1Kb] episcopo nostro Theophilo, omnemque percurrens, ita reperi diligenter integreque compositum, ut quicumque ille sit, auctoritatem scripture huius quolibet modo reprehendere [g 1Kb] ac uituperare non possit. Erat enim inconsequens uirum ita uigilantem Deoque carissimum, diuinarum etiam ditatum scientia Scripturarum, in negotio tam magno ac necessario, pretermisso diligentie labore potuisse delinquere. Sed forte, sicut tua sanctitas [h 1Kb] scribit, mendosi codicis [i 1Kb] aut librarii error est, et propterea nos [i 1Kb] oporteret diem sancte illius festiuitatis transferre, [k 1Kb] quod absit. [l 1Kb] Celebretur autem ita potius ut centenarius annorum cursus eiusdem beatissimi patris nostri et [m 1Kb] episcopi Theophili continet, qui antiquorum paginis omnino concordat, id est XXIX dies  mensis Pharmuthi iuxta Aegyptios, qui est uIII kal. Maias. Et nos enim, et tota Aegyptia regio, atque Orions uniuersus, [n 1Kb] sic ipsum diem celebraturi sumus, Deo prestante.



CAP. II.


Ut autem non [o 1Kb] arbitremur absolute que nobis uidentur scribere seu uelle firmare, inseruimus [p 1Kb] etiam causas huic epistole, quibus tua sanctitas forte estimet non se debere reprehendere Aegyptiorum Ecclesie ueritatem, que mater huiuscemodi laboris 1266 exstitit, diligenterque conscripsit. Olim quidem Dominus per Moysem tempus paschale significauit dicens: Custodi mensem nouorum ; primum hunc esse pronuntians, sicut iterum dicit: Mensis iste uobis initium mensium, primus erit in mensibus anni ; et: Facies Pascha Domino Deo tuo quarta decima die mensis primi . Sed qui hec per Moysem locutus est Dominus, plenitudo legis existens, quando dignatus est homo fieri, [q 1Kb] quinta sabbatorum  XIu luna mensis primi in cenaculo cum discipulis pascha manducans, paulo post a Iuda traditur, et [r 1Kb] sequenti die Xu luna crucifigitur, id est uI feria, et ad inferos descendens, ac dispensationes salutis nostre perficiens, uespere sabbati lucescente [s 1Kb] Dominico resurrexit a mortuis. In quo die lunam XuII primi mensis iuxta Hebreos exstitisse manifestum est. Nos ergo Christiani non solum XIu lunam in Pascha requirimus , sed etiam Resurrectionis diem Redemptoris nostri, qui est XuII luna prefati primi mensis nouorum, sollicitius obseruamus. Quod si eodem modo plenilunium [t 1Kb] semper occurreret quinta sabbatorum, quando Saluator pascha cum discipulis manducauit, omne tolleretur ambiguum. Quia uero lune  circulus ad solis cursum inequalis est, et XIu luna paschalis in die Dominico sepe contingit, non est autem possibile tunc festum celebrare, sed nec pridie, sabbato, luna XIII [u 2Kb] ieiunium soluere, in septimanam  1267 sequentem differendum est. [a 2Kb] Maxime cum habeamus intra eam Xu lunam, quando, sicut scripsit Apostolus, Pascha nostrum immolatus est Christus ; XIu namque luna primi mensis, iuxta Hebreos, ut superius dictum est, iehsu pascha typicum manducauit; sequenti [b 1Kb] uero sexta feria Xu luna, ut ouis occisionis, cruci pro nobis affixus est, et uespere sabbati lucescente [c 1Kb] Dominico XuII luna resurrexit a mortuis.



CAP. III.

Quia ergo in solemnitate futura paschali per octauam indictionem, XXII die [d 1Kb] Pharmuthi mensis nouorum, qui est Xu kalendas Maias, [e 2Kb] occurrit XIu luna die Dominico, in septimanam differre conuenit subsequentem. Habentes enim intra eam triduanum mysterium, hoc est Xu lunam, quando crucifixus  est Christus, quarte decime coherentem, necnon et sextam decimam, et sequentem decimam  septimam, uicesimo quidem octauo die mensis Pharmuthi, qui est IX kalendas Maias, ieiunia soluemus uespere sabbatorum, sequenti uero lucescente Dominico, die XXIX mensis ipsius Pharmuthi, qui est uIII kalendas Maias, 1268 festiuitatem sincerissime celebrabimus.



CAP. Iu.

Nam et priscis temporibus, si quando die Dominico luna XIu reperta est, in sequentem septimanam est dilata festiuitas, sicut in [f 1Kb] octogesimo nono, et nonagesimo tertio anno a Diocletiani probatur imperio. Sic enim et tunc beatissimi Patres nostri fecisse declarantur. In octogesimo quidem nono anno ab imperio Diocletiani, superstite beate memorie patre nostro et episcopo [g 1Kb] Athanasio, cum luna XIu paschalis die XXuIII mensis [h 1Kb] Phamenoth, id est  nono kalendarum Aprilium die prouenisset, die Dominico, [i 1Kb] in subsequentem translatum est hebdomadem,  ita ut quinta die mensis Pharmuthi, hoc est pridie kalendarum Aprilium celebraretur Pascha Dominicum. In nonagesimo autem tertio anno ab imperio eiusdem Diocletiani, cum luna XIu paschalis die XIu mensis Pharmuthi qui est u idus Aprilis, die Dominico contigisset, in sequentem item septimanam dilatio facta est, ita ut Dominicum Pascha die XXI mensis Pharmuthi, qui est XuI kalend. Maiar. solemniter ageretur. In centesimo quoque tertio anno ab imperio 1269 prefati Diocletiani, cum luna paschalis XIu Pharmuthi XXIII die, qui est XIu kalend. Maiar., esset die Dominico superuentura, iterum septimana quesita est, et Dominicum Pascha XXX die mensis ipsius Pharmuthi, qui est uII kalend. Maiar., constat esse celebratum, [a 1Kb] propter angustiam temporis imminentem.  Item cum in centesimo sexagesimo anno a Diocletiani imperio XIu luna paschalis Pharmuthi XXIII die qui est XIu kalend. Maiar., [b 1Kb] occurrerit tertia feria septimane, et Dominicum Pascha XXuIII die mensis ipsius Pharmuthi, qui est IX kalend. Maiar., [c 1Kb] nos celebrasse meminimus.



CAP. u.

Necesse est igitur et [d 1Kb] in CLXXI anno a Diocletiani imperio, in futuro paschali festo indictionis octaue, 22 die Pharmuthi, qui est Xu kalend. Maiar., luna XIu occurrente die Dominico, in proximam septimanam iuxta precedentem formam conuenienter extendi, ut die XXIX mensis Pharmuthi, qui est uIII kalend. Maiar., Dominicum celebremus Pascha propter apprehendentem rursus angustiam, sicut patres nostri fecerunt, decimas quartas lunas occurrentes  die Dominico, differentes. Nam si XXII die mensis Pharmuthi, qui est Xu kalend. Maiar., luna XIu, sicut dixi sepius, occurrente die Dominico Pascha  celebremus, inueniemur pridie, id est sabbato XXI die mensis eiusdem, qui est XuI kalend. Maiar., XIII luna tunc existente, non rite ieiunia soluere. Nec enim in XIII luna comeditur 1270 Pascha. Unde quia XXII die mensis Pharmuthi, qui est Xu kalend. Maiar., Dominico die XIu luna contingit, non autem conuenit die Dominico ieiunare, quia hoc Manicheorum est proprium, consequens est in proximam tendere septimanam, intra quam, ut diximus, habemus et Xu lunam, quando crucifixus est [e 1Kb] Dominus et XuI lunam, simul et XuII, quando resurrexit a mortuis: ita ut XXuIII die mensis Pharmuthi, qui est IX kalend. Maiar., uespere sabbati ieiunia pro more soluamus, et sequenti Dominico, XXIX die mensis ipsius, qui est uIII kalend. Maiar., festum paschale celebremus.



CAP. uI.


Illud etiam necessario uobis innotescimus, quod et in futuro [f 1Kb] centesimo nonagesimo octauo anno ab imperio Diocletiani, XIu luna rursus occurrente XXIII die mensis Pharmuthi, qui est XIu kalend. Maiar., Dominicum Pascha [g 1Kb] XXX die mensis ipsius, qui est uII kalend. Maiar., Deo prestante celebrabitur.



CAP. uII.

Sed nonnulli subtilitatem paschalis computi forsitan ignorantes [h 1Kb] Iudaicis seducti fabulis, estimabunt nos [i 1Kb] in secundum mensem recedere, si festiuitatem eatenus exigamus. Nescio prorsus unde hoc [i 1Kb] asserentes. Nam XIu luna ipsius mensis occurrente XXII die mensis Pharmuthi, qui est Xu kal. Maiar., quomodo querelam sustinebimus, [k 1Kb] quod in secundo mense Pascha celebremus? Iudei namque  ignorantes Dominum, tempus quoque Pasche ignorant. 1271 Unde sepius a primo mense recedunt, et in duodecimo mense Pascha [l 2Kb] celebrare aliquatenus  nus arbitrantur. Sed beatissimi Patres nostri cyclum decemnouennalem [a 1Kb] certius affigentes, quem uiolari impossibile est uelut crepidinem ac fundamentum et regulam, hunc eumdem decemnouennalem computum statuerunt, non iuxta Iudeorum nunc indoctas atque ineptas [b 1Kb] actiones, neque secundum exterorum putatiuam fictamque prudentiam, sed secundum gratiam Spiritus sancti instituti, in reuolutione sepe memorati decemnouennalis circuli [c 1Kb] decimas quartas paschales lunas diligentius annotarunt.



1272 CAP. uIII.

His itaque confectis, illud etiam oportet attendere quod [d 4Kb] errent nimium qui primi mensis initium lunaris cursus a XXu die mensis Phamenoth, qui est XII kal. Aprilium, omnino esse constituunt, eo quod tunc initium uerni temporis ab  his qui hoc inuenire [e 1Kb] ualuerunt, cum omni diligentia prefixum esse uideatur. Et manifeste quidem secundum cursum solis XXu die mensis Phamenoth, qui  est XII kalendar. Aprilium, equinoctium esse cognoscitur; sed non oportet ab hoc equinoctio primi mensis exordium iuxta cursum lune prorsus affigere. Alioquin per omnia solis circulo lune discursus concordare 1273 debuerat. uerum quia cunctis habentibus intellectum certum est quod uelocissimum lune motum cursus solis minime consequatur, age iam nunc breuiter, Deo prestante, dubios instruamus, quod in secundum mensem nullo modo possimus excedere. Si enim in equinoctio, id est XXu die mensis Phamenoth, qui est XII kal. Aprilium iuxta cursum lune mensis constitueretur initium, rationis esset opinari nonnullos in secundum mensem nos posse recedere. Nunc autem, quia XIu luna primi mensis per indictionem uIII, que uentura est, XXII die mensis  Pharmuthi, qui est Xu kal. Maiar., inuenitur, certum est quod initium eiusdem mensis primi iuxta lune cursum nono die Pharmuthi, qui est pridie non.  April., occurrat. Cum ergo 14 luna XXII die mensis Pharmuthi inueniatur, qui est Xu kal. Maiar., Dominicum Pascha XXIX die mensis ipsius Pharmuthi qui est uIII kal. Maiar., celebrantes, in secundum mensem minime recedimus, cum lunam tunc XXI [a 1Kb] indubitanter habeamus. Quomodo igitur excurremus in mensem secundum, quandoquidem initium primi mensis iuxta lune cursum, sicut paulo ante dictum est, IX die mensis Pharmuthi, qui est pridie non. April., existat, et XIu luna XXII die mensis ipsius, id est Xu kal. Maiar., [b 1Kb] die proueniat? Hoc autem ita declarato, certum est quod in secundum mensem nullatenus excurramus, XXIX die mensis Pharmuthi, qui est uIII kal. Maiar., Dominicum Pascha celebrantes.



CAP. IX.


Cognoscant itaque per tuam sanctitatem, qui in illis partibus ambigunt, quod legitime per octauam indictionem Pascha [c 1Kb] peragemus. Propterea enim scripsi, Patrum et in hoc ecclesiasticas formulas subsequens, et exinde occasiones rei huius assumens. Sic namque et [d 1Kb] precessores nostri, si quando dubietas orta est, predicere festinabant, ut ubique consonanter ageretur [e 1Kb] sacra festiuitas. Quod etiam nunc iuxta priscam consuetudinem [f 1Kb] credimus in Domino predicari in Ecclesiis et unam fidem, unum baptisma, unam solemnitatem 1274 sacratissimam paschalem ab omnibus Christianis ubique celebrari in Christo Iesu Domino nostro, quia in ipso uiuimus, et mouemur, et sumus .

Transferre uero hanc epistolam in Latine uocis  eloquium non satis certum esse putauimus, ne forte Grecizantes potius [g 1Kb] apud nos, nec iam ualentes hec diligenter exprimere, lederent ueritatem propter informem  sermonem atque incongruum; et qui forte non ita possit ardenter scienterque transferri, sicut causa poscebat. Saluta eam que tecum est fraternitatem. Te que nobiscum est salutat in Domino. Et alia manu: ualere te, et nostri meminisse, domine, precor, dilectissime et desideratissime [h 1Kb] frater



EPISTOLA [i 1Kb] CXXXIu. [i 1Kb] AD MARCIANUM AUGUSTUM.



[k 1Kb] SYNOPSIS.

I. Laudato Marciano, promittit Anatolio gratiam suam, si resipiscat.---II. Rogat ut Eutychen uirus suum in exsilio spargentem ad secretiora loca releget.---III. De paschalis diei inquisitione gratias agit, et ut catholicis faueat precatur.

LEO episcopus MARCIANO Augusto.



CAP. I.


Quod sepissime multa iam experimenta docuerunt sanctum pietatis uestre studium circa religionem Christianam gloriosis perseuerat et crescit augmentis; et hec fides clementie uestre non solum me, sed et omnes Domini sacerdotes consolatur et roborat; dum in Christianissimo principe sacerdotalem [l 1Kb] experimur affectum. Quem si Orientalium partium sacerdotes 1275 studeant imitari, [m 1Kb] nichil scandalorum neque pax, neque fides Christiana patietur. Unde cum Constantinopolitanus [n 1Kb] episcopus ad omnem pietatis profectum presenti clementie uestre doceatur exemplo, si fideliter uestris acquiescat hortatibus, [o 1Kb] habet in me sincere gratie animum: tantum ut quod uerbis spondet [p 1Kb] perficiat. Si uero, que Deo et pietati uestre displicent, pertinaci intentione delegerit,  salua mansuetudinis uestre reuerentia, utar cum omnibus, et pro omnibus, uobis quoque annitentibus, aduersum superbientem liberiore [q 1Kb] constantia,  quem  mallem pro sanctis actibus fraterna caritate complecti, gloriosissime imperator.



CAP. II.

Quia uero suggestiones meas pro tranquillitate catholice fidei libenter accipitis, significatum [a 1Kb] mihi esse fratris et cepiscopi mei Iuliani sermone cognoscite, Eutychen impium pro suis quidem meritis exsulare; sed in ipso sue damnationis loco multa aduersus integritatem catholicam blasphemiarum desperatius uenena profundere; et quod in illo totus mundus [b 1Kb] exhorruit atque damnauit, impudentia maiore, ut innocentes decipere possit, euomere. Plenum itaque rationis existimo ut uestra clementia [c 1Kb] ad longinquiora eum 1276 iubeat et secretiora transferri. [d 1Kb] Monasterio uero eius Constantinopoli  constituto, in quo habitatores monachi euangelica apostolicaque doctrina crebrius sunt et plenius roborandi, salubriter  fiet, si is qui ipsi monasterio prepositus esse dicitur, a societate ueneratoris uestri Iuliani episcopi, quem in speculis propter fidem illic esse constitui, non recedat; cuius assidua uisitatione profectus seruorum Dei illic habitantium possit augeri.



CAP. III.

Petitionem [e 1Kb] autem meam de festiuitate paschali gaudeo ita a uestra pietate susceptam, ut confestim [f 2Kb] agentem in rebus Alexandriam mitteretis de errore admonendo, quem sancte memorie Theophili constitutio uidetur inferre. De qua re, sicut scribere dignamini, quidquid ad pietatis uestre notitiam perlatum fuerit, iubete me nosse; ut de obseruantia quam non licet esse diuersam, quid potissimum sit tenendum, Ecclesia uniuersalis agnoscat. Precor autem,  quod uestre noui clementie conuenire, ut eos maxime tueamini contra omnes insidias, quos mihi et uestre mansuetudini propter amorem fidei placere cognoscitis, ut eos Constantinopolitanus episcopus ledendi non habeat facultatem. Data [g 1Kb] decimo septimo kalendas 1277 Maii, Aetio et Studio uiris clarissimis consulibus.



EPISTOLA [h 1Kb] CXXXu. [i 1Kb] AD ANATOLIUM EPISCOPUM. [i 1Kb] Per Nectarium agentem in rebus.



[k 1Kb] SYNOPSIS.

I. Intermissi litterarum commercii rationem reddit.---II. De destituto Andrea archidiacono et aliis in Ecclesia CP. restitutis laudat.---III. Maiorem in agnoscenda culpa sinceritatem desiderat.

LEO episcopus ANATOLIO episcopo.



CAP. I.


Si firmo incommutabilique proposito dilectio tua curam gratie communis habuisset, nichil profecto, quod ullam anxietatem tibi ingereret, exstitisset. Non enim sinebat ratio ut eius caritatem spernerem, quem amore pacis et studio reparande catholice fidei inter ipsa episcopatus rudimenta iuuissem, optans in ecclesiasticis curis talem habere consortem; ut mihi de sanctis [l 1Kb] precessoribus tuis, nec Ioannis spiritualem copiosamque doctrinam, nec auctoritatem Attici, nec industriam Procli, nec fidem beati FLAuIANI deesse sentirem: et ita studiis tuis uterer, ut nullus auderet uel fidei catholice resultare, uel Nicenis uenerabilium Patrum regulis contraire. Sed cum in iniuriam canonum, ut agnoscis, illa [m 1Kb] tentata sint, que omnibus Ecclesiis scandalum maximum generarent; quid aptius ac modestius facerem, quam ut te primum, ut ab hac intentione  recederes, fraterno animo missis [a 1Kb] litteris admonerem? Ad quas cum non rescriberes, ipse te a colloquii mei consortio separasti. Denique inde iam tacui, sed clementissimo principi, custodi fidei, frequenti litterarum petitione suggessi, ut pro pace Ecclesiarum, quam tibi maxime prodesse 1278 cognoscis, hec que nunc a tua dilectione facta sunt, implerentur. Cui ineffabiles gratias ago, quod secundum eruditionem Spiritus sancti, cuius est uirtute plenissimus, sacerdotali [b 1Kb] dignatur studere concordie, sciens sibi orationes supplicantium copiosius profuturas, si famuli unius Domini in nullo sint a uere pacis unitate diuisi.



CAP. II.

Quod ergo in Constantinopolitana Ecclesia quedam in officiis clericorum correcta significas,  ut et [c 1Kb] Aetium presbyterum in gratiam tuam affectionemque reuocaueris, et Andream ab archidiaconi actione submoueris, nobis placuisse rescribo: quia existimationem tuam, ut optabam, plurimum erigit atque commendat. Et merito post correctionem in obliuionem perducitur, quod reprehensioni obnoxium uidebatur, cum hereticorum prouectione, et discipulorum sancte memorie Flauiani iniuria grauareris, que nunc simul ab omni offensione, cum tui, ut uolui, laude cessarunt: quia in ordinem suum, que fuerant turbata, redierunt. Andream sane, qui rationabiliter archidiaconi est priuatus officio, et Eufratam, qui sancte memorie Flauiani, ut comperi, improbus exstitit accusator, si professionibus plenissime scriptis non minus Eutychianam [d 1Kb] heresim  quam Nestorianum exsecrabile dogma condemnant, quoniam uenia est prestanda correctis, presbyteros consecrabis: ut sibi remedium catholice fidei sentiant profuisse, electo primitus et probato, qui archidiaconi officium possit implere, id est, quem nulla umquam predictarum impietatum fama resperserit. Ceteri uero, quos par reatus inuoluerat, si ueniam simili professione cum satisfactione deposcunt, suis ordinibus reformentur: his tantum ad officiorum primatum admissis, quos ab omni errore liberos fuisse constiterit.



CAP. III.

Illam autem culpam, quam de augenda potestate, aliena  adhortatione contraxeras, efficacius atque sincerius tua caritas diluisset, si quod tentari sine tua uoluntate non potuit,  non ad sola clericorum consilia transtulisses. Quia sicut in mala suasione delinquitur, ita et in mala [e 1Kb] consensione peccatur. Sed gratum mihi, frater  carissime, est, quod dilectio tua id profitetur sibi displicere, quod tunc etiam placere non debuit. Sufficit in gratie 1279 communis regressum professio dilectionis tue, et attestatio principis Christiani. Nec uidetur tarda correctio, cui tam uenerabilis assertor accessit. Abiiciatur penitus inconcessi iuris, qui dissensionem fecerat, appetitus. Sufficiant limites, quos sanctorum Patrum prouidentissima decreta posuerunt: ut quieta sit suis meritis et antiquis priuilegiis dignitas omnium sacerdotum. Renouetur et maneat in te Dominice caritatis affectio, ad quam dilectionem tuam sepius cohortatus sum, cum fratre et cepiscopo nostro Iuliano, qui communem gratiam semper optauit; cuius industria et sollicitudines tue releuabuntur, et fides catholica munietur. Super  omnia autem fraterna caritate hortor et moneo ut ea que ad gloriam uel ad munimen pertinent sacerdotalis officii, Nicenorum canonum uniuersalis Ecclesie pacem seruantia decreta custodias. Sic enim inter Domini sacerdotes inuiolata caritas permanebit, si paribus studiis, que sunt a sanctis Patribus constituta, seruetur. Data [f 1Kb] Iu kalendas Iunii, Aetio et Studio uiris clarissimis consulibus.



EPISTOLA [g 1Kb] CXXXuI. [h 1Kb] AD MARCIANUM AUGUSTUM. De correctione Anatolii.



SYNOPSIS.

I. Cur Anatolio scribere intermiserit.--- II. Quibus conditionibus illi reconcilietur.---III. De Andrea ab archidiaconatu deiecto, et Iuliano commendato. ---Iu. Ut Carosus monachus compescatur.

LEO episcopus MARCIANO Augusto.



CAP. I.

Litterarum clementie uestre multiplex gratia debita a me ueneratione suscepta est, et gratulanter agnoui quam piam curam Christiane religionis, ut consueuistis, 1280 habeatis; cum inter Domini sacerdotes eam uultis firmare concordiam, que et uniuersali Ecclesie et diuino apta sit cultui. Illa enim probabilis pax et caritas uera est, quam plenissime beatus apostolus predicat dicens: Charitas de corde puro, et conscientia bona, et fide non ficta . Obsequens itaque et libenter assentiens sanctis uestre pietatis hortatibus, fratris et cepiscopi mei Anatolii scriptis reciproco, ut debui, sermone respondi, qui cessationem alloquii mei suo silentio [i 1Kb] debuit imputare: cum ad litteras meas,  quibus eum fraterna caritate monueram ut a reprehensibili ambitione discederet, ulterius respondere neglexit. Ego uero, qui apud illum tacui, clementie  uestre pro pace uniuersalis Ecclesie que essent profutura suggerere pro mea cura non destiti. Nam et uestra mansuetudo insinuationem meam [a 1Kb] tam libenter accepit, ut et semper rescribere dignaretur, et hec ageret ut que nunc correcta sunt uestre glorie debeantur: [b 1Kb] quod tales nunc misit epistolas, quibus notabilem ambitus culpam aliis potius quam sibi assereret deputandam.



CAP. II.

Agnoscat ergo, Auguste uenerabilis, predictus antistes quanto amplius humilitate quam elatione crescatur, et memor limitum paternorum salubritatem canonum ad pacem uniuersalis Ecclesie conditorum ea qua debet in posterum obseruatione custodiat; defensioni quoque catholice fidei indesinenter inuigilet, pro custodia Dominici gregis  diligentes pretendat excubias, utatur in omnibus deuotissimo uestre pietatis auxilio, et si quid usquam sub catholico nomine hostilium fraudum latet, id prodendum glorie uestre instanter [c 1Kb] indaget. Qui enim sacrilegum errorem a longinquioribus quoque prouinciis expulistis, et ad ueritatis lucem contenebrata Palestinorum corda reuocastis, quomodo eum sub uestre fidei radiis [d 1Kb] spirare patiemini? cum etiam per Aegyptum, Deo uos in omnibus adiuuante, celerius credamus omnes praui dogmatis exstinguendas esse reliquias. Benigne enim his consulitis, quibus licentiam exsecrabilis erroris aufertis.



CAP. III.

Gaudeo itaque, gloriose, que perturbata fuerant esse composita; cum et memoria beati Flauiani [e 1Kb] in consolationem discipulorum eius exeolitur,  cum Andreas ab archidiaconi ministerio submouetur, cum 1281 postremo a sanctorum Patrum iniuria temperatur, et a uiolandis canonibus abstinetur: ut regnum uestrum Christo regnante tranquillum, [f 1Kb] Christo defendente sit ualidum. Unde cum per omnia me clementie uestre parere delectet, fratris mei Anatolii caritatem toto corde scipio. Amabilem fidumque se prebeat, et ab ea quam illi spondeo caritate, nulla se deinceps uarietate dissociet, eos sibi sincera affectione coniungens, quos catholice fidei probauimus defensores. Habet in omnibus uestre pietatis quod sequatur exemplum; maxime cum benignitatis uestre adiuuetur  auxilio. Suggestiones autem fratris et cepiscopi mei Iuliani, quem pietati uestre commendo, queso ut benignius, sicut facitis, audiatis. Hoc etiam fratri meo Anatolio proderit, si eum, quem pro catholico dogmate illic esse uolui, dignanter habeatis.



CAP. Iu.

Illud etiam, quod Constantinopolitane Ecclesie est saluberrimum, rogo, ut Carosus monachus nimis imperitus nimisque peruersus, qui, ut comperi, multorum corda subuertit, sua uenena, pietatis uestre beneficio, ultra non exerat: ne ubi sancto mansuetudinis uestre studio omnis pene hereticorum est conatus exstinctus, ibi per uilem ac reprobum damnate perfidie defensorem et fidei uestre gloria, et synodalis uioletur auctoritas. Datum quarto kalendas Iunii, Aetio et Studio uiris clarissimis consulibus.



1282 EPISTOLA [g 1Kb] CXXXuII. [h 1Kb] AD EUMDEM MARCIANUM.



SYN0PSIS.

I. Gratias agit pro perfecta inquisitione de die paschali, de qua Proterii litteras se accepisse significat.---II. Oeconomorum Ecclesie rationes, non iudicum, sed sacerdotum examine discutiendas esse.

LEO MARCIANO Augusto.



CAP. I.

Sollicitudinem meam, quam de paschali obseruantia habui, sancto clementie uestre studio pro mea petitione gratulor absolutam, qui diligentius in Alexandrina Ecclesia iussistis inquiri utrum recte possit octauo kalendarum Maiarum secundum definitionem Theophili episcopi contra ueterem obseruantiam futura paschalis festiuitas celebrari; cum a  passione Domini in omnibus nostris annalibus, decimus quintus kalendarum Maiarum dies legatur ascriptus. Sed cum Aegyptiis alia ratio placeat, consensum meum, ne qua discrepantia per prouincias de obseruantia tam uenerabilis festi fieret, commodaui: ut resurrectionis Dominice maximum sacramentum nusquam die alia celebretur, et inter Domini sacerdotes nichil in tanta solemnitate sit uarium, sed per uniuersas Ecclesias Deo nostro pro uestre pietatis prosperitate uel regno pariter supplicetur. Litteras autem fratris et cepiscopi mei Proterii Alexandrine ciuitatis episcopi me accepisse significo, quibus apud pietatem uestram [i 2Kb] de mea consensione respondi:  non quia hoc ratio manifesta docuerit, sed quia unitatis, quam maxime custodimus, cura persuaserit.



CAP. II.

Illud etiam rationabiliter huic epistole credidi copulandum, ut de eo quod pietatem 1283 uestram prioribus petii litteris, deprecarer, [a 1Kb] ut economos Constantinopolitane Ecclesie nouo exemplo, et precipue pietatis uestre temporibus, a publicis iudicibus non sinatis audiri; et hanc quoque iniuriam sacris remoueatis ordinibus; sed rationes Ecclesie secundum traditum morem sacerdotali examine iubeatis inquiri. Datum quarto kalendas Iunii, Aetio et Studio uiris clarissimis consulibus.



EPISTOLA [b 1Kb] CXXXuIII. [c 1Kb] AD EPISCOPOS GALLIARUM ET HISPANIARUM De Paschate.



SYNOPSIS.


Hanc formatam paschalis diei indicem ad Gallicanos episcopos mittit, per eosdem ad Hispaniarum Ecclesias transmittendam; ubi et controuersie status exponitur.

Dilectissimis fratribus uniuersis episcopis catholicis per Gallias et Hispanias constitutis, LEO Rome episcopus.

Cum in omnibus diuinorum preceptorum regulis exsequendis sacerdotalem obseruantiam oporteat esse concordem, maxime [d 1Kb] nobis et principaliter prouidendum est, 1284 ne in paschalis festi die, uel ignorantia, [e 1Kb] uel presumptio peccatum diuersitatis  incurrat. Unde quia tempus sacratissime solemnitatis ita dispositos habet limites suos, ut salutare sacramentum nunc citius, nunc tardius oporteat celebrari, non desinit apostolice sedis sollicitudo prospicere ne deuotio ecclesiastica aliquo turbetur incerto. Cum autem in quibusdam [f 1Kb] ascriptionibus Patrum futurum proxime Pascha Domini ab aliis in diem Xu kalendarum Maiarum, ab aliis in diem uIII kalendarum earumdem inueniretur ascriptum, tantum me diuersitas ista permouit, ut clementissimo principi Marciano curam de hac re animi mei panderem, ut precipiente ipso ab his qui habent huius supputationis peritiam, diligentius illic discussa ratione quereretur quo die posset ueneranda solemnitas rectius celebrari. Quo [g 1Kb] rescribente, octauo kalendas Maias definitus est  dies. Quia ergo studio unitatis et pacis malui Orientalium definitioni acquiescere, quam in tante festiuitatis obseruantia dissidere, nouerit fraternitas uestra die octauo kalendas Maias ab omnibus resurrectionem Dominicam celebrandam, et hoc ipsum per uos aliis esse fratribus intimandum: ut diuine pacis consortio, sicut una fide iungimur, ita una solemnitate feriemur. [h 1Kb] Deus uos incolumes custodiat, fratres karissimi. Data post consulatum Opilionis, quinto kalendas Augustas.

ualentiniano uIII et Anthemio coss. Pascha uIII kalendas Maias.



EPISTOLA [i 1Kb] CXXXIX. [i 2Kb] AD IUuENALEM IEROSOLYMITANUM EPISCOPUM.



SYNOPSIS.

I. Ipsum in sedem suam receptum esse gaudet, non dissimulata priori eius tergiuersatione,  ---II. Eumdem ipsis mysteriorum locis edoceri.---III. Ex ueritate crucifixionis ueritatem nostre in Christo carnis defendi.---Iu. Errantes circa incarnationem Domini ex utriusque Testamenti paginis instrui.
[1Kb]


1285 LEO [a 1Kb] urbis Rome episcopus IUuENALI Ierosolymitano episcopo.



CAP. I.

Acceptis dilectionis tue litteris, quas ad me [b 1Kb] filii nostri Andreas presbyter et Petrus diaconus detulerunt, gauisus quidem sum quod tibi ad episcopatus tui sedem redire licuisset; sed confluentibus in recordationem omnibus causis que te per quosdam excessus laborare fecerunt, dolui aduersitatum tuarum temetipsum tibi fuisse materiam, et resistendi hereticis constantiam perdidisse: quia estimant non esse tibi liberum ut eos audeas redarguere quos tibi professus sis in suo errore placuisse. Beate enim memorie Flauiani condemnatio, et impiissimi Eutychis receptio, [c 1Kb] quid nisi Domini nostri Iesu Christi secundum carnem negatio fuit? quam  ipse grandi misericordia sua fecit resolui, 1287 cum detestandum illud Ephesine synodi iudicium, ita [d 1Kb] sancti Chalcedonensis concilii auctoritate destruxit, ut nullum deprauatorum a remedio correctionis arceret. Unde quia in tempore indulgentie resipiscentiam magis quam pertinaciam delegisti, [e 1Kb] gaudeo te celestem expetisse medicinam, ut fidei ab hereticis impugnate tandem possis esse defensor. Quamuis enim nulli sacerdotum liceat nescire [f 1Kb] quod predicat, inexcusabilior tamen est omnibus imperitis quilibet [g 1Kb] Ierosolymis habitans Christianus, qui ad cognoscendam uirtutem Euangelii, non solum paginarum eloquiis, sed ipsorum locorum [h 1Kb] testimoniis eruditur. Et quod alibi non licet non credi, ibi non potest non uideri. Quid laborat intellectus, ubi  est magister aspectus? Et cur lecta uel audita sunt dubia, ubi se et uisui et [i 1Kb] tactui tota humane salutis ingerunt sacramenta? Quasi ad singulos quosque cunctantes Dominus adhuc [i 1Kb] uoce corporea utatur, et dicat: Quid turbati estis, et quare cogitationes  [a 1Kb] ascendunt in corda uestra? uidete manus meas et pedes meos, quia ipse ego sum. Palpate et uidete quia spiritus ossa et carnem non habet, sicut me uidetis habere .



1289 CAP. II.

Utere igitur, frater carissime, inuictissimis catholice fidei documentis, et euangelistarum predicationem sanctorum locorum in quibus degis testificatione defende. [b 1Kb] Apud te est Bethleem, in qua salutifer Dauidice uirginis partus illuxit, quem inuolutum pannis inter angustias diuersorii, presepe suscepit. Apud te est declarata ab angelis, adorata a magis, et per multorum infantium mortes ab Herode quesita Saluatoris infantia. Apud te est ubi pueritia eius adoleuit, ubi adolescentia maturauit, et [c 1Kb] per incrementa corporea in uirum perfectum ueri hominis natura profecit, non sine cibo [d 1Kb] esuritionis,  non sine somno quietis, non sine fletu miserationis, nec sine pauore formidinis: unus enim atque idem est, qui et in Dei forma operatus est miracula magna uirtutis, et in forma serui subiit [e 1Kb] seuitiam passionis. Hoc tibi ipsa crux indesinenter loquitur; hoc lapis clamat sepulcri, in quo Dominus humana conditione iacuit, et de quo diuina potentia resurrexit. Et cum ad montem Oliueti, locum ascensionis ueneraturus, accedis, nonne illa uox angelica in tuo resultat auditu, qua eleuationem Domini stupentibus dicitur: uiri Galilei, quid statis aspicientes in celum? Hic 1291 iehsu qui assumptus est a uobis [f 1Kb] in celum, sic ueniet, quemadmodum uidistis eum euntem in celum .



CAP. III.

ueram igitur Christi generationem crux uera confirmat: quoniam ipse in nostra carne  nascitur, qui [g 1Kb] in nostra carne crucifigitur: que, nullo interueniente peccato, nisi fuisset nostri generis, [h 1Kb] non potuisset esse mortalis. Ut autem repararet omnium uitam, recepit omnium causam, ac uim ueteris chirographi, quod solus inter omnes non debuit, pro omnibus soluendo uacuauit : ut sicut per unius reatum omnes facti fuerant peccatores, ita per unius innocentiam omnes fierent innocentes  ; inde in homines manante iustitia, ubi humana est suscepta natura. Nulla enim ratione [a 1Kb] extra nostri est corporis ueritatem, de quo euangelista predicationem inchoans dicit: Liber generationis Iesu Christi filii Dauid, filii Abraham [b 1Kb] : beati Pauli apostoli consonante doctrina, cum dicit: Quorum patres, et ex quibus Christus secundum carnem, qui est super omnia Deus benedictus in secula . Itemque ad Timotheum: Memento, inquit, Iesum Christum resurrexisse a mortuis, ex semine Dauid [c 1Kb] .



CAP. Iu.

Hec autem ueritas quantis et noui et ueteris Testamenti auctoritatibus [d 1Kb] declaretur, 1293 pro antiquitate sacerdotii tui euidenter agnoscis, cum fides Patrum et scripta mea ad sancte memorie  Flauianum data, quorum mentionem ipse fecisti, adiecta uniuersalis synodi [e 1Kb] confirmatione, sufficiant. Unde prospicere oportet dilectionem tuam, [f 1Kb] ut contra redemptionis ac spei nostre ineffabile sacramentum, nullus obmurmuret. [g 1Kb] Sed si qui sunt qui adhuc aut ignorantia caligant, aut peruersitate discordant, eorum quorum in Ecclesia Dei apostolica fuit et [h 1Kb] clara doctrina, auctoritatibus instruantur, ut de incarnatione uerbi Dei hoc nos credere quod illi credidere cognoscant, neque se extra corpus Christi, in quo commortui et conresuscitati sumus, sua obduratione constituant: quia nec pietas fidei, nec ratio [i 1Kb] recipit sacramenti, ut aut in sua essentia passibilis fuerit Deitas, aut in nostre susceptione nature mentita sit ueritas [i 1Kb] . Data pridie nonas  Septembris, Aetio et Studio uiris clarissimis consulibus.



1286 .


, , [1 8Kb] , , , , , [2 45Kb] , . , , ,  , 1288 , , . [3 5Kb] , , , , [4 8Kb] , [5 36Kb] , ,  , [6 12Kb] , . ,  , , , , , , , 1290 . [1 27Kb] , , , , , [2 67Kb]  , [3 79Kb] [4 3Kb] , , , . , , , . . , , [5 7Kb] ,  , 1292 , , . , , ,  , , [1 8Kb] , [2 7Kb] , , , , , , . , [3 6Kb] , . [4 16Kb] , ,  , . , , . , 1294 , , , [5 43Kb] . , . , ,  , , , ,  , , , , .



1295 EPISTOLA [a 1Kb] CXL. [b 1Kb] AD IULIANUM EPISCOPUM CeNSEM.



SYNOPSIS.

Faciliorem fore deinceps errantium correctionem, Dioscoro sublato, cuius mortem Iulianus Leoni nuntiauerat. Eumdem monet ut de statu Alexandrine Ecclesie scribat.

LEO IULIANO episcopo.

Litteras dilectionis tue per filium [c 1Kb] nostrum Gerontium me accepisse rescribo, mihique fuisse pergratum, quia non omiseris opportunitatem familiaris alloquii, quod omni occasione inter nos conuenit frequentari: ut de his que ad curam nostram pro Ecclesie statu pertinent, nichil incognitum, nichil habeamus incertum. In hac autem sollicitudine constitutis numquam desunt diuina presidia, que [d 1Kb] hypocritarum  simulationes nichil posse permittunt, occultamque eorum nequitiam manifesta destructione confundunt. Quamuis enim iampridem omnia hereticorum machinamenta confracta sint et uniuersas eius uires dextera ueritatis abstulerit, nunc tamen intereunte, ut scripsistis, Dioscoro, in profundiora ceciderunt, et perfidie incentore sublato, instabiles quedam et insipientes anime habent quod paueant, non habent quod sequantur. Unde auxiliante misericordia Dei facilius est errantium speranda correctio, et efficacior erit predicatio Euangelii, exstincto defensore mendacii: cooperante ad hoc remedium Christianissimi principis pietate, cuius deuotio pro omnibus catholice fidei prouectibus sanctas semper pretendit excubias. Et ideo fraternitatem tuam hortor et moneo  ut dignatione et caritate regia sapienter utaris, et de omnibus que profutura credideris, opportunas suggestiones non moreris offerre: quia multis experimentis probauimus eam esse gloriosissimi Augusti fidem, ut tunc maxime se arbitretur regno 1296 suo consulere, cum precipue studuerit pro integritate Ecclesie laborare. Si quid sane de Alexandrine plebis prouectibus cognoueris, scire nos facito: ut sicut de Orientalium populorum pace letamur, ita  de prouectibus etiam huius populi gaudeamus. Datum octauo idus Decembris, Aetio et Studio uiris clarissimis consulibus.



EPISTOLA [e 1Kb] CXLI. [f 1Kb] AD EUMDEM IULIANUM.



SYNOPSIS.

I. De Carosi monachi correctione et Ioannis decurionis in Aegyptum legatione.---II. De Maximo Antiocheno episcopo criminis alicuius accusato, quid euenerit, ut rescribat.

LEO IULIANO episcopo Censi.



CAP. I.

Per filium meum Gerontium litteras tue fraternitatis accepi, quibus deuotione consueta, que ad curam nostram pro causa fidei merito estimas pertinere, significas: [g 1Kb] Carosum scilicet in fidei confessione correctum; sed ita contra fratrem Anatolium in simultate nescio qua permanere, ut propter ipsius  discordiam etiam nunc a communione desciscat. [h 1Kb] Ioannem uero spectabilem uirum et in fidei sinceritate laudabilem ad Aegyptum causa fidei fuisse directum, qui quantum paci emendationique profuerit, cum primum redierit, scire me facias, quod te etiam sine meo monitu facturum esse non dubito.



CAP. II.

De Antiocheni autem [i 1Kb] episcopi statu multo animi dolore contristor, si, quod absit, uera aduersus eum ab accusatoribus proferuntur. Sed preter sacerdotalem diligentiam, quam curam utilitatis habituram esse non ambigo, maxima mihi de iustitia et beneuolentia gloriosissimi principis fiducia datur, qua certus sum in quantum potest fieri prouidendum, ne in ullam partem possit ualere fallacia. Sed ad quem finem 1297 hec causa peruenerit, cum opportunum  fuerit, dignaberis indicare. Datum [i 1Kb] quinto idus Martii, ualentiniano Augusto octies consule.



EPISTOLA [k 1Kb] CXLII. [l 1Kb] AD MARCIANUM AUGUSTUM.



SYNOPSIS.

I. Fide Augusti laudata, iterum de consensu suo circa diei festi celebrationem dato certiorem eum facit.---II. Gratias agit pro ablatis Caroso et Dorotheo e suis monasteriis.

LEO MARCIANO Augusto.



CAP. I.

Quanta sit in uestra clementia dilectio  Dei, cui seruiendo regnatis, et regnando seruitis, ipsa dignatio religiosissimi sermonis ostendit, et in hunc me affectum totius cordis inflammat, ut pro incolumitate glorie uestre uota offerre et supplicare non desinam: quia multum et sancte Ecclesie et Romane reipublice diuinitus uestra salute consulitur. Eadem igitur occasione qua pietatis uestre apices ueneranter accepi, debita salutationis obsequia exsoluo, et [a 1Kb] insufficientes gratias ago, quod de sacratissima die Pasche sacerdotali me sollicitudine pietas uestra commonuit. Licet dudum in hac obseruantie regula me acquiescere sim [b 1Kb] professus, et eumdem diem uenerabilis festi omnibus Occidentalium partium sacerdotibus intimasse, quem Alexandrini episcopi declarauit instructio, id est ut anno presenti octauo kalendas  Maii Pascha celebretur, omissis omnibus scrupulis [c 1Kb] studio unitatis et pacis.



CAP. II.

De [d 1Kb] Caroso uero et Dorotheo, qui heretica prauitate in multorum perniciem damnatos tuebantur errores, gaudeo pietatem 1298 uestram, sicut mihi uenerator uester frater meus Iulianus episcopus indicauit, saluberrime precepisse ut ablati a monasteriis suis apud eos degere iuberentur, quibus nocere [e 1Kb] non possent: quod, ut spero, multis remedio erit, quos a peruersis doctoribus liberastis, crescentibus per omnia glorie uestre meritis [f 1Kb] in amore fidei Christiane, ob quam iustus et misericors Deus tribuit ut uobis sicut diuina sunt chara, ita sint mundana subiecta. Datum tertio idus [g 1Kb] Martii, ualentiniano Augusto uIII consule.



EPISTOLA [h 1Kb] CXLIII. [i 1Kb] AD ANATOLIUM EPISCOPUM CONSTANTINOPOLITANUM. Ne hereticorum reliquie in urbe latentes nimia lenitate foueantur ac reualescant.


LEO ANATOLIO episcopo.

Cure esse dilectioni tue caritatis officia libenter accipio; et ut his crebrius utaris exhortor: quoniam  ad totius Ecclesie pertinet utilitatem, cum que aguntur agnoscimus. In qua autem sollicitudine dilectionem tuam uigilare conueniat indubitanter intelligis: [i 1Kb] quia aliquantas apud uos prauorum hominum resedisse reliquias recognoscis, quibus comprimendis, uel potius, quantum Dominus auxiliatur, abolendis cupimus te instanter incumbere: ne, quod absit, [k 1Kb] sub aliqua segnitie lenitatis, que tardius fuerint destructa reualescant. Datum tertio idus Martii, ualentiniano Augusto uIII consule.



1299 EPISTOLA [l 1Kb] CXLIu. AD IULIANUM EPISCOPUM CeNSEM.
Nunc primum edita ex ms. Ratisponensi.



SYNOPSIS.

Eius diligentiam laudat. Eutychianorum  nisus post Marciani mortem. Ipsorum tumultus Alexandrie.

LEO papa IULIANO episcopo.

Gratias Deo, quod in omnibus que ad Ecclesie statum et ad fidei pertinent sacramentum, in nullo dilectionis tue industria me fefellit, quam intelligo uigilanter prospicere, ne quid aduersum euangelicam apostolicamque doctrinam hereticorum insidie ualeant obtinere. Siquidem, ut indicare dignaris, ea que [m 2Kb] Eutychianiste post obitum uenerabilis memorie principis Marciani excitare moliti sunt, efficacia tua et eorum quos tecum Dei Spiritus incitauit, agente causam suam ipsa ueritate, destructa sunt; quia uere et fraternitati tue, et omnibus fidelibus Christi, maximeque glorioso et catholico, ut probamus, Augusto  nichil est ad eternam beatitudinem fructuosius quam ut ea que ab ipso spei nostre auctore fundata sunt, nulla peruersorum hominum improbitate uiolentur, sed ad perpetem Ecclesie tranquillitatem secura pace permaneant. Quod ergo adiuuante Domino pie utiliterque curatum est, perseueranti opere muniatur. Nam quidam ad nos [n 1Kb] rumores de Alexandrini populi  ausibus deferuntur, quos ideo plenius 1300 indicare non possumus, quia necdum ex integro que dicuntur gesta cognouimus. Sed hoc uobis pro uniuersali Ecclesia laborandum est, ut si uera sunt que acta dicuntur, sancte Chalcedonensi synodo preiudicare non possint, ut que instruente Spiritu sancto ad totius mundi salutem definita sunt, inuiolata permaneant. Dat. kal. Iunii, Constantino et Rufo coss.



EPISTOLA [a 1Kb] CXLu. [b 1Kb] AD LEONEM AUGUSTUM.



SYNOPSIS.

I. Rogat ut perturbate Alexandrinorum Ecclesie succurrat.---II. De fide bene definita disceptandum denuo non esse; et ut catholicus Alexandrine Ecclesie episcopus preficiatur.

LEO Rome episcopus LEONI semper Augusto.



CAP. I.

Officiis que [c 1Kb] ad gratulationem imperii uestri pertinent persolutis, etiam hanc paginam necessarie supplicationis adieci, qua catholice fidei diuinitus preparatum [d 1Kb] fauoris uestri posco presidium. Nam talia in Alexandrina Ecclesia perpetrata, fratris et cepiscopi mei Anatolii relatione cognoui, ut omnis Christiana religio sentiat se [e 1Kb] impeti atque uiolari, nisi [f 1Kb] in uniuersum fidei uestre deuotione prospiciatur, et memorate Ecclesie, que antea catholicis fuit clara rectoribus, reddatur Christiana libertas; [g 1Kb] et cessantibus hereticorum impugnationibus, euangelica 1301 doctrina, que illic ante Dioscorum uiguit, unita cum totius Ecclesie pace reparetur.  Quod opus uirtutibus uestris glorieque conueniens celerem et Deo placitum habebit effectum, [h 1Kb] si apud sanctam Chalcedonensem synodum de Domini Christi incarnatione firmata nulla permiseritis retractatione pulsari: quia in illo concilio per Spiritum sanctum congregato, tam plenis atque perfectis definitionibus cuncta firmata sunt, ut nichil ei regule que ex diuina inspiratione prolata est, [i 1Kb] aut addi possit aut minui, gloriosissime imperator.



CAP. II.

Hoc [i 1Kb] autem etiam apud clementie uestre scientiam non ambigimus esse perspicuum: siquidem, ut multorum ante relatione [k 1Kb] comperimus, molitiones hereticorum, que contra predicte synodi auctoritatem conabantur assurgere, nichil ex hoc [l 2Kb] permiseritis audere. Unde quod negandum illis  sponte uidistis, gloriosum uobis est uniuersali Ecclesie me supplicante concedere, et incommutabiliter perpetueque prestare ut que secundum Euangelium Christi et predicationis [m 1Kb] apostolice ueritatem omnibus retro seculis, una fide, unaque intelligentia roborata sunt, nulla [n 1Kb] ulterius possint actione conuelli. Prout ergo misericordia Dei, consilio Spiritus sui mentem uestre pietatis instruxerit, sancte primitus Alexandrine Ecclesie pacis reparatione consulite, et per catholicos sacerdotes talem prouideri iubete [o 1Kb] pontificem quo et 1302 [p 1Kb] in actuum probitate et in fidei professione nichil possit reprehensibile reperiri: ut omnibus rite compositis, eadem ubique seruetur predicatio ueritatis. Data [q 2Kb] quinto  idus Iulii, Constantino et Rufo uiris clarissimis consulibus.



EPISTOLA [a 1Kb] CXLuI. [b 1Kb] AD ANATOLIUM EPISCOPUM CP.



SYNOPSIS

I. Hereticorum furore apud Alexandriam perpetrata in excidium Chalcedonensis synodi tendere ex occasione mortis Marciani imp.---II. Se ad Leonem Aug. pro seruandis synodi decretis scripsisse.

LEO ANATOLIO episcopo.



CAP. I.

Satis claret fraternitatis tue sermone quem sumpsimus, quam piam et probabilem curam dolori Ecclesiarum omnium nuper impenderis, manifestando nobis que apud Alexandriam in Christiane religionis 1303 opprobrium gesta didicisti, ut  gloriosus et clementissimus imperator de prospiciendis remediis etiam meis precibus posceretur. Cuius quidem tam laudabilis fides et tam prompta deuotio est, ut que paci ecclesiastice congruebant, sine intercessione cuiusquam, sicut ipse indicas, [c 1Kb] sponte prestiterit, omnes hereticorum insidias repellendo; qui opportunitatem se inuenisse temporis estimabant, quo sancte synodi Chalcedonensis decreta cassarent.



CAP. II.

Sed gratias Deo, qui post excessum sancte ac uenerande memorie Marciani, talem principem omnium electione prospexit, ut in eius uirtutibus et Romana respublica, et religio Christiana gauderet. Secutus ergo tue dilectionis hortatum, in quantum debui glorioso principi supplicaui, ne in  peruasionem Alexandrine Ecclesie aliquid ulterius sibi possit heretica audacia uindicare; sed nefariis ausibus salubri fine prefixo, et libertati ecclesiastice consuleretur et paci. Superest, ut [d 1Kb] etiam fraternitas tua ex opportunitate presentie fidelissimi imperatoris animum studeat enixius deprecari de statutis sancte synodi Chalcedonensis sine ulla retractatione seruandis; cum ea, que Deo aspirante decreta sunt, nulla se patiantur uarietate corrumpi. In quem autem [e 1Kb] profectum huius pietatis cura procedat, frequentibus tue dilectionis litteris me debebis instruere, ut de sanctis clementissimi principis studiis pariter in Domino gloriemur. Datum quinto idus Iulii, Constantino et Rufo consulibus.



EPISTOLA [f 1Kb] CXLuII. [g 1Kb] AD IULIANUM EPISCOPUM CeNSEM, ET AETIUM PRESBYTERUM.



SYNOPSIS.

I. De silentio conquestus curam ei Ecclesie commendat.---II. Ut statuta synodi Chalcedonensis inconcussa permaneant, et Alexandrie catholicus episcopus eligatur.

1304 LEO IULIANO episcopo [h 1Kb] et AETIO presbytero A pari.



CAP. I.

Quamuis dudum litteras tue dilectionis acceperim, miror tamen eam rescribendi opportunitatem, qua frater Anatolius necessarie usus est, silentio preteriisse, cum pro ratione temporis atque causarum crebriora oporteat esse colloquia. Ego sane predicti fratris litteris de his plenius, que apud Alexandriam heretica temeritas gessit, edoctus, ad clementissimum  principem scripsi, et pro statu Ecclesie, sicut erat necessarium, supplicaui, ut rebus nimium perturbatis studium sue pietatis impendat. Unde sicut fratrem et cepiscopum nostrum Anatolium cohortatus sum, ita etiam dilectionem tuam admonere non desino, ut clementissimi principis fidem quantis opportunum fuerit precibus ambiatis, quem pro religionis catholice munimento sponte iam quedam prestitisse cognouimus; ut non difficilis apud eum sit actio, cuius uoluntaria sollicitudine preuenimur.



CAP. II.

Quod ergo in causa fidei principale est, incessabilibus suggestionibus obtinete, ut sancte synodi Chalcedonensis statuta nullis hereticorum pulsentur insidiis, neque liceat quidquam [i 1Kb] de illa definitione  conuelli, quam ex inspiratione diuina non dubium est per omnia euangelicis atque apostolicis consonare doctrinis. Tum illud omni assiduitate deposcite, ut Alexandrine Ecclesie status in antique fidei libertatem, refutata atque depulsa hereticorum obcecatione, reuocetur, per catholicorum scilicet sacerdotum prouidentiam, ut in locum sancte memorie Proterii probatissimus et de cuius fide nequeat dubitari, constituatur antistes; cui cum securitate concordie communio sedis apostolice prebeatur. Satis enim erit religioso principi gloriosum, si dispositionibus ipsius non solum tota respublica, sed etiam Dei Ecclesia sit quieta. Datum quinto idus Iulii, Constantino et Rufo consulibus.



1305 EPISTOLA [a 1Kb] CXLuIII. [b 1Kb] AD LEONEM AUGUSTUM.



SYNOPSIS.

Gaudet Augustum synodi Chalcedonensis esse custodem, et ab eodem pertinacem et insidiosam hereticorum contentionem compesci postulat.

LEO episcopus Rome, LEONI semper Augusto.

Licet proxime ad clementiam uestram [c 1Kb] gemina scripta direxerim, quorum unum debitum salutationis impleret, [d 1Kb] aliud pro statu Ecclesie supplicaret, [e 1Kb] tamen 1306 occasione, que Deo prouidente se prebuit, iterari utramque conuenit, gloriosissime imperator. Secundum illam ergo fiduciam, quam ex Dei inspiratione uniuersali Ecclesie prestitistis, ante cuiusquam preces [f 1Kb] constituendo, quod maxime ab  omnibus fuerat expetendum, non desinimus gratias agere, et prouidentiam Dei in fidei uestre feruore benedicere, qui sancto et catholico spiritu, sicut fratris et cepiscopi mei Anatolii sermone cognoui, ita hereticorum impudentie restitistis ut profiteremini [g 1Kb] in totius mundi pacem Chalcedonensis synodi uos esse custodes. Quod cum ex uestre fidei sententia saluberrime definitum sit, quanto studiosius uniuersali Ecclesie est conferendum, ut tranquillitas fidei Christiane etiam uestro prosit imperio, nec improbitas heretica in aliquo de suo molimine glorietur! Cuius pertinax et insidiosa contentio illico [h 1Kb] conquiescit, si imperiali potestate frenetur. Data kalendis Septembris, Constantino et Rufo uiris clarissimis consulibus.





ADMONITIO IN DUAS SEQUENTES EPISTOLAS 


1. Quesnellus in codice Grimanico duas sequentes epistolas distinctas reperit, alteram Basilio Antiocheno, alteram Euxitheo Thessalonicensi et Iuuenali Ierosolymitano inscriptam. In codice uero Ratisponensi una tantum profertur, sed cum inscriptione: Leo episcopus Basilio, Iuuenali, Euxitheo, Petro, et Luce episcopis. Hi duo postremi, ut ex codice encyclio discimus, sunt Petrus Corinthius et Lucas Dyrrachenus, ad quos pariter eamdem epistolam directam agnoscimus. Post primam periodum solius Basilii Antiocheni propriam, in eodem codice notatur: Usque huc Basilio; ex quo monemur, sequentia, Cognitis que apud Alexandriam, etc., ad Basilium eque ac ad ceteros in inscriptione nominatos scripta fuisse a pari. Hec Ratisponensis codicis inscriptio atque notatio maxime congruit cum iis que S. Leo scribit epist. 153: Placuit etiam nobis ut ad metropolitanos episcopos generales litteras mitteremus, que animum eorum firment et roborent . . . De quibus epistolis unam ad Antiochenum, alteram ad Ierosolymitanum . . . dirigetis. Nos autem ad Illyrios episcopos similia iam scripta transmisimus. Hic tria similis epistole exempla indicantur, ad Basilium Antiochenum, ad Iuuenalem Ierosolymitanum, et ad Illyrios episcopos, id est ad Euxitheum Thessalonicensem, Petrum Corinthium, et Lucam Dyrrachenum, qui accuratius in inscriptione nostri codicis Ratisponensis nominantur. Ex Grimanico uero codice illud elicimus, in exemplo epistole 150 ad Euxitheum ceterosque metropolitas Illyrici postreme periodo insertas fuisse uoces per Illyricum; que cum Iuuenali Ierosolymitano nequaquam conueniant, in epistola ad eumdem certissime defuerunt, et idcirco Iuuenalis nomen in inscriptione eiusdem epistole delendum credidimus.

2. Eedem due epistole suspecte fidei fuerunt Pagio ad an. 457, n. 7, sicut etiam epistola 153, ob imploratum auxilium Patricii Asparis, que duo nomina separatim posita in epist. 149 et 150 pro duabus personis accepit, primum filii, alterum patris, cum tamen unum Asparem significent, qui patricii dignitate ornabatur, unde in epist. 153 Patricius Aspar uocatur. Cum uero Aspar esset Arianus, incredibile uisum est Pagio S. pontificem ab Ariano opem postulasse contra Eutychianos et contra Timotheum Aelurum, cuius patrocinium Aspar susceperat. Sed cum Leo imperator Patricio Aspari imperium deberet, necessarium fuit ad eum confugere qui summam apud principem auctoritatem obtinebat, ut uel faueret uel non obsisteret. Cum uero olim catholicis aduersus Eutychianos fauisset, adeo ut apud Marcianum intercesserit pro Theodoreto, qui gratias illi reddidit epist. 139, S. pontifex fortassis ex insinuatione Anatolii uel Aetii ad eumdem scribens, auxilium aliquod sperare se posse existimauit. Timothei patrocinium non statim initio detectum fuerat uel saltem spes erat fore ut Leonis litteris et officiis moueretur, uti eadem spe S. Leo scripsit ad imperatorem Theodosium, licet eum et Eutychi et latrocinio Ephesino patrocinari sciret. Stylus certe ac totus rerum complexus Leonem refert, ut idem Pagius negare non potuit. Pelagii etiam II epistola 3 ad Eliam et ceteros episcopos Istrie, ubi ex sequenti epistola duo testimonia recitat, de ipsius authenticitate dubitare non sinit. Duorum uero ac tam insignium diuerse originis codicum, Grimanici et Ratisponensis, auctoritas ita Patricii et Asparis nomina uindicant, ut commentitium plane sit hec nomina pro aliorum magnatum nominibus his litteris inserta suspicari, ut laudatus Pagius in fine sue annotationis coniecit; cum presertim Patricii nomen in alia epistola 151, quam ex Ratisponensi edemus, similiter legatur.

3. Harum epistolarum tempus apud Quesnellum ex Grimanico codice signatum errore manifesto laborat. Cum enim in textu allegato ex epist. 153 Leo Aetio commiserit, ut epistolam ad Basilium Antiochenum dirigeret, hec proculdubio una cum ipsis ad Aetium litteris transmissa fuit, ac proinde eodem die ex Leonis more signata, nimirum kalendis Septembris. Preterea ex eadem ad Aetium epistola discimus alias litteras simul missas fuisse ad imperatorem, ad Asparem et alios. Habemus autem epistolam 148 ad imperatorem Leonem, epist. 151 ad Anatolium, et 152 ad Iulianum; cumque he omnes kal. Septembris notentur, nichil dubium est quin due etiam sequentes eadem die signate fuerint, uti sane ex Ratisponensi emendauimus.



1309 EPISTOLA [a 1Kb] CXLIX. AD BASILIUM EPISCOPUM ANTIOCHENUM.



SYNOPSIS.

I. Premissa de non misso ordinationis nuntio querela, hortatur ut resistat Eutychianorum furori, qui ceso apud Alexandriam Proterio episcopo, synodum nouam, posthabita Chalcedonensi, instaurari poscebant.---II. Leone imper. laudato, omnia in episcoporum constantia posita esse asserit, ne noui tractatus ineantur.

LEO BASILIO episcopo Antiocheno.



CAP. I.

Ordinationem quidem dilectionis tue secundum ecclesiasticum morem tuo uel fratrum nostrorum prouincialium episcoporum [b 1Kb] debueramus sermone cognoscere; sed quia non defuerunt cause que possent hanc diligentiam prepedire, et sancte memorie Marcianus princeps suis scriptis consecrationem  tuam nobis cognitam fecit, nec de tuo possumus merito dubitare quem nouimus, de necessitate presenti, sicut aliquantos fratres nostros, ita etiam 1310 dilectionem tuam nostris litteris commonemus. Cognitis enim que apud Alexandriam Eutychianorum furore commissa sunt, queque fraternitati [c 1Kb] uestre comperta esse non dubito, pro ea sollicitudine quam omnibus Ecclesiis Dei debeo, hec scripta direxi, quibus dilectionem uestram credidi commonendam, ut sceleratis ausibus sancta constantia resistatis, ne in quoquam [d 1Kb] nostrum communis fides aut trepida inueniatur aut tepida: cum propitio Domino, qui Ecclesiam suam in quacumque tribulatione non deserit, tam religiosum tamque catholicum animum piissimi imperatoris habeamus, ut non aliud  de illo credendum sit, quam probauimus de auguste memorie Marciano.



CAP. II.

Siquidem etiam adhuc nostra actione  cessante, ita fidelissimus imperator parricidale crimen horruerit, ut nullum aditum hereticorum concesserit actioni, qui post immanitatem facinoris perpetrati hoc sibi possibile esse credebant, ut sancte Chalcedonensis synodi definitionibus resolutis in alios tractatus uocaretur episcopale [e 1Kb] concilium. Quod quia, frater carissime, abrupte inimicum est fidei Christiane, et non ob aliud tanta improbitate deposcitur, nisi ut predicatio Euangelii et Dominice incarnationis mysterium subruatur, [f 1Kb] obsecro dilectionem [g 1Kb] uestram ut a Chalcedonensis synodi definitionibus in nullo animos relaxetis; et que ex diuina sunt inspiratione composita, nulla patiamini nouitate temerari. 1311 Certus enim sum quod clementissimus imperator et uir [h 1Kb] magnificus Patricius, cum  omni cetu illustrium potestatum nichil in perturbationem Ecclesie patientur hereticos obtinere, si pastorales animos in nullo uiderint fluctuare. [i 1Kb] Ut autem hec [i 1Kb] adhortatio ad omnium fratrum et cepiscoporum nostrorum possit notitiam peruenire, [k 1Kb] diligentie uestre cura prospiciat, quia, quod sepe dicendum est, tota religio Christiana turbatur, si quidquam de his que apud Chalcedonam sunt statuta conuellatur. Datum [l 1Kb] kalendis Septembris, Constantino et Rufo consulibus.



EPISTOLA [m 1Kb] CL. [n 1Kb] AD EUXITHEUM EPISCOPUM THESSALONICENSEM, ET A PARI AD IUuENALEM IEROSOLYMITANUM, PETRUM CORINTHIUM, ET LUCAM DYRRACHENUM.



SYNOPSIS.

Hortatur ut sceleratis ausibus Eutychianorum, qui Proterium Alex. episc. occiderant, strenue resistant; nec patiantur synodum alteram  congregari; sed sua Chalcedonensi firmitas asseratur.

LEO EUXITHEO Thessalonicensi episcopo.

Cognitis que apud Alexandriam Eutychianorum  furore commissa sunt, queque fraternitati [a 1Kb] uestre comperta esse non dubito, pro ea sollicitudine quam omnibus Ecclesiis Dei debeo, hec scripta direxi, quibus dilectionem uestram credidi commonendam ut sceleratis ausibus sancta constantia resistatis, ne in quoquam nostrum communis fides aut trepida inueniatur aut tepida; cum propitio Domino, qui Ecclesiam suam in quacumque tribulatione non deserit, tam religiosum tamque catholicum animum piissimi imperatoris habeamus, ut non aliud de illo credendum sit quam 1312 probauimus de auguste memorie Marciano. Siquidem etiam adhuc nostra actione cessante, ita fidelissimus imperator parricidale crimen horruerit, ut nullum aditum hereticorum concesserit actioni; qui post immanitatem facinoris perpetrati,  hoc sibi possibile esse credebant, ut sancte Chalcedonensis synodi definitionibus resolutis, in alios tractatus uocaretur episcopale [b 1Kb] concilium. Quod quia, frater carissime, abrupte inimicum est fidei Christiane, et non ob aliud tanta improbitate deposcitur, nisi ut predicatio Euangelii et Dominice incarnationis mysterium subruatur, obsecro diletionem uestram, ut a Chalcedonensis synodi definitionibus in nullo animos relaxetis, et que ex diuina sunt inspiratione composita, nulla patiamini nouitate temerari. Certus enim sum quod clementissimus imperator et uir magnificus Patricius cum omni cetu illustrium potestatum, nichil in perturbationem Ecclesie patientur hereticos obtinere, si pastorales animos in nullo uiderint fluctuare. Ut autem hec  adhortatio ad omnium fratrum et cepiscoporum nostrorum per Illyricum possit notitiam peruenire, diligentie uestre cura prospiciat: quia, quod sepe dicendum est, tota religio Christiana turbatur, si quidquam de his que apud Chalcedonam sunt statuta conuellatur. Datum [c 1Kb] kalendis Septembris, Constantino et Rufo consulibus.



1313 EPISTOLA [d 1Kb] CLI. [e 1Kb] AD ANATOLIUM EPISCOPUM CONSTANTINOPOLITANUM. Nunc primum edita ex ms. Ratisponensi.



SYNOPSIS.

Ipsum laudat, et ut Ecclesiam Constantinopolitanam ab heresi purget hortatur. De Attico presbytero discutiendo.

LEO episcopus ANATOLIO episcopo.

Fidem dilectionis tue atque constantiam, qua hereticorum  insidiis obstitisti, gratanter agnoscimus; et ideo securiore te fiducia cohortamur ut rebus  etiam a te defensis constanter assistas. Siquidem religiosum caritatis tue propositum tam apud clementissimum principem, quam apud magnificentissimum uirum Patricium [f 1Kb] nostra scripta testantur, quibus [g 1Kb] diligentia tua nos instructos per omnia esse patefecimus. Agat ergo primitus fraternitas tua ut Constantinopolitana Ecclesia ab omni hereticorum labe purgata sit, et ut catholica puritas, que etiam in laicis conseruanda est, maxime in clericis reperiatur illesa, frater carissime. Licet enim fame perferrentium [h 1Kb] temere non credamus, tamen quia, ubi animarum causa agitur, locum diabolicis fraudibus studemus obstruere, premonemus dilectionem tuam ut Atticum presbyterum, qui perhibetur Eutychianorum errorem apertis intra Ecclesiam disputationibus  confouere, secreta primum disquisitione discutias; ac si quid in corde ipsius de heretici ueneni permixtione repereris, aut corrigendo catholicum facias, aut ab Ecclesia necessaria seueritate depellas: ne dum inutili lenitate uni parcitur, multis impunito errore noceatur. Datum kal. Septembris, Constantino et Rufo coss.



1314 EPISTOLA [i 1Kb] CLII. [i 1Kb] AD IULIANUM CeNSEM EPISCOPUM.



SYNOPSIS.

Monet ut epistole precedentes ad metropolitanos scripte, ad unumquemque Iuliani cura uel Aetii perueniant; episcopalem ante omnia requiri constantiam; nichil esse in sua epistola uel noui, uel obscuri, uel dubii.

LEO IULIANO episcopo.

 Existente occasione filii nostri Gerontii Constantinopolim reuertentis, conueniens fuit ad dilectionem tuam scripta dirigere, quibus studium tuum in causis ecclesiasticis, et [k 1Kb] in his que ad fidem pertinent incitamus; ut contra hereticorum conatus constanter obsistas, confidentes Dei misericordiam prestituram ut scelestis ausibus etiam in hoc tempore digna reddantur. Sciat autem dilectio tua ad aliquantos fratres et cepiscopos nostros metropolitanos [l 1Kb] litteras nos dedisse, que ut confestim ad unumquemque perueniant, tua uel filii nostri Aetii presbyteri [m 1Kb] debet diligentia prouidere. Si enim episcopalis constantia a sancte synodi Chalcedonensis definitionibus non recedit, certus sum quod clementissimus et Christianissimus princeps libenter tuebitur [n 1Kb] sententiam  suam, et quod sponte iam prestitit, multo magis rogatus efficiet, ne bene finita atque composita aliqua  possint nouitate uiolari. Miror sane calumniantium uanitati aliquid adhuc in epistola mea, que uniuerso mundo placuit, obscurum uideri, ut de ea putent [a 1Kb] apertius exponendum: cum illius predicationis tam [b 1Kb] plana et solida sit assertio, ut nichil recipiat uel in sensu uel in sermone nouitatis: quia quidquid tunc a nobis scriptum est, ex apostolica et euangelica probatur sumptum esse doctrina. Datum kalendis Septembris, Constantino et Rufo consulibus.



1315 EPISTOLA [c 1Kb] CLIII. [d 1Kb] AD AETIUM PRESBYTERUM CP.



SYNOPSIS.

I. ut litteras in Orientem scriptas unicuique dirigat.---II. Se pariter misisse litteras a Gallis et Italis ad se scriptas. Item et de aliis.

LEO AETIO presbytero.



CAP. I.


Accepimus dilectionis tue litteras, que diligentiam tuam in causa Ecclesie testarentur; et breuiter interim cohortamur ut ceptis uigilanter insistas, ne hereticorum peruersitas quidquam, [e 1Kb] quo Ecclesia Domini turbetur, obtineat. Nos autem pro diligentia [f 1Kb] nostri et ad clementissimum principem, et ad magnificum uirum Patricium Asparem necessaria in causa fidei scripta transmisimus, que sine dubio effectum congruum poterunt obtinere, si etiam uestra cura peruigilet. Placuit etiam nobis ut [g 1Kb] ad metropolitanos episcopos generales litteras mitteremus, que animum eorum firment atque corroborent: [h 1Kb] ut sciant ad defendendam Chalcedonensem synodum equali studio et concordi unitate nitendum. De quibus epistolis, unam ad Antiochenum,  alteram ad Ierosolymitanum, si uobis in commune uisum fuerit, dirigetis. Nos autem ad Illyrios episcopos similia iam scripta transmisimus.



CAP. II.

De sacramento uero catholice fidei nullis nobis iam conflictationibus est agendum: quia nec diligentius aliquid indagari potest, nec uerius definiri. Exemplaria quoque [i 1Kb] litterarum quas [i 1Kb] Galli ad nos atque Itali episcopi concordi credulitate miserunt,  pariter direximus ut quam etiam illorum nobiscum sit fides una non lateat. Preterea scripta que tam clementissimo principi, quam [k 1Kb] necessariis personis per filium nostrum Gerontium misimus, [l 1Kb] uel a dilectione tua, 1316 uel a filio nostro Storacio, si adhuc uobiscum est, uolumus offerri, et eo sermone quo conuenit adiuuari. Ut autem ea que scripsimus scire possitis, exemplaria direximus, ut de omnibus instructi esse possitis. Datum kalendis Septembris, Constantino et Rufo consulibus.



EPISTOLA [m 1Kb] CLIu. [n 1Kb] AD EPISCOPOS AEGYPTIOS.



SYNOPSIS.

Episcopos Aegyptios pro fide extorres consolatur, et ut pro incarnationis mysterio patienter aduersa tolerent, hortatur.

LEO [o 1Kb] episcopis ex Aegypto catholicis apud Constantinopolum constitutis.


Licet laboribus dilectionis uestre, quos pro obseruantia catholice fidei suscepistis, toto corde compatiar, et ea que uobis ab hereticis illata sunt non aliter accipiam quam si ipse pertulerim, intelligo tamen magis esse gaudii quam meroris, quod confortante uos Domino Iesu Christo in euangelica apostolicaque doctrina insuperabiles perstitistis. Et cum uos inimici fidei Christiane ab Ecclesiarum uestrarum sede diuellerent, maluistis peregrinationis iniuriam pati, quam ulla impietatis ipsorum contagione uiolari. Unde ad Christianissimum principem nostrum [p 1Kb] litteras dirigens gratias egi ipsius pietati, quod uos, sicut nobis indicatum est, ea qua dignum  erat caritate suscepit. A cuius beneuolentia non dubito eam uobis fiduciam esse collatam, ut pro uniuersalis Ecclesie statu constanter exsequi que sunt agenda possitis: quia et clementia eius pro defendendis sancte synodi Chalcedonensis decretis sacerdotali feruet affectu, et nichil uniuerso mundo prestari salubrius ac beatius potest, quam ut dispositum ante secula sacramentum inuiolabiliter per omnia  ecclesiastica 1317 [a 1Kb] pace seruetur et regia. Unumquemque igitur uestrum, quos idem animus et eadem fidei causa coniunxit, uel qui uos hereticorum persecutione despecta, indefesso ardore fidei ex Aegypto sunt secuti, fraterno simul et paterno cohortor affectu, ut equo et forti animo hec tentamenta toleretis; agnoscentes uos non amisisse propria, sed maiora meruisse, quorum breui fatigatione, qua ad confessorum peruenitur coronas, ita utitur prouidentia Dei, ut per uestram patientiam multorum deuotio roboretur, et cum gloria uenerandi principis Alexandrina Ecclesia, depulsis hereticis, antiquam recipiat dignitatem. Datum quinto idus Octobris, Constantino et Rufo consulibus.



EPISTOLA [b 1Kb] CLu. [c 1Kb] AD ANATOLIUM EPISCOPUM CONSTANTINOPOLITANUM.



[d 1Kb] SYNOPSIS.

I. Eum ad uigilantiam contra hereticorum conatus incitat.---II. Conniuentiam clericorum Constantinop. arguit, circa quos uigorem in Anatolio desiderat pastoralem.

LEO ANATOLIO episcopo.



CAP. I.

Diligentiam necessarie sollicitudinis, quam fraternitas tua in dirigendis ad nos litteris exsequitur, approbamus, et acceptis per filium nostrum Olympium paginis tuis, sacerdotalem in te curam uigere sentimus: cui nos quoque, quantum Dominus [e 1Kb] donat posse, non desumus, exorantes dilectionem tuam, ut quia tempus laboris incidimus, in sancta uigilantia perseueres, donec dextera Domini faciat  uirtutem , et sub pedibus Ecclesie sue conterat tentatorem. Consolatur etenim nos per omnia preparata diuinitus clementissimi 1318 principis fides, quem [f 1Kb] meo rursus, sicut oportuit, sum cohortatus alloquio: ut impiissimorum latronum ausibus districtiore constantia faciat [g 1Kb] obuiari: quos nefas est tantum de suo fauore presumere, ut etiam apud Constantinopolim audeant insanire. Sed hoc eis ideo diuine prouidentie ratione permittitur, ut magis ac magis quo spiritu agitentur appareat: ne dubitari possit, in quantam essent audaciam prorupturi, si post damnationem impiissime heresis, disceptandi contra fidem acciperent potestatem, ut quantum in  ipsis est, latius hoc furore seuirent, quem fratres et cepiscopi nostri, qui ad uos nuper ex Aegypti partibus confugere, se pertulisse deplorant; quibus et a Christianissimo principe, et [h 1Kb] a tue fraternitatis Deo placita caritate solatia pietatis impendi non ambigerem, etiam si ipse non scriberes. Opportunum autem credidi ut ad ipsos quoque [i 1Kb] scripta dirigerem, que illos [i 1Kb] possint in communis fidei proposito roborare, et quid pro patientia sua superna remuneratione mereantur, agnoscerent: sicut beatus apostolus docet, dicens: Excipite itaque illos cum [k 1Kb] omni gaudio in Domino, et huiusmodi cum honore habete, quoniam propter fidem Christi usque ad mortem accesserunt .



CAP. II.

[l 1Kb] Illud sane plurimum mihi displicere significo,  quod inter dilectionis tue [m 1Kb] clericos quidam esse dicuntur qui aduersariorum conniueant prauitati, et uasis ire uasa misericordie misceantur. Quibus inuestigandis, et seueritate congrua cercendis debet diligentia tua uigilanter insistere: ita ut his quibus prodesse non potuerit correctio, non parcat abscissio. Oportet etenim nos euangelici meminisse mandati, quod ab ipsa ueritate precipitur, ut si nos oculus, aut pes, aut dextera scandalizauerit manus, a compage corporis auferatur: quia melius sit [n 1Kb] his in Ecclesia carere membris, quam cum ipsis in eterna ire supplicia . Nam superfluo extra Ecclesiam positis resistimus, si ab his qui intus sunt in eis quos decipiunt uulneramur. Abiicienda prorsus pestifera hec a sacerdotali  uigore patientia est, que sibimet, peccatis aliorum 1319 parcendo, non parcit. Sicut Heli quondam sacerdos filiorum suorum delicta tolerando, cum ipsis diuine iustitie sententiam meruit experiri : quia segni indulgentia dissimulauit plectere peccatores. Quantum itaque opportunitas inuitat officii, religiosissimum principem dilectio tua studeat frequentare, et non solum regiam, sed et sacerdotalem ipsius mentem, precibus meis obsecrare persiste: ut memor communis 1320 fidei, quam Spiritu sancto docente suscepimus, omnia hereticorum machinamenta confringat; neque quidquam illis in Ecclesiis Christi licere patiatur, ne in eorum potestate sint  diuina mysteria, quibus in domo Dei, pro scelerum suorum magnitudine, nec habitandi ius residet, nec  orandi. Data [a 1Kb] quinto idus Octobris, Constantino et Rufo uiris clarissimis consulibus.





ADMONITIO IN EPISTOLAM SEQUENTEM 


1. Sequens epistola edita fuit a Merlino ex ms. collect. 12. Quesnellus eam relegit cum ms. Grim. collect. 18. Cum uero hec eadem epistola inserta fuerit codici encyclio, qui Leone uiuente Grece scriptus fuit, nisi hic codex originalis periisset, hanc S. Leonis epistolam Grece redditum haberemus. At exstat huius codicis Latina interpretatio, quam Epiphanius Scholasticus lucubrauit. Hic autem cum nactus fuisset Leonine epistole Latinum exemplar, hoc sue uersioni inseruit; et idcirco ex hoc codice, quem a Surio editum Baluzius cum duobus mss. Bellouacensi et Corbeiensi contulit, aliquot uariantes suppetunt, que nobis utiles fuere.

2. Huic epistole causam dederunt imperatoris Leonis littere, quas ob Alexandrinos tumultus ad uniuersos metropolitas tradidit. In laudato codice encyclio, cuius ordo, ut in mss. exstat, ex Baluzio profertur tom. u Concil. uenete edit. pag. 33 et seqq. cap. 6, describitur imperatoris epistola ad Anatolium Constantinopolitanum; et postea cap. 11 subiiciuntur ceterorum episcoporum nomina, ad quos littere similes directe fuerunt, ac inter hos primo date dicuntur Leoni reuerentissimo urbis Rome pontifici. Imperialis epistola ad Anatolium cum quedam eiusdem Constantinopolitani episcopi peculiaria continet, tum uero alia Leonis pape propria, que eidem inserta erant  omittit; ac propterea eadem omnino ad Leonem pontificem transmissa dici nequit: unde huic editioni inserenda non fuit. Nihilo tamen minus quid Augusti littere a Leone papa similiter peterent, satis exinde cognoscitur. Promoto scilicet ab Eutychianis ad Alexandrinam sedem Timotheo Aeluro, et occiso S. Proterio, maximoque tumultu inter Eutychianos et catholicos Aegyptios excitato, utrique cum libellis supplicibus ad imperatorem confugerunt. Utrosque libellos Leo Augustus cum suis litteris ad omnes metropolitanos, et potissimum ad Romanum pontificem misit, petens ut concilium cogerent, ibique de predicto Timotheo, inquit, et de Chalcedonensi concilio, quid in commune sapitis, sine quolibet humano terrore, et absque gratia cuiuscumque uel odio . . . cum omni celeritate meam facite cognoscere pietatem. Leo papa primus omnium sequentem epistolam rescripsit, ut Euagrius testatur lib. II, cap. 10, eaque in codice encyclio statim post indicata episcoporum nomina primo loco describitur cap. 12.

3. Ex his autem cognoscitur error Pagii, qui has pontificis litteras imperialibus encyclicis redditas negauit ad an. 457, n. 11. Cum enim he littere pontificis codici encyclio inserantur, has non minus quam ceteras aliorum episcoporum in eodem codice contentas imperiali epistole encyclice rescriptas agnoscimus. Hinc etiam c. 4 mentio fit exemplarium precum catholicorum et Eutychianorum, que una cum imperialibus litteris transmisse in eodem codice encyclio exhibentur cap. 7 et 9. Imperatoris epistola circa Octobrem an. 457 per magistrianos ad uniuersos metropolitas celerrime directa fuit. Hinc duo episcopi Agapitus Rhodius pag. 1892, et Lucas Dyrrachenus pag. 1927, se eas litteras hieme recepisse subindicant. Quod si Marcellinus comes in Chronico ad an. 458, et Augusti litteras et episcoporum responsa commemorat, id ea de causa accidit, quod licet imperialis encyclica missa fuerit an. 457, pleraque tamen responsa nonnisi an. 458 peruenere, unde uaradati monachi epistola  die 27 Augusti signatur. Ita nichil est cur sequentem Leonis epistolam imperiali encyclice redditam dubitemus.



1321 EPISTOLA [a 1Kb] CLuI. AD LEONEM AUGUSTUM.



SYNOPSIS.

I. Post Chalcedonensem synodum nichil esse denuo tractandum circa fidem.---II. Antichristum eum esse qui ueritatem ab Ecclesia declaratam rursus examinat.---III. Parricidas Alexandrini episcopi Ecclesie presidere nefus esse.---Iu. Preces Leoni Augusto oblate tam a catholicis quam ab hereticis, in quo differant.---u. Omnia Christiane religionis officia et mysteria apud Alexandriam esse intercepta.---uI. Scripta de fide prolixiora promittit, Anatolii incuriam taxat, catholicos commendat.

LEO episcopus LEONI Augusto.



CAP. I.

Litteras clementie tue plenas uirtute dei et lumine ueritatis ueneranter accepi: quibus cuperem, etiam in eo quod [b 1Kb] presentiam meam pietas uestra necessariam existimat, obedire, [c 1Kb] ut maiorem fructum conspectu uestri splendoris assequerer.  Sed magis id uobis arbitror placiturum, quod eligendum ratio demonstrauit. Nam cum sancto et spiritali studio in uniuersum pacem Ecclesie muniatis, nichilque sit conuenientius 1322 fidei defendende, quam his que per omnia instruente Spiritu sancto, irreprehensibiliter definita sunt, inherere: ipsi [d 1Kb] uidebimur bene statuta conuellere, et auctoritates quas Ecclesia uniuersalis amplexa est, ad arbitrium heretice petitionis infringere, atque ita nullum collidendis [e 1Kb] collidendis Ecclesiis modum ponere, sed data licentia rebellandi, dilatare magis quam sopire certamina. Unde quia post illas Ephesine synodi impietates, quibus Dioscori scelere fides catholica refutata et peruersitas Eutychiana suscepta est, nichil [f 1Kb] ad conseruationem fidei Christiane utilius potuit ordinari, quam ut predicti facinus sancta synodus  Chalcedonensis aboleret; et tanta illic haberetur celestis cura doctrine, ut nichil in cuiusquam opinione resideret, quod a predicationibus uel propheticis uel apostolicis dissonaret, ea scilicet moderatione seruata, ut rebellibus tantum ac pertinacibus ab Ecclesie unitate reiectis, nulli correcto uenia negaretur: quid probabilius, quid religiosius poterit pietas uestra decernere, quam ut que non tam humanis quam diuinis sunt statuta decretis, nullus ultra sinatur impetere: ne uere digni sint tantum Dei munus amittere, qui de ueritate ipsius ausi fuerint dubitare?



CAP. II.

Cum ergo uniuersalis Ecclesia per illius principalis petre edificationem facta sit petra, et primus apostolorum beatissimus Petrus uoce Domini  [a 1Kb] dicentis audierit: Tu es Petrus, et super hanc petram edificabo Ecclesiam meam; quis est, nisi aut Antichristus, aut diabolus, qui pulsare audeat 1323 inexpugnabilem [b 1Kb] firmitatem; qui in malitia sua inconuertibilis perseuerans, per uasa ire et sue apta fallacie, falso diligentie nomine, dum ueritatem se mentitur inquirere, mendacia desiderat seminare? Atque [c 1Kb] contemnenda et uitanda merito sibi incontinens furor et impietas ceca prescripsit, ut dum diabolico instinctu in sanctam Alexandrinam seuit Ecclesiam, quales essent qui Chalcedonensem synodum retractari cupiunt, [d 1Kb] disceretur. In qua nullo modo accipere potuit ut a nobis contra sanctam Nicenam synodum sentiretur, quod heretici mentiuntur, qui se fidem Niceni concilii tenere confingunt,  in quo sancti et uenerabiles Patres nostri contra Arium congregati, non carnem Domini, sed Deitatem Filii homousion Patri esse firmauerunt; in Chalcedonensi autem concilio aduersus Eutychianam impietatem definitum est, de substantia uirginis matris Dominum IESUM CHRISTUM sumpsisse nostri corporis ueritatem.



CAP. III.

Apud christianissimum igitur principem, et inter Christi predicatores digno honore numerandum, utor catholice fidei libertate, et ad consortium te apostolorum ac prophetarum securus exhortor: ut constanter despicias ac repellas eos, qui [e 1Kb] ipsi se christiano nomine priuauere; nec patiaris impios parricidas sacrilega simulatione de fide  agere, quos constat [f 1Kb] fidem uelle uacuare. Cum enim clementiam tuam Dominus tanta sacramenti sui illuminatione ditauerit, debes incunctanter aduertere, regiam potestatem tibi [g 1Kb] non ad solum mundi regimen, sed maxime ad Ecclesie presidium esse collatam: ut ausus nefarios comprimendo, et que bene sunt statuta defendas, et ueram pacem his que sunt turbata restituas, depellendo scilicet peruasores iuris alieni, et antique fidei sedem Alexandrine Ecclesie reformando: ut correctionibus tuis Dei iracundia mitigata, [h 1Kb] religiose antea ciuitati non retribuat que admissa sunt, sed remittat. Constitue ante oculos cordis tui, uenerabilis imperator, omnes qui per totum orbem sunt Domini sacerdotes, pro ea tibi fide in qua totius mundi est redemptio, supplicare. In  qua te 1324 specialius ambiunt, [i 1Kb] quia apostolice fidei sectatores Alexandrine Ecclesie presedere, agentes apud pietatem tuam, ne hereticos homines, et merito pro sua peruersitate damnatos, uti sua [i 1Kb] peruasione patiamini: cum siue impietatem erroris aspicias, siue opus perpetrati furoris attendas, non solum ad sacerdotii honorem admitti nequeant, sed ab ipso christiano nomine mereantur [k 1Kb] abscindi. Nam, quod exorata pietatis uestre uenia dixerim, quodam contagio splendorem uestre serenitatis offuscant, cum sacrilegi parricide id audeant petere quod nec innocentes liceat obtinere, gloriosissime imperator.



CAP. Iu.

Oblate sunt pietati uestre preces, quarum [l 1Kb] exemplaria uestris litteris subdidistis. Sed in  his que catholicorum sunt deplorantium, subscriptio continetur: et quia causa probabilis est, fiducialiter nomina singulorum, uel dignitas sui honoris aperitur. In illis autem, quas orthodoxo principi heretica porrigere non formidauit obreptio, sub incerto confuse [m 1Kb] uniuersitatis uocabulo, ideo certum nomen retrahitur, ne non solum paucitas personarum, sed etiam meritum detegatur. Latere enim sibi utile existimat eorum quantitas, quorum est qualitas indicata: nec incongrue cuius loci homines sint, profiteri metuunt, qui [n 1Kb] meruere damnari. In una ergo catholicorum supplicatio continetur; in alia, hereticorum commenta panduntur. Hic sacerdotum Domini, et totius christiani populi, ac monasteriorum defletur  euersio; ibi immanium scelerum continuatio demonstratur; ut quod non licuit [a 1Kb] audiri, liceat dilatari.



CAP. u.

Nonne perspicuum est, quibus pietas uestra succurrere, et quibus debeat obuiare; ne Alexandrina Ecclesia, que semper fuit domus orationis, spelunca nunc sit latronum? [b 1Kb] Manifestum quippe est, per crudelissimam [c 1Kb] insanissimamque seuitiam, omne illic celestium sacramentorum lumen exstinctum. Intercepta est sacrificii oblatio, defecit chrismatis sanctificatio, et parricidalibus manibus impiorum omnia se subtraxere mysteria. Nec ullo modo ambigi potest, quid de his [d 1Kb] decernendum sit, qui 1325 post nefanda sacrilegia, post sanguinem probatissimi sacerdotis effusum, et concremati corporis cinerem in contumeliam eris celique  dispersum, audent sibi ius peruasse dignitatis expetere, et apostolice doctrine inuiolabilem fidem ad concilia prouocare. Magnum ergo uobis est ut diademati uestro de manu Domini etiam fidei addatur corona, et de hostibus Ecclesie triumphetis: quia si laudabile uobis est aduersarum gentium arma conterere, quanta erit gloria, ab insanissimo tyranno Alexandrinam Ecclesiam, in cuius contritione omnium Christianorum est iniuria, liberare?



CAP. uI.

Ut autem littere mee pietati tue colloquium quasi presentis exhibeant, quidquid de communi fide fueram suggesturus, scriptis prosequentibus insinuandum esse perspexi. Ac ne huius epistole pagina in nimiam longitudinem tenderetur, [e 1Kb] aliis  litteris, que assertioni catholice fidei congruunt, comprehendi: ut licet ea que a sede apostolica sunt predicata sufficerent, insidias tamen hereticorum etiam hec que sunt adiecta reserarent. Sacerdotalem namque et apostolicum tue pietatis animum, etiam hoc malum ad iustitiam ultionis debet accendere, quod Constantinopolitane Ecclesie puritatem pestilenter obscurat, in qua inueniuntur clerici quidam hereticorum sensui consonantes, et intra ipsa catholicorum uiscera assertionibus suis [f 1Kb] hereticos adiuuantes. In quibus deturbandis, si frater meus Anatolius,  cum nimis benigne parcit, segnior inuenitur, dignamini pro fide uestra, etiam istam Ecclesie prestare medicinam, ut tales non solum ab ordine clericatus, sed etiam ab urbis habitatione pellantur: ne ulterius sanctus Dei populus peruersorum hominum contagio polluatur. Cultores autem pietatis tue Iulianum episcopum et [g 1Kb] Aetium presbyterum, mea petitione commendo, ut suggestiones eorum pro catholice defensione fidei placide digneris audire: quia uere sunt eiusmodi, ut fidei uestre possint per omnia utiles inueniri. Data [h 1Kb] kalendis Decembris, Constantino et Rufo uiris clarissimis consulibus.



1326 EPISTOLA [i 1Kb] CLuII [i 2Kb] AD ANATOLIUM EPISCOPUM CONSTANTINOPOLITANUM.



SYNOPSIS

I. Ut apud imperatorem, quem laudat, pro  comprimendis hereticis strenue agat; idque curet ut Chalced. synodus firma permaneat, et pax Ecclesie Alexandrine restituatur.---II. Ut parricide ab ea pellantur, et afflicti Aegypti episcopi adiuuentur.--- III. Profugis ex Aegypto episcopis opem esse ferendam; synodi aduersariis constanter resistendum esse ---Iu. De Attico presbytero et Andrea, ut uel corrigantur, uel repellantur ab Ecclesia.

LEO ANATOLIO episcopo Constantinopolitano.



CAP I.

[k 1Kb] Rursus acceptis dilectionis tue litteris, omnia que Alexandrie insanissime gesta sunt cum magno dolore cognoui; si tamen ulle epistolarum pagine tam atrocia facinora explicare potuerunt. Sed non iam nobis in deflendis aduersitatibus est morandum, cum utilius sit prouidere que prosint, et que hereticorum furorem tandem aliquando ab Ecclesie  quiete depellant. Cum enim talem principem nobis diuina prouidentia prospexerit, ut fides ipsius sollicitudinem pene superet sacerdotum, tue dilectionis maxime exspectatur instantia, ut uenerandissimo imperatori pro uniuersali Ecclesia supplicare non desinas, et crebris suggestionibus poscere, ut quamprimum a peruasoribus suis Alexandrina Ecclesia liberetur. Ego sane quantum potui, [l 1Kb] piissimum principem precatus sum, ut et statuta sancte synodi Chalcedonensis manere inuiolata preciperet, et hereticorum assertiones in magna uergere ignorantie  cecitate cognosceret, et que de peruadendo sacerdotio parricide sacrilegi commiserunt, 1327 nulla posse dissimulatione tolerari; nec alio modo totam causam posse consumi, nisi predicte synodi constitutiones perennitatis robur accipiant, et insanissimi peruasores ab aliena sede pellantur; fiatque tandem Alexandrinus populus sue quietis et pacis: ne paucorum hereticorum arbitrio in Ecclesie noxam et in Dei precipitentur offensam.



CAP. II.

Multum autem in eo consolationis accepi, quod ex omni numero episcoporum qui Aegyptiacis diecesibus presunt, solum dudum damnati potuerunt quatuor inueniri qui Timotheo et impietate hereseos et sceleris latrocinio iungerentur; qui ad petendam synodum admitti nullatenus possent, etiamsi  de solo heretico arguerentur errore. Cum autem et in occupando episcopatum, et interficiendo episcopum, inauditum facinus perpetrarint, quid illis in Ecclesia loci est, etiamsi catholicam suscipiant ueritatem? Omnibus igitur intra Aegyptum sacerdotibus Domini, siue recentioribus, siue ex antiqua constitutione residentibus, uno auxilio remedioque prestandum est ut tam indignis persecutionibus liberentur, et hoc malum, quod se penetralibus tante urbis ingessit, salubri auctoritate pellatur, et Christiana plebs fide atque operibus ante deuota paternis constitutionibus ualeat cum quiete seruire.



CAP. III.

Fratres autem nostros qui Constantinopolim ab Aegypti parte uenerunt, litteris meis imperatori commendare non destiti; sed etiam te tue  humanitatis admoneo ut ad consolationem peregrinationis ipsorum quantum potes studii adhibere digneris, quorum presentia multum dilectionem tuam iuuare apud clementissimum principem potest, ne petitioni hereticorum ad nouam synodum, que uniuersali Ecclesie inimica est, annuatur. Quamuis apostolica sedes ea fide ac stabilitate fundata sit, ut nequaquam recipiat istius nouitatis assensum, ac si quis aduersariorum machinationibus conniuendum esse crediderit, ipse se a communione catholice Ecclesie separabit, cum secundum inspirationem Dei et in fide incarnationis Christi, et in custodia Chalcedonensis synodi, uniuersalis Ecclesie sit una sententia; et precipue in nostris partibus tam firmiter euangelica doctrina teneatur, ut magnum sacrilegium  putetur si a traditione apostolica uel in exiguo aliquo deuietur.



CAP. Iu.

[a 1Kb] Iampridem dilectioni tue scripsisse me recolo, ut in clero Ecclesie tue nullum Eutychiane heresi consentire patiaris: quoniam capitis periculum respicit, si quid saucium inueniatur in membris. Sed cum hoc nulla adhuc correctione purgatum sit, et Atticum presbyterum tuum ad eam insolentiam  solentiam profecisse cognoscam, ut in Ecclesia 1328 contra catholicam fidem et Chalcedonensem synodum audeat disputare: cogor uehementius de tua dissimulatione causari. Nam quod incommonitus facere debuisti, miror etiam post euidentia nostra script neglectum. Et ideo acrius moneo neque amplius dissimulandum esse protestor, si hominem pestilentem ulterius in tua habendum communione credideris; quem nos, si fieri potest, emendari malumus quam perire; ut scilicet si correctum se uideri cupit et in societate ecclesiastica permanere, de eo loco unde contra catholicam fidem multa disseruit, aperte nunc ipsius fidei predicator appareat, et nichil Eutychiani dogmatis pretermittat, quod non manifestatione sue professionis Christiano populo audiente condemnet:  ne, ut dixi, plurimum dissimulatio ista te maculet, si uel hic tam noxius, uel Andreas impietatis ipsius socius, nec correcti fuerint, nec repulsi.



EPISTOLA [b 1Kb] CLuIII. [c 1Kb] AD EPISCOPOS CATHOLICOS AEGYPTI APUD CONSTANTINOPOLIM CONSTITUTOS.



SYNOPSIS.

Consolatur episcopos pro fide extorres, et ad patientiam hortatur spe celestis retributionis obiecta, et promissa sua apud imperatorem actione.

LEO Aegyptiis episcopis catholicis apud Constantinopolim constitutis.

Olim me commissorum apud Alexandriam scelerum indicia contristauerunt, et ita animum meum ipsius immanitate facinoris uulnerauerunt, ut quibus hoc lacrymis, qua lamentatione defleatur ignorem; meritoque illa prophetica uoce proclamem: Quis dabit  capiti meo aquam, et oculis meis fontem lacrymarum? Querelas tamen dilectionis uestre preueniens, clementissimo et Christianissimo principi de tantorum malorum remediis supplicaui, et per filios nostros [d 1Kb] Gerontium et Olympium subadiuuas diuerso tempore depoposci, ut illius ciuitatis Ecclesiam, in qua tot catholici floruere doctores, preciperet damnate hereseos purgari, et parricidales animos quos a rectoris sui sanguine nec ueneratio [e 1Kb] loci potuit deterrere nec temporis, nichil de clementia sua sineret obtinere; maxime cum in euersionem fidei Chalcedonense concilium cupiant retractari. Proinde dilectionis uestre tolerantiam eadem causa debet que uos de propriis sedibus expulit, consolari: quia certum est 1329 tribulatos animos et propter nomen  suum patientes aduersa, nequaquam Domini protectione destitui. Ferte igitur magnanimiter, et illam que uestra est patriam cogitantes, de presenti peregrinatione gaudete. Absit a uobis exsilii dolor, nec aliquid de hac fatigatione meroris habeatis, qui scitis propter fidem Domini etiam de periculis plurimis Apostolum gloriari. Habetis cum preparatis retributionis premiis istius certaminis cognitorem. Nemo  fugiat hunc laborem, cuius merces est in eternum regnare [a 1Kb] uel uiuere. Sint in atriis Ierusalem fixi pedes omnium dimicantium, qui spe retributionis illius, nec inimicorum castra poterunt formidare nec prelia. De reliquiis hostis abiecti pariter ab uniuersitate perculsis numquam est ardua uictoria nec palma difficilis, precipue de his quarum prostratos iam uidetis [b 1Kb] auctores. Assiduis ergo precibus  fauorem, qui Deo propitio promptus est, Christianissimi imperatoris ambite: ut secundum [c 1Kb] scripta que misi, communis fidei causam ea mentis deuotione quam probauimus eum habere communiat, dilectionisque uestre reditum, preiudiciis omnibus que hereticorum furore sunt generata sublatis, pro sua pietate disponat, et singulas quasque  prouincias omnesque Ecclesias cum sacerdotibus suis inconcussa faciat Christi pace gaudere. Datum kalendis Decembris, Constantino et Rufo consulibus.



EPISTOLA [d 1Kb] CLIX. [e 1Kb] Ad NICETAM episcopum Aquileiensem.



[f 1Kb] SYNOPSIS
.

I. Quod debeant femine, que, uiris, nupserant aliis, regressis de captiuitate uiris prioribus copulari, ut quod suum est unusquisque recipiat.---1330 II. Quod non probetur esse culpabilis, qui uxorem captiui [Al., capti] in matrimonium uidetur esse sortitus.---III. Ut si uiri de captiuitate regressi intemperantia uxorum offensi non fuerint, et uoluerint eas in coniugium recipere, liberam habeant facultatem.---Iu. Ut si mulieres ad priores maritos redire noluerint, uelut impie ecclesiastica communione priuande sint.---u.  Captiuis aut terrore [Al., errore], aut fame, non ueneratione, cibos immolatitios edere compulsis, penitentia concedenda est.---uI. Quod hi qui ad iterationem baptismi, uel ui uel errore [Al., timore] coacti, animos inclinarunt, sint subleuandi remedio, ita ut senilis etatis, periculorum quoque et egritudinum, ceterarumque necessitatum habeatur sollicita consideratione respectus.---uII. Ut qui ab hereticis baptizati  sunt, sola sancti Spiritus inuocatione firmentur

LEO episcopus NICETAE Aquileiensi episcopo salutem.

Regressus ad nos filius meus Adeodatus [g 1Kb] sedis nostre diaconus, dilectionem tuam poposcisse memorauit, ut de his a nobis auctoritatem apostolice sedis acciperes, que quidem magnam difficultatem diiudicationis uidentur afferre. Sed pro inspectione temporalium necessitatum adhibenda curatio est, ut uulnera que hostilitatis aduersitate illata sunt, [h 1Kb] religionis maxime ratione sanentur.



CAP. I. De feminis que occasione captiuitatis uirorum suorum, aliis nupserunt.

Cum ergo per [i 1Kb] bellicam cladem et per grauissimos hostilitatis incursus, ita quedam dicatis [i 1Kb] diuisa esse coniugia, ut abductis in  captiuitatem uiris femine eorum remanserint destitute, que [k 1Kb] cum uiros 1331 proprios aut interemptos putarent, aut numquam a dominatione crederent liberandos, ad aliorum coniugium, solitudine cogente, transierint. Cumque nunc statu rerum, auxiliante Domino, in meliora conuerso, nonnulli eorum qui putabantur periisse, remeauerint, merito caritas tua uidetur ambigere quid de mulieribus. que aliis iuncte sunt uiris, a nobis debeat ordinari. Sed quia nouimus scriptum, [l 1Kb] quod a Deo iungitur mulier uiro , et iterum preceptum agnouimus ut quod Deus iunxit homo non separet , necesse est ut legitimarum federa nuptiarum redintegranda credamus, et remotis malis que hostilitas intulit, unicuique [m 1Kb] hoc quod legitime habuit reformetur,  [n 1Kb] omnique studio procurandum est ut recipiat unusquisque quod proprium est.



CAP. II. An culpabilis sit qui locum captiui mariti assumpsit.

Nec tamen culpabilis iudicetur, et tamquam alieni iuris peruasor habeatur, qui personam eius mariti, qui iam non esse existimabatur, assumpsit.  Sic enim multa que ad eos qui in captiuitatem ducti sunt pertinebant in ius alienum transire potuerunt, et tamen plenum iustitie est ut eisdem reuersis propria reformentur. Quod si in mancipiis uel in agris, aut etiam in domibus ac possessionibus rite seruatur, quanto magis in coniugiorum redintegratione faciendum est, ut quod bellica necessitate turbatum est pacis remedio reformetur?



CAP. III.Restituendam esse uxorem primo marito.

Et ideo, si uiri post longam captiuitatem reuersi ita in dilectione suarum coniugum [a 1Kb] perseuerent, ut eas cupiant in suum redire consortium, omittendum est et inculpabile iudicandum quod necessitas intulit, et [b 1Kb] restituendum quod fides poscit.



1332 CAP. Iu.Excommunicandas esse mulieres ad primum maritum redire nolentes.


Si autem alique mulieres ita posteriorum uirorum amore sunt capte, ut malint [c 1Kb] his coherere quam ad legitimum redire consortium, merito sunt notande; ita ut etiam ecclesiastica communione priuentur: [d 1Kb] que de re excusabili contaminationem criminis elegerunt, ostendentes [e 1Kb] sibimet pro sua incontinentia placuisse, quod iusta remissio poterat expiare. Redeant ergo in suum statum uoluntaria redintegratione coniugia, neque ullo modo ad opprobrium male uoluntatis trahatur, quod conditio necessitatis extorsit: quia sicut he mulieres, que reuerti ad uiros suos [f 1Kb] nolunt, impie habende sunt, ita ille que in affectum ex Deo initum redeunt merito sunt [g 1Kb] laudande.



CAP. u.De his qui captiui cum essent, idolothyta fame uel metu compellente comederunt.

 [h 1Kb] De his autem Christianis qui inter eos a quibus fuerant captiuati immolatitiis cibis asseruntur esse polluti, consultationi caritatis tue hoc etiam respondendum esse [i 1Kb] credidimus, ut penitentie satisfactione purgentur, que non tam temporis longitudine quam cordis compunctione pensanda est. Et siue hoc [i 1Kb] terror extorserit, siue fames suaserit, non dubitetur abolendum, cum huiusmodi cibus pro metu aut indigentia, non pro religionis ueneratione sit sumptus.



CAP. uI.De his qui metu uel errore rebaptizati sunt.

[k 1Kb] His uero de quibus dilectio tua similiter nos credidit consulendos, qui ad iterandum baptismum uel metu coacti sunt uel errore traducti, et nunc se 1333 contra catholice fidei sacramentum egisse  cognoscunt, ea custodienda est [l 1Kb] moderatio, qua in societatem nostram non nisi per penitentie remedium, et per impositionem episcopalis manus, communionis recipiant unitatem; [m 1Kb] tempora penitudinis, habita moderatione, tuo [n 1Kb] constituente iudicio, prout conuersorum animos perspexeris esse deuotos: pariter etiam [o 1Kb] habens senilis etatis intuitum, et periculorum quorumque aut egritudinis respiciens necessitates. In quibus si quis ita grauiter urgeatur, 1334 ut dum adhuc penitet, de salute ipsius desperetur, oportet ei per sacerdotalem sollicitudinem communionis gratia subueniri.



CAP. uII. De his qui semel baptizati sunt, sed ab hereticis.

Nam [p 1Kb] hi qui baptismum ab hereticis acceperunt, cum antea baptizati [q 7Kb] non fuissent, sola  inuocatione Spiritus 1335 sancti per impositionem manuum confirmandi sunt, quia formam tantum baptismi sine sanctificationis uirtute sumpserunt. Et [a 1Kb] hanc regulam, ut scitis, seruandam in omnibus Ecclesiis predicamus, ut lauacrum semel initum, nulla iteratione uioletur, dicente Apostolo: Unus [b 1Kb] Dominus, una fides, unum baptisma. Cuius ablutio nulla iteratione temeranda est, sed, ut diximus, sola sanctificatio Spiritus sancti inuocanda [c 1Kb] est: ut quod ab hereticis nemo [d 1Kb] accipit, a catholicis sacerdotibus consequatur. Hanc autem epistolam nostram, quam ad consultationem tue fraternitatis emisimus, ad  omnes fratres [e 1Kb] et comprouinciales tuos episcopos facies peruenire, [f 1Kb] ut omnium obseruantie data prosit auctoritas. [g 2Kb] Data XII kalendarum Aprilium, consulatu Maioriani Augusti



EPISTOLA [h 1Kb] CLX. [i 1Kb] AD EPISCOPOS ET CLERICOS CATHOLICOS EX AEGYPTO APUD CONSTANTINOPOLIM CONSTITUTOS.



SYNOPSIS.

1. Consolatur extorres Aegypti episcopos et clericos, monetque de suis legatis in Orientem ex imperatoris uoluntate mittendis.---II. Hortatur ut omnem nouum de fide tractatum amoueant, sufficiente synodi auctoritate.

1336 Dilectissimis fratribus [i 2Kb] NESTORIO, ATHANASIO PAULO, PETRO, THEONAE, ISAIAE, APOLLONIO, ARPOCRATI, ISIDORO, ISAAC, APOLLONIO, MAXIMO, MARIONI, PeMENIO, et HELPIDIO episcopis et clericis catholicis ex Aegypto apud Constantinopolim constitutis LEO.



CAP. I


Tribulationem quam dilectioni uestre spiritus diabolice tentationis ingessit, ab eo fiducialiter credite subleuandum, propter quem talia sustinetis; atque ipsius auxilio consolandos uos esse presumite, cuius dilectioni que toleratis impenditis. Qui licet temporaliter fieri que sunt aduersa permittat, constantiam tamen fidei non uult decuti, sed probari. Promisse beatitudinis spem gerentes, patientie longanimitatem uestris mentibus adhibete: Fidelis enim Deus est, qui non patietur uos tentari supra  id quod potestis, sed faciet cum tentatione exitum, ut possitis sustinere . Nec pedes uestros peccatorum pax uisa dimoueat, quos in ea petra fixos habere debetis, aduersum quam nec portas inferi preualere legistis . Quia igitur, fratres karissimi, Christianissimus imperator rursus ad nos [a 1Kb] scripta direxit, quibus ut aliquem de nostris partibus dirigamus hortatur; et quamuis illic uestra non desit instructio, que ualeat hereticorum obstinationibus obuiare, desiderat a nobis tamen dirigi, qui fidem damnatis, et eam diabolico spiritu non recipientibus, tamquam sit adhuc dubia, possit asserere, que sicut necessarie 1337 predicatur, ita uoluntate percipitur: dilectionem uestram moneo ut inanis glorie contentionem id ipsum dicentes omnes  unanimitatis uirtute uitetis. Scitis enim que uobis debeatur huius palma certaminis, cuius idem cognitor qui hoc spectat, adiutor est, atque ipse ad uincendum uires sufficit, qui diligentibus se premium iam parauit. Nullus se propriis sedibus queratur extorrem, aut patriis expulsum finibus ingemiscat. Nemo uestrum exsul est Deo, quem auxiliaturum uobis ubique confidite. Ferte uniuersa patienter, et confortato corde Dominum fideliter sustinete. BREuIS EST tribulatio quam tempus incidit; nec confessioni uestre noua uideantur, que uos ab inimicis Domini tolerare cognoscimus. Sic enim persecuti sunt et prophetas qui erant ante uos .



CAP. II.

[b 1Kb] Omni itaque dilectionis uestre studio ac labore nitendum est ne ulla insidiantium disceptatio  possit admitti, neue hoc ab hereticis ualeat obtineri, quo euangelicam fidem manifestum est impugnari.  Nam definitarum rerum quas tante synodi uel Christianissimi principis sanxit auctoritas, et apostolice sedis confirmauit assensus, nichil oportet discuti, ne contra fas aliquid uideatur infringi. Multumque fidei et sacerdotali constantie derogatur, si eum his qui homicidiis et furore repleti sunt, ac uolunt conuertere Euangelium Christi, et facinore suo probantur exosi, superflue et plurimum nociture altercationis conflictus habeatur. Datum duodecimo kalendas Aprilis, Leone et Maioriano Augustis consulibus.



EPISTOLA [c 1Kb] CLXI. [d 1Kb] AD PRESBYTEROS, DIACONOS ET CLERICOS ECCLESIAE CONSTANTINOPOLITANAE.



SYNOPSIS.

1. Ut in fide stabiles et ab hereticorum societate alieni perseuerent hortatur.---II. Ut nouum  iudicium non instauretur, et ut Atticus et Andreas ordinis sui honore priuentur, nisi uoce scriptoque fidei Chalcedonensi adherere se profiteantur.

LEO presbyteris, diaconibus et clericis Constantinopolitane Ecclesie.



CAP. I.

Letificatus ualde sum et plurimum delectatus, quod mihi fidei uestre est, de qua in Domino glorior, manifestata constantia, et intelligo uos per omnia deuotissimos doctrine euangelice esse discipulos, atque apostolicis predicationibus, que 1338 ex eodem fonte manarunt, nichil prorsus sentire diuersum: quia catholica fides, que uera et una est, nulla se patitur diuersitate uiolari, et ideo cohortari dilectionem uestram ac monere non desino, ut instruente Spiritu sancto perseueranter id ipsum  dicatis omnes, et non sint inter uos schismata. Sitis autem perfecti in eodem sensu et in eadem sententia ; proculque a consortio uestro olim damnatorum depellatis errores, ut inchoastis, in fidei constantia permanentes; nullum sinatis uobis Nestoriana uel Eutychiana infectum peruersitate sociari, tamquam leue ac tolerabile sit ad quod [e 1Kb] uterque quorumdam insipientium corda traduxit, et in scelera diabolici furoris accendit.



CAP. II.

[f 1Kb] Habemus, propitio Deo, magnum et diuinitus preparatum Christianissimi imperatoris auxilium, quem scriptis meis, quantum causa [g 1Kb] expetit, obsecraui, ne improbis parricidarum petitionibus in aliquo clementie sue preberet assensum, neque ullo modo sineret sancte Chalcedonensis synodi  definitiones, que uere de celestibus prodiere decretis, tamquam necessaria retractatione uiolari:  [a 1Kb] cum insidias impiorum ad hoc subrepere uelle manifestum sit, ut statuta euangelicis predicationibus et Patrum traditionibus consonantia nouo faciant infirma iudicio, et dum disceptatio admittitur, auctoritas auferatur [b 1Kb] . Aderit, ut spero, suis inspirationibus diuina protectio, eamque sancto principi tribuet facultatem, ut nullo modo fieri sinat quod humane saluti sentit aduersum. Atticum uero et Andream, quorum nomina fratri et cepiscopo meo Anatolio missis ante [c 1Kb] litteris indicaui, quos a uestra laudabili fide dissentire cognoui, atque Eutychianorum apertissime conniuere perfidie, nisi prius hostilia dogmata propria uoce ac subscriptione damnauerint, et fidem Chalcedonensi concilio roboratam in Ecclesia populo Christiano presente se professi fuerint secuturos,  ordinis sui honore priuentur; ne diutius luporum [d 1Kb] leuitas simplicitati Dominicarum ouium misceatur. Datum duodecimo kalendas Aprilis, Leone et Maioriano Augustis consulibus.



1339 EPISTOLA [e 1Kb] CLXII. [f 1Kb] AD LEONEM AUGUSTUM. Per [g 1Kb] PHILOXENUM agentem in rebus.



[h 1Kb] SYNOPSIS.

I. Ut fidem semel definitam ad examen reuocari non sinat.---II. Se nec posse hereticis communione sociari, nec definitis a synodo dissentire. ---III. Legatos a se mittendos, non ut disputent, sed ut instruant.---Iu. Fugiendos hereticos, quibus et penam imminere significat.

LEO episcopus LEONI Augusto.

[i 1Kb] Multo gaudio mens mea exsultat in Domino, et  magna mihi est ratio [i 1Kb] gratulandi, cum clementie uestre excellentissimam fidem augeri per omnia [k 1Kb] donis gratie celestis agnosco; et per incrementa diligentie deuotionem in uobis animi sacerdotalis experior. Nam in uestre pietatis alloquiis non dubie patet quid per uos in totius Ecclesie salutem Spiritus sanctus operetur, et [l 1Kb] quantum uniuersorum fidelium precibus sit optandum ut in omnem gloriam uestrum extendatur imperium, qui supra curam rerum temporalium, religiose prouidentie famulatum diuinis et eternis dispositionibus perseueranter impenditis: ut scilicet catholica fides, que humanum genus sola uiuificat, sola sanctificat, in una confessione permaneat, et dissensiones que de terrenarum opinionum uarietate nascuntur, a soliditate illius petre, supra  quam ciuitas Dei edificatur, abigantur, [m 1Kb] gloriosissime imperator. Hec autem Dei munera ita demum nobis diuinitus conferentur, si de his que sunt prestita non inueniamur ingrati, et tamquam nulla sint, que adepti sumus, contraria potius expetamus. Nam que patefacta sunt querere, que perfecta sunt retractare, et que sunt [n 1Kb] definita conuellere, quid aliud est quam de adeptis gratias non referre, et ad interdicte arboris cibum improbos appetitus mortifere cupiditatis extendere? Unde quia ad pacem uniuersalis Ecclesie, et 1340 ad custodiam catholice fidei, cura dignamini sollicitiore respicere, euidenter agnoscitis quod magnis hereticorum audetur insidiis, ut inter Eutychis Dioscorique discipulos, et eum quem apostolica sedes direxerit, [o 1Kb] diligentior, tamquam  nichil fuerit ante definitum, tractatus habeatur, et quod totius mundi catholici sacerdotes in sancta Chalcedonensi synodo probant gaudentque firmatum, in iniuriam etiam sacratissimi concilii Niceni efficiatur infirmum. Quod enim nostris temporibus apud Chalcedonam de Domini nostri Iesu Christi incarnatione firmatum est, hoc etiam apud Niceam mysticus ille Patrum numerus definiuit; ne catholicorum confessio aut unigenitum Dei Filium in aliquo crederet Patri imparem, aut eumdem, cum factus est filius hominis, non ueram carnis nostre atque anime habuisse naturam.



CAP. II.

Detestandum ergo nobis est perseueranterque uitandum, quod fraus heretica nititur obtinere, [p 1Kb] nec in aliquam disceptationem pie et plene  definita, reuocanda sunt, ne ad arbitrium damnatorum ipsi de his uideamur ambigere, que manifestum est per omnia propheticis et euangelicis atque apostolicis auctoritatibus consonare. Unde si qui sunt qui ab his que celitus sunt constituta dissentiunt, suis opinionibus relinquantur, et ab unitate Ecclesie cum ea quam elegerunt peruersitate discedant. Nam nullo modo fieri potest ut qui diuinis audent contradicere sacramentis, aliqua nobis communione socientur. Iactent se in sui eloquii uanitate, et de argumentationum suarum uersutia, que inimica est fidei, glorientur: [q 1Kb] nobis placet Apostoli obedire preceptis, dicentis: uidete ne quis uos decipiat per philosophiam et inanem seductionem hominum . Nam secundum eumdem apostolum, si que destruxi, hec  edifico, preuaricatorem me constituo , et eis me ultionum conditionibus subdo, quas non solum auctoritas beate memorie principis Marciani, sed etiam ego mea [a 1Kb] consensione firmaui. Quia, sicut sancte ueraciterque dixistis, perfectio incrementum, et adiectionem plenitudo non recipit. Unde, cum sciam te, uenerabilis princeps, sincerissimo ueritatis lumine imbutum, in nulla fidei parte nutare, sed sancto perfectoque iudicio a 1341 prauis recta discernere et a refutandis amplectenda diuidere, obsecro ne humilitatem meam de diffidentia putes esse culpandam, cum hec mea cautio non solum uniuersali Ecclesie consulat, sed etiam tue glorie famuletur: ne sub imperii tui tempore et hereticorum aucta uideatur improbitas, et catholicorum perturbata securitas.



CAP. III.


Quamuis ergo multum per omnia de pietatis uestre corde confidam, et per inhabitantem in uobis Spiritum Dei satis uos instructos esse perspiciam, nec fidei uestre ullus possit error illudere, preceptioni tamen uestre in eo [b 1Kb] adnitar obedire, ut aliquos de fratribus meis dirigam, qui apud uos presentie mee instar exhibeant, et que sit apostolice fidei regula, licet, ut dixi, uobis bene sit nota, demonstrent, patefacientes in omnibus et probantes, non esse omnino inter catholicos computandos, qui definitiones uenerabilis synodi Nicene, uel sancti Chalcedonensis concilii regulas non sequuntur; cum utrorumque sancta decreta ex euangelico [c 1Kb] et apostolico manifestum sit fonte prodire, et QUIDQUID non est de irrigatione Christi, poculi esse uiperei. Prenoscat  igitur [d 1Kb] pietas tua, uenerabilis imperator, hos quos spondeo dirigendos, non ad confligendum cum hostibus fidei, nec ad certandum contra ullos, a sede apostolica profecturos, quia de rebus et apud Niceam et apud Chalcedonam, sicut Deo placuit, definitis, nullum audemus inire tractatum: tamquam dubia uel infirma sint que tanta per Spiritum sanctum fixit auctoritas.



CAP. Iu.

Instructioni autem paruulorum nostrorum, qui post lactis alimoniam cibo desiderant [e 1Kb] solidiore satiari, ministerii nostri presidium non negamus:  et sicut simpliciores non spernimus, ita a rebellibus hereticis abstinemus: memores precepti Domini, dicentis: Nolite dare sanctum canibus, neque miseritis margaritas uestras ante porcos . Nimis quippe indignum nimisque iniustum est eos ad libertatem disceptationis admitti, quos significat Spiritus sanctus per prophetam, 1342 dicens: Filii alieni mentiti sunt mihi . [f 1Kb] Qui etiamsi Euangelio non resisterent, de illis tamen se esse monstrarent, de quibus scriptum est: Deum se profitentur scire, factis autem negant : clamante adhuc iusti Abel sanguine aduersum impium Cain, qui increpatus a Domino , [g 1Kb] non quieuit ad penitudinem, sed exarsit ad cedem. Cuius uindictam sic Domini iudicio uolumus reseruari,  ut improbus predo et parricida crudelis in seipsum recidat, et nostra non teneat. Neque sancte Ecclesie Alexandrine lamentabilem captiuitatem patiamini ulterius prolongari, cui oportet fidei uestre iustitieque presidio suam restitui libertatem, ut per omnes Aegypti urbes dignitas Patrum et ius sacerdotale reparetur. Datum [h 1Kb] duodecimo kalendas Aprilis Leone et Maioriano Augustis consulibus.



EPISTOLA [i 1Kb] CLXIII [i 1Kb] AD ANATOLIUM EPISCOPUM CONSTANTINOPOLITANUM. Per PATRITIUM diaconem.



[k 1Kb] SYNOPSIS.

Quod sua monita Anatolio displicuerant expostulat monetque ut Atticus presbyter propria subscriptione publice recitanda Eutychianum damnet  errorem, si catholicus uideri uelit.

LEO episcopus ANATOLIO episcopo.

Lectis dilectionis tue litteris, quas per filium nostrum Patritium diaconem direxisti, intellexi tibi studium mee sollicitudinis displicere, qua secundum dominicam caritatem, quam tibi a nobis impendi experimentis plurimis approbasti, de cauendis his qui [l 1Kb] communis fidei aduersarii dicerentur [m 1Kb] admonui, ne ad negligentiam rectoris referretur, si quisquam in Ecclesia catholica ea predicare presumeret  que hereticorum sensibus conuenirent. 1343 Quod utrum ueraciter fama iactaret, dilectionis tue inquirendum iudicio delegaui. Neque in aliquo honorem tuum lesi, [a 1Kb] cui discutienda ea que ad me erant perlata [b 1Kb] commisi: ut scilicet Atticus presbyter, quem talia audere cognoueram, nisi perfecta se satisfactione purgasset, et non solum uoce hereticos, sed etiam proprie manus subscriptione damnasset, a communionis gratia esset alienus. Qui scripta mittendo dubie fidei et professionis incerte, [c 1Kb] confirmauit magis quam diluit, quidquid ad nos de eo fama pertulerat; cum si conscientiam suam uoluisset probare sinceram, non Eutychen sibi odiosum fuisse, sed quod perfidiam ipsius reprobaret atque damnaret, [d 1Kb] debuerat confiteri: quia aliud sunt humane  etiam inter catholicos simultates; aliud diabolici, quos fides catholica damnat, errores. Et ideo, frater carissime, in nullo debes de nostra dilectione dubitare, si prophete exemplum sequaris, et dicas: Nonne qui te oderant, Domine, oderam [e 1Kb] illos, et super inimicos tuos tabescebam ? Per omnia enim uolo te esse certissimum quod sicut meam existimationem illesam cupio permanere, ita opto te quoque in omnibus irreprehensibilem reperiri. Predictus autem [f 1Kb] Atticus, ut ab omni suspicione contraria liber appareat quid in Eutyche anathematizet ac damnet, euidenter ostendat, et in damnationem erroris expressi, remota omni dubitatione, subscribat: ita ut Chalcedonensis [g 2Kb] synodi definitionem de fide, cui etiam dilectio tua subscribendo consensit,  et quam apostolice sedis [h 1Kb] firmauit auctoritas, profiteatur se per omnia seruaturum, adiecta subscriptione proprie manus, que in Ecclesia Christiano populo presente recitetur: ut pro catholica fide neque nos negligentes, neque ipse ultra suspectus  1344 habeatur. Qui si in eadem prauitate perdurans, [i 1Kb] preceptis salubribus parere noluerit, sententiam synodi Chalcedonensis, cuius definitionibus resultat, excipiat. Data [i 1Kb] quinto kalendas Aprilis, Leone et Maioriano Augustis consulibus.



EPISTOLA [k 1Kb] CLXIu. [l 1Kb] AD LEONEM AUGUSTUM.



SYNOPSIS.

I. Legatos mittit uice sua pro Ecclesie libertate acturos, rogatque ne bene definita ad nouum tractatum reuocentur.---II. Semper disputationi locum fore, si humano ratiocinio et Rhetorum loquacitate expendi mysteria sinantur.---III. Quam Euangelio et humane saluti inimicum sit Eutychianorum dogma a synodo proscriptum; cui nulla disputatione derogari debet.---Iu. Parricidas Alexandrinos omni indulgentia indignos esse; quibus tamen, si resipiscant, de misericordia non desperandum.  ---u. Legatos commendat, quos mittit non disceptaturos, sed supplicaturos; quenam pro pace Ecclesie sint agenda; correctis penitentiam non negandam, obduratis sub synodali sententia remanentibus.

LEO [m 1Kb] episcopus LEONI Augusto.



CAP. I.

Multis manifestisque documentis probatum mihi esse gaudens, quanto uniuersali Ecclesie consulatis affectu, preceptis pietatis uestre, ubi primum licuit, parere non distuli, dirigens [n 1Kb] Domitianum et Geminianum fratres et cepiscopos meos, 1345 qui apud uos [o 1Kb] preces mee sollicitudinis exsequentes, pro quiete uobis doctrine euangelice supplicarent, et libertatem fidei, in qua secundum eruditionem Spiritus sancti ipse precipue emines, obtinerent, repulsis procul hostibus Christi, qui etiams  uoluissent furorem suum tegere, non laterent, quia alia est Dominici gregis sancta simplicitas, alia sub uestitu ouium simulatio latentium bestiarum; nec possunt iam per hypocrisim irrepere, quos [p 1Kb] tante furor manifestauit insanie. [q 1Kb] Agnosce igitur, auguste  et uenerabilis imperator, in quantum totius mundi presidium diuina sis prouidentia preparatus, et quid auxilii matri tue Ecclesie debeas, que te filio maxime gloriatur, intellige. [a 1Kb] Non sinantur contra dextere omnipotentis triumphos rediuiuis assurgere motibus exstincta certamina; presertim cum id damnatis iamdudum hereticorum ausibus omnino non liceat, et hic fructus piis laboribus debeatur, ut omnis Ecclesie plenitudo in sue unitatis soliditate secura permaneat, nichilque prorsus de bene [b 1Kb] compositis retractetur: quia post legitimas et diuinitus inspiratas constitutiones uelle confligere, non pacifici est [c 1Kb] animi, sed rebellis, dicente Apostolo: uerbis enim contendere, ad nichil est utile, nisi ad subuersionem audientium .



CAP. II.


Nam si humanis persuasionibus semper disceptare sit liberum, numquam deesse poterunt qui ueritati audeant resultare, et de [d 1Kb] mundane sapientie loquacitate confidere: [e 1Kb] cum hanc nocentissimam uanitatem quantum debeat fides [f 1Kb] et sapientia Christiana uitare ex ipsa Domini nostri Iesu Christi institutione cognoscat; qui omnes nationes ad illuminationem fidei uocaturus, non de philosophis aut de oratoribus, qui predicando Euangelio famularentur, elegit; 1346 sed de humilibus et piscatoribus, per quos [g 1Kb] se manifestaret, assumpsit, ne doctrina celestis, que erat plena uirtutum, auxilio uideretur indigere uerborum. Unde Apostolus protestatur et dicit: Non enim misit me Christus baptizare, sed euangelizare; non in sapientia uerbi, ne  euacuetur crux Christi: uerbum enim crucis pereuntibus quidem stultitia est, his autem qui salui fiunt uirtus Dei  est; scriptum est enim: Perdam sapientiam sapientium, et prudentiam prudentium reprobabo. Ubi sapiens? ubi scriba? ubi inquisitor huius seculi? Nonne stultam fecit Deus sapientiam huius mundi ? Argumenta enim [h 1Kb] rhetorica et institute ab hominibus uersutie disputandi in eo precipue gloriantur, si in rebus incertis et opinionum uarietate [i 1Kb] confusis, ad hoc audientium trahant sensum, quod asserendum ingenio atque eloquio suo quisque delegerit; et ita [i 1Kb] fit ut quod maiore facundia defenditur, uerius estimetur. Sed Christi Euangelium hac arte non indiget, in quo doctrina ueritatis sua luce [k 1Kb] manifestata est; nec queritur quid auribus placeat, ubi uere fidei sufficit scire quis doceat.



CAP. III.

Hos autem qui suis decipiuntur inuentis,  nichil magis ab euangelica [l 1Kb] luce dissociat, quam quod incarnationis [m 1Kb] Dominice ueritatem non putant ad humanam, id est nostram, pertinere naturam: tamquam indignum fuerit gloria Dei, ut maiestas uerbi impassibilis ueritatem mortalis carnis assumpserit; cum aliter salus [n 1Kb] hominum reparari non posset, nisi qui est in forma Dei, formam suscipere dignaretur et serui. Unde cum sancta synodus Chalcedonensis, [o 2Kb] que ab uniuersis Romani orbis prouinciis cum totius mundi est celebrata consensu, et a sacratissimi concilii 1347 Niceni est indiuisa decretis, omnem Eutychiani dogmatis impietatem a corpore catholice communionis absciderit, quomodo erit cuiquam lapsorum ad ecclesiasticam pacem recursus, nisi perfecta fuerit satisfactione purgatus?  Nam que istis tribui potest licentia disserendi, qui iusto sanctoque iudicio meruere damnari? ut uerissime  illam sententiam beati apostoli Ioannis exciperent, qua inter ipsa nascentis Ecclesie exordia inimicos crucis Christi perculit dicens: Omnis spiritus qui confitetur Iesum Christum in carne uenisse ex Deo est, et omnis spiritus qui soluit Iesum ex Deo non est, sed hic est Antichristi . [a 1Kb] Qua sancti Spiritus [b 1Kb] precurrente doctrina, pie nobis et constanter [c 1Kb] utendum est, ne, dum talium disceptatio admittitur, his que diuinitus definita sunt auctoritas derogetur [d 1Kb] , cum per omnes regni uestri partes, et in uniuersis finibus terre ea que apud Chalcedonam [e 1Kb] firmata est fides, fundatissima pace seruetur; nec Christiano sit dignus nomine qui se a consortio notre [f 1Kb] unitatis abrumpit. De quo Apostolus dicit: Hereticum hominem post unam et secundam correptionem  deuita, sciens quia huiusmodi peruersus est, et proprio iudicio sit damnatus .



CAP. Iu.

Quod ergo in sancte Ecclesie [g 1Kb] peruasione et in presulis ipsius crudelissima cede impius parricida commisit, non potest humanis remissionibus expiari, nisi ille exoretur qui talia et solus potest digne plectere, et solus ineffabili misericordia relaxare. Nos uero non ultionum sumus cupidi, sed ministris diaboli non possumus ulla ex parte sociari. [h 1Kb] Quos si a peruersis discedere, ab errore resipiscere, et ab armis discordie ad penitentie cognoscamus lamenta conuerti, possumus etiam nos pro illis, ne in eternum pereant, supplicare: ut pietatis Domini utamur exemplo, qui pro persecutoribus suis ligno crucis affixus orabat, dicens: Pater, ignosce illis,  quia nesciunt quid faciunt . Quod ut fructuose pro inimicis suis caritas faciat Christiana, relinquant impii semper religiosam semperque 1348 deuotam Ecclesiam Dei [i 1Kb] lacessere; neque simplicis populi animas heretica audeant conturbare fallacia: ut ubi omnibus retro temporibus sincerissima fides  floruit, nunc quoque euangelica et apostolica possit uigere doctrina. Quia et nos diuinam misericordiam, in quantum ualemus, imitantes, nullum iustitia plecti, sed omnes cupimus misericordia liberari.



CAP. u.

[i 1Kb] Utatur, obsecro, clementia tua predictorum fratrum meorum suggestionibus; quos, sicut iamdudum in premissa [k 1Kb] epistola sum locutus, non disceptaturos [l 1Kb] cum damnatis, sed supplicaturos uobis pro catholice tantum fidei stabilitate direxi. Et precipue illud pietas uestra pro fide sua et diuine maiestatis contemplatione concedat, ut hereticorum contentionibus prorsus amotis misericordem curam his qui infeliciter prolapsi sunt dignetur impendere, et libertate Alexandrine Ecclesie in statum pristinum reuocata, antistes illic Chalcedonensis synodi  statuta custodiens, et concordans euangelicis disciplinis, qui conturbatam plebem [m 1Kb] pacificare ualeat, ordinetur. Hi etiam episcopi uel clerici, quos de ecclesiis suis depulit impius parricida, pietatis tue preceptione reuocentur; ceteris quoque, quos similis malignitas habitationibus propriis fecit extorres, in statum pristinum restitutis, quatenus plene atque perfecte de gratia Dei et fidei uestre merito sine ullo iam concertationum strepitu gaudeamus. Nam si quis ita Christiane spei ac proprie salutis oblitus est, ut ad [n 1Kb] conuulsionem sacratissimi concilii Niceni, sancte Chalcedonensis synodi euangelicum apostolicumque decretum uiolare aliqua disputatione presumat, hunc cum omnibus hereticis, qui de incarnatione Domini nostri Iesu Christi impia et detestanda  senserunt, simili anathemate parique exsecratione damnamus: ut et legitima satisfactione correctis penitentie remedium non negetur, et in resultantes sententia synodalis, que ueritatis est plena, permaneat. Data [o 1Kb] decimo sexto kalendas Septembris, Leone et Maioriano Augustis consulibus.





ADMONITIO IN EPISTOLAM SEQUENTEM. 


1. Inter omnes Leonis epistolas due pre ceteris et apud Latinos et apud Grecos maxime celebres inueniuntur, epistola 28, ad Flauianum, et sequens ad Leonem Augustum: quippe que plenius catholicum dogma aduersus Eutychianam heresim explicant atque propugnant. Hinc cum S. Leonis epistole pro fide edite laudantur, harum presertim duarum expressa fit mentio: et cum epistola 28. ad Flauianum, uocaretur tomus primus, tum uero hec, ad Leonem Augustum, secundus tomus appellatur a Martino I in concilio Lateranensi his uerbis: Beati Leonis Romani pontificis de secundo uolumine ad Leonem imperatorem directo. Hinc in professionibus fidei nonnumquam utriusque epistole doctrina eque ac doctrina conciliorum recepta  declaratur; et Simplicius papa epist. 5, ad Acacium, de hac scripsit: Nota namque et omnibus illic potestatibus celebrata, que S. memorie predecessor meus Leo ad consultationem Auguste recordationis Leonis scripserit, et quam ueneranter accepta sint, recognoscunt. Hinc in Lectionariis antiquis hec quoque epistola inserta legitur, uti uidere est in cod. uallicellano XXuI, eademque descripta inuenitur in mss. collectionis 2 Sermonum S. Leonis, que ex Lectionariis originem ducit. Confer mss. Basilice uat. 210 et Barber. 88. Greca etiam eiusdem interpretatio exhibetur in aliquot Grecis codicibus, eamque nos proferemus ex Miscellaneis Gerardi uossii prepositi Tungrensis, qui codice Greco olim card. Sirleti, postea uero card. Columne usus fuit. Quasdam uero emendationes secundis curis sumpsimus ex codice Greco uat. 1341, quem P. Cacciarius in nouissima Romana editione adhibuit. Neque moueat, si non reperitur in collectione Chalcedonensi; quippe hec collectio, ut in prefatione ostendimus, uiuente ualentiniano, id est antequam hec epistola scriberetur, concinnata fuit. Hac epistola cum preclaro encomio usus est S. Ephremius Antiochenus apud Photium cod. 228.

2 Ut tempus constituatur, quod a nonnullis uocatur in dubium, epistole scribende occasio commemoranda est. Leo Augustus an. 457, ad retundendam Eutychianorum audaciam, qui, aduersus Chalcedonensem definitionem turbas et dubitationes excitantes, totam Aegyptum commouerant, nouumque examen ac nouum iudicium petebant, encyclicis litteris ad omnes metropolitanos ac presertim ad S. Leonem directis postulauit inter cetera, ut quisque coacta sue cuiusque prouincie synodo, quid de Chalcedonensi concilio sentirent, epistolis exponerent. S. Pontifex statim, id est kal. Decembris eiusdem anni rescripsit epistola 156, et simul pleniores litteras c. 6 promisit his uerbis: Ac ne huius epistole pagina in nimiam longitudinem tenderetur, aliis litteris, que assertioni catholice fidei congruunt, comprehendi, ut licet ea, que a sede apostolica sunt predicata sufficerent, insidias tamen hereticorum etiam hec que sunt adiecta reserarent. Huic promissioni satisfecisse epistola sequenti ex initio eiusdem manifestum est. Tillemontius not. 70 in Leonem in eam sententiam inclinat, hanc epistolam datam fuisse uel iisdem kal. Decembris an. 457, quibus data fuit epistola 156, uel paulo post: inuerisimile enim ipsi uidetur, pontificem in octo menses et amplius distulisse litteras, quas in recitato testimonio iam paratas indicauit. Hinc chronicam notationem huic epistole subiectam reiiciendam putat: idque ex eo confirmat, quod ea notatio chronica in plerisque mss. desideretur. Cum porro ad hanc epistolam referenda existimet, que Leo scripsit epist. 157, ad Anatolium, c. 1: Ego sane, quantum potui, piissimum principem precatus sum, ut . . . . . hereticorum assertiones in magna uergere ignorantie cecitate cognosceret; hanc, una cum epistola 156, kal. Decembris traditam fuisse probabilius affirmat. At nec una cum epistola 156, nec paulo post hanc epistolam datam fuisse palam faciunt uerba: Promisisse me MEMINI; que promissum iamdiu ante factum manifestant. uerbum autem preteriti temporis comprehendi, quod in testimonio epist. 156 has litteras iam paratas et scriptas indicare uidetur, nichil moueat, quominus hoc promissum tamdiu dilatum credatur. Leoni enim familiare fuisse preteritum tempus usurpare de re, uti credebatur, mox futura, licet postea in longius tempus differretur, aliis exemplis alibi demonstrauimus. Illa etiam uerba huius epistole cap. 1, fideli occasione persoluo, aliquam occasionem innuunt, que post promissionem factam kal. Decembris occurrit. Porro prima post eas kalendas occasio incidit in diem 21 Martii anni 458, cum per Philoxenum agentem in rebus misit epistolas 160, 161 et 162. Poterat his hanc quoque epistolam annectere. Cum uero per eumdem Philoxenum imperator petiisset, ut S. Leo aliquos de suis fratribus optime instructos dirigeret, quos quidem dirigendos pollicetur ep. 162, c. 3, in hoc tempus harum litterarum transmissionem differendam censuit: et Domitianus ac Geminianus legati, sunt ea fidelis occasio cuius initio epistole meminit. Cum uero hi legati discesserint cum precedentibus litteris signatis die XuI kal. Septembris; hanc eamdem diem ex Leonis more huic quoque epistole iure affixam agnoscimus. Hinc ex duobus diebus XIII uel XuI kal. Septembris, quorum alterum habent duo codices Trecopith. et Oxon. Quesnelli ac editiones Iosie Simleri, Surii, etc., alterum uero codex Theodoricianus eiusdem Quesnelli et noster prestantissimus Ratisponensis; hunc postremum cum antecedentibus litteris concinnentem pretulimus: facile autem fuit librariorum lapsu notam uI, disiunctis lateribus conuertere in III, et scribere XIII pro XuI kal. Septemb. Neque moueat plerosque codices et collectiones omni chronica notatione carere: alie enim insignes epistole in omnibus mss. notam chronicam desiderant; quam si in aliquo codice inueniremus, non idcirco expungendam quispiam crederet, nisi forte historie repugnaret. In presenti autem epistola preter fidem aliquot codicum diuerse originis, inter quos presertim Ratisponensis maximam fidem facit, non solum nichil repugnat, sed omnia potius ex antea dictis concordant.

3. De testimoniis huic epistole subiectis aliquid hic tandem premonendum est. S. Leo hec post pseudosynodum Ephesinam primum collegerat, ac in Orientem per legatos miserat, ut doctrinam sue epistole 28, ad Flauianum, Latinorum ac Grecorum Patrum doctrine coherentem ostenderet. Que autem tunc misit testimonia, licet a Leone scripta fuerint Latine, Greca tamen eorum uersio tantum superest, que in editionibus Conciliorum subiecta legitur epistole ad Flauianum Chalcedonensis concilii act. 2, de quo plura diximus in fine admonitionis ad epist. 28. Eadem uero testimonia rursus huic epistole subiecit, eaque Latine scripta inueniuntur tum in editis, tum in codicibus Leonis post eamdem epistolam ad Leonem Augustum; ac preterea hec separatim inueniuntur inserta in antiquissimis collectionibus 3 et 5, nec non in ms. Capituli ueronensis 58. In his autem testimoniis aliquot sunt que in editionibus Conciliorum nequaquam leguntur actione 2. Id autem ex eo proficisci credimus, quod S. pontifex ad Leonem Augustum scripturus, maiori diligentia usus, noua testimonia quesiuit et adiecit. Porro animaduertendum maxime est, ex Latinis Patribus tres tantum allegari, Hilarium, Ambrosium, et Augustinum; eorumque testimonia ex ipsis Latinis fontibus sumpta fuisse. Plura sunt testimonia Patrum Grecorum, eaque ex illis uersionibus deriuata fuerunt, que Leonis etate prodierant. Sic testimonium Athanasii manifeste est ex ea interpretatione epistole ad Epictetum, qua eadem epistola integra profertur in collectione 5, cap. 52, et in mss. collect. 12. Testimonia Theophili ex duabus epistolis paschalibus uersionem Hieronymi palam exhibent: testimonium Cyrilli ex epistola ad Nestorium iisdem uerbis describitur in laudata collect. 5, cap. 56, et inter Leonis epistolas in collect. 12.



EPISTOLA [a 1Kb] CLXu. [b 1Kb] AD LEONEM AUGUSTUM.



SYNOPSIS.
[c 1Kb]

I. Promissa prius scripta aduersus Eutychianum dogma se mittere indicat.---II. Nestorii et Eutychetis dogmata exponuntur, quorum hic Apollinarem, ualentinum et Manicheum emulatus est.---III. Niceno Symbolo omnia hec heresum monstra confodi.---Iu. Reconciliationem hominum ex incarnatione pendere, sine qua nec mediatoris nec redemptoris offiium Christus implet.---u. Solo Christi sacrificio uel reconciliatum Deo fuisse mundum, uel iustificatos peccatores.---uI. Utriusque in Christo nature proprietates ex diuersis eius actionibus manifestari.---uII. ueritatem carnis in Christo ex ueritate mortis, sepulture et resurrectionis comprobari.---uIII. Christi exaltationem nisi in uera hominis natura perfici non potuisse.--- IX. Sub specie Deitatis honorande magna eam iniuria affici, cum sub mendacio phantasmatis latuisse asseritur. ---X. Ex SS. Patrum traditione catholicam fidem inconcusse firmari, quam tueri imperatore in primis dignum.---XI. Testimonia SS. Patrum tam Grecorum quam Latinorum pro asserenda ueritate carnis in Christo.
[1Kb]


1353 [d 9Kb] LEO episcopus LEONI Augusto.



CAP. I.

[e 1Kb] Promisisse me memini, uenerabilis imperator, in causa fidei, de qua clementiam tuam noui pie esse sollicitam, [f 1Kb] pleniorem humilitatis mee dirigendum esse sermonem: quem nunc, auxiliante Domino, fideli occasione persoluo, ut [g 1Kb] sancto pietatis tue studio utilis, quantum arbitror, deesse non possit instructio. Quamuis enim sciam clementiam tuam humanis [h 1Kb] institutionibus non egere, et sincerissimam de abundantia Spiritus sancti hausisse doctrinam, officii tamen mei est et patefacere quod intelligis, et predicare quod credis: ut ignis ille, quem Dominus ueniens misit in terram ,  motu crebre meditationis 1355 agitatus, sic [i 1Kb] concalescat ut ferueat, et sic inflammetur ut luceat. [i 1Kb] Magnas enim caligines Eutychiana heresis Orientis partibus inferre molita est, et ab illa luce que, sicut Euangelium loquitur, lucet in tenebris, et tenebre eam non comprehenderunt , imperitorum oculos tentauit auertere. Cumque ipsa in suam reciderit cecitatem, [k 1Kb] nunc in discipulis recrudescit, quod in auctore defecit.



CAP. II.

Non longo namque temporis interuallo catholica fides, que est singularis et uera, cuique nichil addi, [l 1Kb] nichil minui potest, a duobus est hostibus appetita: quorum prior Nestorius, Eutyches secundus emersit, qui Ecclesie Dei duas hereses [m 1Kb] sibimet  contrarias inferre uoluerunt: ut uterque a predicatoribus ueritatis merito damnaretur, quia insanum nimis et sacrilegum fuit quod uaria falsitate ambo senserunt.

[a 1Kb] Anathematizetur ergo [b 1Kb] Nestorius, qui beatam uirginem Mariam non Dei, sed hominis tantummodo credidit genitricem, ut aliam personam carnis faceret, aliam Deitatis; [c 1Kb] nec unum Christum in 1357 uerbo Dei et carne sentiret, sed separatim atque seiunctim alterum Filium Dei, alterum [d 1Kb] hominis predicaret; cum manente illa [e 1Kb] incommutabili uerbi essentia, que ei cum Patre et cum Spiritu sancto intemporalis atque ceterna est, ita intra uirginea  uiscera uerbum caro sit factum, ut [f 1Kb] per ineffabile sacramentum uno conceptu, unoque partu, secundum ueritatem utriusque nature eadem uirgo et ancilla Domini esset et mater. Quod etiam Elizabeth, sicut Lucas euangelista declarat, intellexit et dixit: Unde hoc mihi, ut ueniat ad me Mater Domini mei ? Eutyches quoque eodem percellatur anathemate, qui per impios ueterum hereticorum uolutatus errores, [g 1Kb] tertium Apollinaris dogma delegit: ut negata humane carnis atque anime ueritate totum Dominum nostrum Iesum Christum unius assereret esse nature, tamquam uerbi Deitas ipsa se in carnem animamque conuerterit; et concipi ac nasci, nutriri et crescere, crucifigi ac mori, sepeliri ac resurgere, et ascendere in celum, et [h 1Kb] in Patris dextera, unde ad  iudicandos uiuos et mortuos ueniet, consedere, diuine tantum [i 1Kb] essentie fuerit, que nichil horum in se sine carnis recipit ueritate: quoniam natura Unigeniti natura est Patris, natura est Spiritus sancti, simulque impassibilis, simul est incommutabilis, 1359 [i 1Kb] sempiterne Trinitatis indiuisa unitas, et consubstantialis equalitas. Unde si ab Apollinaris peruersitate Eutychianus quisque [k 1Kb] desciscit, ne conuincatur  Deitatem passibilem sentire atque mortalem, et tamen uerbi incarnati, id est uerbi et carnis unam [a 1Kb] audet pronuntiare naturam, manifeste in ualentini et Manichei transit insaniam, et mediatorem Dei et hominum, hominem Iesum Christum simulatorie omnia credit egisse, [b 1Kb] nec humanum in ipso corpus, sed phantasticam corporis speciem oculis apparuisse cernentium.



CAP. III.

Que impietatis mendacia quoniam olim fides catholica detestatur, et [c 1Kb] talium assertionum sacrilegia concordibus per totum mundum beatorum Patrum dudum sunt damnata sententiis, non dubium est eam nos fidem predicare atque defendere, quam sancta synodus Nicena [d 2Kb] confirmauit, dicens:

 Credimus in unum Deum Patrem omnipotentem, [e 1Kb] uisibilium et inuisibilium factorem. Et in unum Dominum nostrum Iesum Christum Filium Dei, natum 1361 de Patre unigenitum, hoc est de substantia Patris, Deum de Deo, lumen de lumine, Deum uerum de Deo uero, natum, non factum, unius substantie cum Patre  per quem omnia facta sunt, siue que in celo, siue que in terra. Qui propter nos et [f 1Kb] nostram salutem descendit, incarnatus est, et homo factus, passus est, et resurrexit tertia die. Ascendit [g 1Kb] in celos, uenturus iudicare uiuos et mortuos. Et in Spiritum sanctum.

In qua professione hoc euidentissime continetur quod etiam nos de Domini incarnatione confitemur et credimus, qui ad salutem humani generis reformandam,  ueram carnem nostre fragilitatis non de celo secum detulit, sed [a 1Kb] in utero uirginis matris assumpsit.



CAP. Iu.

Quicumque ergo illi sunt ita obcecati, et a lumine ueritatis alieni, ut uerbo Dei a tempore incarnationis, [b 1Kb] humane carnis denegent ueritatem, ostendant in quo sibi Christianum nomen usurpent, et cum Euangelio ueritatis qua ratione concordent, [c 1Kb] si beate uirginis partu aut caro sine Deitate, aut Deitas est orta sine carne. Sicut enim negari non potest, euangelista dicente, quod uerbum caro 1363 factum est, et habitauit in nobis ; ita negari non potest, beato Paulo apostolo predicante, quod Deus erat in Christo mundum reconcilians sibi . Que autem reconciliatio esse [d 1Kb] posset, qua humano generi repropitiaretur Deus, [e 1Kb] nisi omnium causam mediator Dei hominumque susciperet?  Qua uero ratione ueritatem mediatoris impleret, nisi qui in forma Dei equalis est Patri, in forma serui particeps esset et nostri: ut mortis uinculum, unius preuaricatione contractum, [f 1Kb] unius morte, qui solus morti nichil debuit, solueretur. [g 1Kb] Effusio enim pro iniustis sanguinis Christi tam fuit diues ad pretium, ut si uniuersitas captiuorum in redemptorem suum crederet, nullum diaboli uincula retinerent: quoniam, sicut Apostolus ait, Ubi abundauit peccatum, superabundauit et gratia . Et cum sub peccati preiudicio nati potestatem acceperint ad iustitiam renascendi, ualidius factum est donum libertatis, quam debitum seruitutis.



CAP. u.

Quam itaque sibi in huius sacramenti presidio spem relinquunt qui in Saluatore nostro  negant humani corporis ueritatem? Dicant quo sacrificio reconciliati; dicant quo sanguine sint [h 1Kb] redempti? Quis est, ut ait Apostolus, qui tradidit semetipsum pro nobis oblationem et hostiam Deo in odorem suauitatis ? Aut quod umquam sacrificium 1365 [i 1Kb] sacratius fuit, quam quod uerus et eternus Pontifex [i 1Kb] altari crucis per immolationem sue carnis imposuit? [k 1Kb] Quamuis enim multorum sanctorum in  conspectu Domini pretiosa mors fuerit , nullius tamen insontis occisio redemptio fuit mundi. Acceperunt iusti, non dederunt coronas, et de fortitudine fidelium exempla nata sunt patientie, non dona iustitie. [a 1Kb] Singulares quippe in singulis mortes fuerunt, nec alterius quisquam debitum suo fine persoluit: cum inter filios hominum unus solus Dominus noster iehsu Christus, qui uere erat Agnus immaculatus, [b 1Kb] exstiterit, in quo omnes crucifixi, omnes mortui, omnes sepulti, omnes [c 1Kb] sunt etiam suscitati. De quibus ipse dicebat: Cum exaltatus fuero a terra, omnia traham [d 1Kb] ad me . Fides etenim uera iustificans impios, et creans iustos, ad humanitatis sue tracta participem, in illo acquirit salutem, in quo solo homo se inuenit innocentem:  liberum habens per gratiam Dei de eius potentia gloriari, qui contra hostem humani generis [e 1Kb] in carnis nostre humilitate congressus, his uictoriam suam tribuit, in quorum corpore triumphauit.



CAP. uI.

Licet ergo in uno Domino [f 1Kb] Iesu Christo, uero Dei atque hominis filio, uerbi et carnis una persona sit, que inseparabiliter atque indiuise communes habeat actiones, intelligende tamen sunt ipsorum operum qualitates, et 1367 [g 1Kb] sincere fidei contemplatione cernendum est, ad que prouehatur humilitas carnis, et ad que inclinetur altitudo Deitatis: quid sit quod caro sine uerbo non agit, et quid sit quod uerbum sine carne non efficit. Sine  uerbi enim potentia nec conciperet uirgo nec pareret, et sine ueritate carnis obuoluta pannis infantia non iaceret. Sine uerbi potentia non adorarent magi puerum, stella indice declaratum; et sine ueritate carnis non iuberetur in Aegyptum transferri puer, et ab Herodis persecutione subduci. Sine uerbi potentia non [h 1Kb] diceret uox Patris missa de celo: Hic est Filius meus dilectus in quo mihi [i 1Kb] bene complacui , et sine ueritate carnis non protestaretur Ioannes: Ecce Agnus Dei, ecce qui tollit [i 1Kb] peccata mundi . Sine uerbi potentia non fieret redintegratio debilium et uiuificatio mortuorum, et sine ueritate carnis nec cibus ieiuno, nec somnus esset necessarius fatigato. Postremo sine uerbi potentia non se Dominus Patri profiteretur  equalem, et sine ueritate carnis non idem diceret Patrem se esse maiorem : cum catholica fides utrumque suscipiat, utrumque defendat, que secundum confessionem beati apostoli Petri, unum Christum Dei uiui Filium , et hominem credit, et uerbum. Quamuis itaque ab illo initio, quo in utero uirginis uerbum caro 1369 factum est , nichil umquam inter utramque formam diuisionis exstiterit, et per omnia incrementa corporea unius persone fuerint totius temporis actiones; [a 1Kb] ea ipsa tamen que inseparabiliter facta sunt, nulla permixtione confundimus, sed quid [b 1Kb] cuius forme sit ex operum qualitate sentimus [c 1Kb] .



CAP. uII.


Dicant ergo [d 1Kb] isti hypocrite, qui cecis mentibus lumen nolunt recipere ueritatis, in qua forma crucis ligno Dominus maiestatis Christus affixus sit, quid iacuerit in sepulcro, et reuoluto monumenti lapide, que tertio die caro [e 1Kb] resurrexerit, et in quo post resurrectionem suam non credentes quosdam discipulos arguebat, et hesitationem cunctantium confutabat, cum diceret: Palpate et uidete, quia spiritus carnem et ossa non habet, sicut me uidetis habere : et apostolo Thome: Infer manum tuam in latus meum, et uide manus meas et pedes [f 1Kb] , et noli esse incredulus, sed fidelis ? Qua utique manifestatione corporis sui iam hereticorum mendacia destruebat: ut uniuersa Ecclesia, Christi imbuenda doctrinis, hoc sibi non dubitaret  credendum, quod apostoli susceperant predicandum. [g 1Kb] At si in tanta luce ueritatis tenebras 1371 suas heretica obduratio non relinquit, ostendant, unde sibi spem uite polliceantur eterne, ad quam nisi per mediatorem Dei et hominum, hominem Iesum Christum, non potest perueniri. Sicut enim ait beatus Petrus apostolus, Non est aliud nomen datum hominibus sub celo, in quo oporteat nos saluos fieri ; nec est redempito captiuitatis humane, nisi in sanguine eius, qui dedit semetipsum redemptionem pro omnibus , et qui, sicut predicat beatus apostolus Paulus, cum in forma Dei esset, non rapinam arbitratus est esse se equalem Deo, sed semetipsum  exinaniuit formam serui accipiens, [a 1Kb] in similitudinem hominum factus et habitu inuentus ut homo. Humiliauit semetipsum, factus obediens, usque ad mortem, mortem autem crucis. Propter quod et Deus exaltauit illum, et donauit illi nomen quod est super omne nomen: ut in nomine Iesu omne genu flectatur, celestium, terrestrium et infernorum, et omnis lingua confiteatur [b 1Kb] quia Dominus iehsu Christus in gloria est Dei Patris .



CAP. uIII.

Cum ergo unus sit Dominus iehsu Christus, et uere Deitatis uereque humanitatis in ipso una prorsus eademque persona sit, exaltationem tamen, qua illum, sicut doctor gentium dicit, exaltauit Deus, et donauit illi nomen quod super omne  nomen excellit, [c 1Kb] ad eam intelligimus pertinere formam, que ditanda erat [d 1Kb] tante glorificationis augmento. In forma quippe Dei equalis erat Filius Patri, et inter genitorem atque unigenitum nulla in essentia erat discretio, nulla in maiestate diuersitas, nec per incarnationis mysterium aliquid decesserat uerbo, quod [e 1Kb] ei 1373 Patris munere redderetur. Forma autem serui, per quam impassibilis Deitas sacramentum magne pietatis impleuit, humana humilitas est, que in gloriam diuine potestatis euecta, est [f 1Kb] in tantam unitatem ab ipso conceptu uirginis Deitate et humanitate conserta, ut nec sine homine diuina, nec sine Deo agerentur humana. Propter quod sicut Dominus maiestatis dicitur crucifixus, ita qui ex sempiternitate  equalis est Deo, dicitur exaltatus: quia inseparabiliter, manente unitate persone, unus atque idem est et totus hominis filius propter carnem, et totus Dei Filius propter unam cum Patre Deitatem. Quidquid [g 1Kb] ergo in tempore accepit Christus, secundum hominem accepit, cui que non habuit [h 1Kb] conferrentur. Nam secundum potentiam Deitatis indifferenter omnia que habet Pater, etiam Filius habet, et que in forma serui a Patre accepit, eadem in forma Dei etiam ipse donauit. Secundum formam enim Dei, ipse et Pater unum sunt ; secundum formam autem serui, Non uenit facere uoluntatem suam, sed uoluntatem eius qui misit eum . Secundum formam Dei, Sicut Pater habet uitam in semetipso, sic dedit et Filio uitam habere in semetipso ; secundum formam serui, Tristis est anima [i 1Kb] eius usque ad mortem . Et idem ipse est, sicut Apostolus predicat, et diues, et pauper. Diues,  quia euangelista 1375 dicente: In principio erat uerbum, et uerbum erat apud Deum, et Deus erat uerbum, hoc erat in principio apud Deum: omnia per ipsum facta sunt, et sine ipso factum est nichil . Pauper uero, quia propter nos uerbum caro factum est, et habitauit in nobis . Que autem est eius exinanitio, queue paupertas, nisi forme seruilis acceptio? per quam uerbi maiestate uelata, dispensatio humane redemptionis impleta est.



CAP. IX.

Nam quia captiuitatis nostre resolui originalia [a 1Kb] uincula non poterant, nisi existeret homo nostri generis nostreque [b 1Kb] nature, quem peccati preiudicia non tenerent, et qui immaculato sanguine suo chirographum lethale dilueret, sicut ab initio erat  diuinitus preordinatum, ita est in plenitudine prefiniti temporis factum: ut multis modis significata promissio in diu exspectatum ueniret effectum, nec posset esse ambiguum quod continuis testificationibus [c 1Kb] semper fuerat nuntiatum. In magno autem sacrilegio [d 1Kb] se uersari hereticorum manifestat inpietas, cum sub specie Dietatis honorande, humane carnis in Christo denegant ueritatem; et religiose existimant credi, si dicatur in Saluatore nostro uerum non esse quod saluat, cum ita secundum promissionem omnia secula [e 1Kb] percurrentem, mundus sit Deo reconciliatus in Christo, ut nisi uerbum dignaretur caro fieri, nulla posset caro saluari. Omne enim sacramentum fidei Christiane magno 1377 [f 2Kb]  decoloratur obscuro, si lux ueritatis sub mendacio putatur latuisse phantasmatis. [g 1Kb] Non ergo quisquam sibi erubescendum existimet Christianus de nostri in Christo corporis ueritate: quia omnes apostoli apostolorumque [h 1Kb] discipuli, et preclari Ecclesiarum quique doctores, qui ad martyrii coronam uel ad confessionis meruerunt gloriam peruenire, in huius fidei lumine splenduerunt, consonis ubique sententiis intonantes, quod in Domino Iesu Christo Deitatis et carnis una sit confitenda persona. Qua autem rationis similitudine, qua diuinorum uoluminum portione, heretica impietas se  existimat adiuuari, que ueritatem negat corporis Christi, cum hanc non lex testificari, non prophetia precinere, non Euangelia docere, non ipse destiterit Christus ostendere? Querant per omnem seriem Scripturarum, quo tenebras suas fugiant, non quo uerum lumen obscurent, et per omnia secula ita ueritatem inuenient coruscantem, ut magnum hoc et mirabile sacramentum ab initio uideant creditum, quod est in fine completum. De quo cum sanctarum litterarum nulla pars sileat, sufficit quedam 1379 [a 1Kb] consona ueritatis signa posuisse, quibus diligentia fidei [b 1Kb] in splendidissimam latitudinem dirigatur, et sincera intelligentie luce perspiciat, quod in Filio Dei, qui se incessabiliter filium hominis et hominem profitetur, non sit Christianis erubescendum, sed constantissime gloriandum.



CAP. X.


Ut autem pietas tua cum uenerabilium Patrum predicationibus nos concordare cognoscat, aliquantas eorum sententias huic credidi subiiciendas esse sermoni. Quibus [c 1Kb] si dignaueris recensitis, non aliud nos predicare reperies, quam quod sancti Patres nostri toto orbe docuerunt; nec quemquam ab illis, nisi solos impios hereticos, discrepare. His igitur, gloriosissime et uenerabilis imperator, quanta potui breuitate perstrictis, cum inspirata tibi diuinitus fide etiam nostram predicationem [d 1Kb] unitam esse cognosces, nec in aliquo nos ab euangelica apostolicaque doctrina, uel a catholice professionis symbolo discrepare, quoniam, sicut docet beatus apostolus [e 1Kb] Paulus, Magnum est pietatis sacramentum, quod manifestatum est in carne, iustificatum est in  spiritu, apparuit angelis, predicatum est [f 1Kb] in gentibus, creditum est in mundo, assumptum est in gloria . Quid igitur tue utilius [g 1Kb] est saluti? quid tue congruentius 1381 potestati? quam ut paci Ecclesiarum Domini [h 1Kb] tua constitutione prospicias, et in omnibus tibi subditis Dei dona defendas,  neque ulla ratione patiaris per inuidiam diaboli ministros ipsius in cuiusquam seuire perniciem: ut qui in hoc seculo [a 1Kb] temporali emines regno, in eternum merearis regnare cum Christo. [b 1Kb] Data decimo sexto kalendas Septembris, Leone et Maioriano Augustis coss.



1354 .

, , .


, , , , . , , . , 1356  . , , , , , , .

, , ,  , , . , .  , , , , ,  , , , .

, , , , , , 1358 , , , , , ,  , , , , , , [1 4Kb] .  , , , [2 8Kb] , , , , . , ,  , , , , , , , . , . [3 1Kb] , ,  . , , 1360 , , , , , , , , , , , , , , ,  , , ,

 , , . 1362 , , , , , , . , ,  , , . , , , , , , , , . .--- ,  , , , , .

, tgr , , , , , , , , [1 9Kb] . , , 1364 , , , . ,  , , , , , ,  , , , , , , . ,  , . , , , ,   [1 4Kb] 1366 , , , , . , , , , [F. ] , , , , ,  . , . , , , , , , , .

, , , , , , 1368 , , , , , ,  . , , . , , , , . , , , , , , . , ,  , , , . , , , , , , , , . , 1370 , , , , , , .

 , , , , agr , , , » , , , « » , , , , .« , ,  , . 1372 , , , , . , , , .  , , , , , . , , . , , , , , , , .

, , , , ,  , , .  , .

, , , , , , , 1374 , , , , , , ,  , , , . , , ,  , , . , , . , , . , , , ,  . , ,  , .  , , , 1376 , egr, , , , , . , , , [1 22Kb] , .

, , , , ,  , , , . , , , , 1378 , , .  ,  , . , , , , , ,  [1 25Kb] , [2 6Kb] , , . , , , , , , , , , , [3 46Kb] , . , [4 6Kb] , , 1380 , , [5 20Kb] , , , .

 , . [6 1Kb] , , , , . , , , , [7 10Kb] , ,  , , , , , , , , .

,  ,1382 , , , , . [1 1Kb] , , , .





[c 5Kb] Sequuntur dehinc TESTIMONIA excerpta pro re supra scripta de libris catholicorum Patrum a LEONE papa collecta, [d 1Kb] LEONIQUE imperatori directa. 


1383 [e 1Kb] Sancti HILARII Pictauiensis episcopi et confessoris, in libro secundo de Fide inter cetera .

CAP. III. Unum igitur hoc [f 1Kb] est immobile fundamentum, una hec felix fidei petra, Petri ore confessa:  Tu es, inquit, Christus Filius Dei uiui ; tanta in se argumenta sustinens ueritatis, quante peruersitatum questiones et infidelitatis calumnie [g 1Kb] mouebuntur. 1384 Iam in ceteris dispensatio [h 1Kb] uoluntatis paterne est: uirgo, partus, et  corpus, postque crux, mors, inferi, salus nostra est. [a 1Kb] Humani enim generis causa Dei Filius natus ex uirgine [b 1Kb] et Spiritu sancto, ipso sibi in hac operatione famulante, et sua, Dei uidelicet, inumbrante uirtute, corporis sibi initia conseuit, et exordia carnis instituit: ut homo factus ex uirgine, naturam in se carnis acciperet, perque huius [c 1Kb] admixtionis societatem sanctificatum in eo uniuersi generis humani corpus existeret: [d 1Kb] ut quemadmodum omnes in se per id quod corporeum se esse uoluit conderentur, ita rursum in omnes ipse, per id quod eius est inuisibile referretur. Dei igitur imago inuisibilis pudorem humani exordii non recusauit, et per conceptionem, partum, uagitum et cunas, omnes nature nostre contumelias 1385 [e 1Kb] transcurrit. Quid tandem dignum a  nobis tante dignationis affectui rependetur? Inenarrabilis a Deo originis unus unigenitus Deus, in corpusculi humani formam sancte uirginis utero insertus, accrescit. Qui omnia continet, et intra quem, et per quem cuncta sunt, humani partus lege profertur; et ad cuius uocem archangeli atque angeli tremunt, celum [f 1Kb] et terra, et omnia huius mundi resoluentur elementa, uagitus infantie auditur. Qui inuisibilis et incomprehensibilis est, [g 1Kb] nunc uisu, sensu, tactuque mortalium cunis est obuolutus. Hec si quis indigna Deo recolit, tanto se maioris beneficii obnoxium confitebitur, quanto minus hec Dei conuenerint maiestati. Non ille eguit homo effici, per quem homo factus est; sed nos eguimus ut Deus caro fieret et habitaret in nobis, id est, assumptione carnis unius  [h 1Kb] interna uniuerse carnis incoleret. Humilitas eius nostra nobilitas est; contumelia eius noster honor est. Quod ille Deus in carne consistens, hoc nos uicissim [i 1Kb] in Deum ex carne renouati.


Item eiusdem in libro nono, inter cetera .

Nescit plane, uitam suam nescit, qui Christum Iesum ut uerum Deum, ita et uerum hominem ignorat;  et eiusdem periculi res est, Csend hristum Iesum uel spiritum Deum, uel carnem nostri corporis denegare. Omnis ergo, [i 1Kb] inquit, qui confitebitur me coram hominibus, confitebor et ego eum coram Patre meo qui est in celis. Qui autem negauerit me coram hominibus, negabo et ego eum coram Patre meo qui est in celis . Hec uerbum caro factum loquebatur, et homo iehsu Christus Dominus maiestatis docebat: mediator ipse in se ad salutem Ecclesie constitutus, et ipso illo inter Deum et homines mediatoris sacramento utrumque unus existens, dum ipse ex unitis in idipsum naturis, nature utriusque res eadem est: [k 1Kb] ita tamen ut neutro careret in utroque: ne forte Deus esse homo nascendo 1386 desineret, et homo rursus Deus manendo non esset. Hec itaque  humane beatitudinis fides uera est, Deum et hominem predicare, uerbum et carnem confiteri; neque Deum nescire [l 1Kb] quod homo sit; neque carnem ignorare quod uerbum sit.


Item eiusdem in eodem libro inter cetera .

Natus igitur unigenitus Deus ex uirgine homo, et secundum plenitudinem temporum in semetipso prouecturus in Deum hominem, hunc per omnia euangelici sermonis modum tenuit, ut se Filium Dei credi doceret, et hominis filium predicari admoneret, [m 1Kb] locutus et gerens homo uniuersa que Dei sunt, loquens deinde et gerens Deus uniuersa que hominis sunt: ita tamen ut in ipso illo utriusque generis sermone numquam nisi cum significatione et hominis locutus  et Dei sit.


Item alio loco in eodem libro, inter cetera .

Hinc itaque fallendi simplices atque ignorantes hereticis occasio est, ut que ab eo secundum hominem dicta sunt, dicta esse secundum nature diuine infirmitatem mentiantur; et quia unus atque idem est loquens, omnia que [n 1Kb] loquebatur de se ipso, omnia  eum locutum esse contendant. Nec sane negamus totum illum qui eius manet nature sue esse sermonem. Sed si iehsu Christus et homo et Deus [a 1Kb] est, et neque cum homo, tum primum Deus, neque cum homo, tum non etiam et Deus, neque post hominem, in Deo non totus homo, totus Deus, unum atque idem necesse est dictorum eius sacramentum esse, quod generis. Et cum in eo secundum tempus discernis hominem a Deo, Dei tum atque hominis discerne sermonem. Et cum Deum atque hominem in tempore confiteberis, Dei atque hominis in tempore dicta diiudica. Cum uero ex homine et Deo, rursum totius hominis, totius iam 1387 Dei tempus intelligis. Si quid [b 1Kb] illud ad demonstrationem eius temporis dictum est, tempori coaptato, que dicta sunt, ut cum  aliud sit ante hominem Deus, aliud sit homo et Deus, aliud sit post hominem et Deum totus homo, et totus Deus: non confundas temporibus et generibus dispensationis sacramentum, cum pro qualitate generum ac naturarum alium ei in sacramento hominis necesse est sermonem fuisse non nato, alium adhuc morituro, alium iam eterno. Nostri igitur causa hec omnia iehsu Christus [c 1Kb] manens, et corporis nostri homo natus, secundum consuetudinem nature nostre locutus est; non tamen omittens nature sue esse quod Deus est. Nam tametsi in partu, et passione, et morte nature nostre res peregerit, res tamen ipsas omnes uirtute nature sue gessit; et reliqua.


Item alio loco in eodem libro, inter cetera .

 uidesne ita Deum et hominem predicari, ut mors homini, Deo uero carnis excitatio deputetur? [d 1Kb]  Naturam Dei in uirtute resurrectionis intellige, dispensationem hominis in morte cognosce. Et cum sint utraque suis gesta naturis, unum tamen Christum Iesum eum memento esse qui utrumque est.


1388 Item post pauca .

Hec igitur demonstranda a me paucis fuerunt, ut utriusque nature [f 1Kb] formam tractari in Domino Iesu Christo meminissemus: [g 1Kb] quia qui erat in forma Dei, formam serui accepit.


S. ATHANASII Alexandrine Ecclesie episcopi et confessoris ad EPICTETUM Corinthiorum episcopum.

CAP. Iu.  Quomodo autem uel dubitare ausi sunt, qui dicuntur Christiani, si Dominus, qui ex Maria [h 1Kb] processit, Filius quidem substantia et natura Dei est, quod autem secundum carnem, ex semine Dauid est et carne sancte Marie?


S. AMBROSII episcopi Ecclesie Mediolanensis et confessoris, ex [i 1Kb] libris quos misit ad imperatorem GRATIANUM. In libro secundo de Fide, inter cetera
.

CAP. u. Unde [i 1Kb] illud quod lectum est, Dominum maiestatis crucifixum esse, non quasi in maiestate sua crucifixum putemus; sed quia idem Deus, idem homo, per Diuinitatem Deus, per susceptionem carnis homo, Christus iehsu Dominus maiestatis dicitur crucifixus, quia consors utriusque nature, id  est humane atque diuine, in natura hominis subiit passionem; ut indiscrete et Dominus maiestatis dicatur esse qui passus est, et filius hominis, sicut scriptum est, qui descendit de celo .


1389 Item alio loco in eodem libro, inter cetera .


Sileant igitur [a 1Kb] inanes de sermonibus questiones, quia regnum Dei, sicut scriptum est, non in persuasione uerbi est, sed in ostensione uirtutis . Seruemus distinctionem Diuinitatis et carnis. Unus in utroque loquitur Dei Filius, quia in eodem utraque natura est. Et si idem loquitur, non uno semper loquitur modo. Intende [b 1Kb] in eo nunc gloriam Dei, nunc hominis passiones. Quasi Deus loquitur, que sunt diuina, quia uerbum est: quasi homo dicit, que sunt humana, quia [c 1Kb] in ea substantia loquebatur.


Item eiusdem in libro de Incarnatione Domini [d 1Kb] contra Apollinaristas .

 Sed dum hos redarguimus, emergunt alii qui carnem Domini dicant et Diuinitatem unius [e 1Kb] esse nature. Que tantum sacrilegium inferna uomuerunt? Iam tolerabiliores sunt Ariani, quorum per istos perfidie robur adolescit, [f 1Kb] ut maiore contentione asserant Patrem, et Filium, et Spiritum sanctum, unius non esse substantie, quia isti Diuinitatem Domini et carnem substantie unius dicere tentauerunt.


Item infra .

Et hi mihi frequenter Niceni concilii [g 1Kb] tractatum se tenere commemorant. Sed in illo tractatu Patres nostri non carnem, sed Dei uerbum unius substantie cum Patre esse dixerunt. Et uerbum quidem ex paterna processisse substantia, carnem autem ex  uirgine esse confessi sunt. Quomodo igitur Niceni concilii nomen obtenditur, et noua inducuntur que numquam nostri sensere maiores? Et reliqua.


1390 Item eiusdem [h 1Kb] ad SABINUM episcopum inter cetera .

Unde pulchre Apostolus eiusdem uerbi repetitione  usus est, dicens de Domino Iesu Christo: [i 1Kb] Cum in forma Dei esset, non rapinam arbitratus est esse se equalem Deo; sed semetipsum exinaniuit, formam serui accipiens. Quid est in forma Dei, nisi in plenitudine Deitatis, in illa perfectionis diuine expressione? Ergo cum esset [i 1Kb] in plenitudine Diuinitatis, exinaniuit se , et accepit plenitudinem nature et perfectionis humane. Sicut Deo nichil deerat, ita nec hominis consummationi, ut esset perfectus in utraque forma. Unde et Dauid dicit: Speciosus forma pre filiis hominum . Concluditur Apollinarista, nec quo se uertat habet, suis clauditur retibus. Ipse enim [k 1Kb] dixit, formam serui accepit, non seruus locutus est. Iterum ergo interrogo: Quid est in forma Dei? Respondit, in natura Dei. Sunt enim, ait Apostolus,  qui non sunt natura dii . Quero quid sit, formam serui accipiens? Sine dubio perfectionem nature et conditionis, ut dixi, humane, ut esset in hominum similitudine. Et pulchre non carnis, sed hominum dixit similitudinem, quia in carne eadem est. Sed quia sine peccato erat solus, omnis autem homo in peccato, in specie hominis uidebatur. Unde et propheta ait; Et homo est, et quis cognoscit eum ? Homo secundum carnem, [l 1Kb] sed ultra hominem secundum diuinam operationem. Denique cum leprosum tangeret, homo uidebatur, sed ultra hominem, cum mundaret. Et cum Lazarum mortuum fleret, mortuum quasi homo flebat; sed supra hominem erat, cum mortuum [m 1Kb] uinctis iuberet pedibus exire. Homo uidebatur, cum penderet in cruce; sed supra  hominem, cum reseratis tumulis mortuos suscitaret.


1391 S. AUGUSTINI episcopi [n 1Kb] Hipponiregiensis Ecclesie [o 1Kb] ad DARDANUM, inter cetera .

CAP. uI. Noli itaque dubitare ibi nunc esse hominem Christum, unde uenturus est; memoriterque recole et fideliter tene Christianam confessionem:  quoniam resurrexit a mortuis, ascendit in celum, sedet ad dexteram Patris; nec aliunde quam [a 1Kb] inde uenturus est ad uiuos et mortuos iudicandos; et sic uenturus est, illa angelica uoce testante, quemadmodum est ire uisus in celum , id est in eadem forma carnis atque substantia, cui profecto immortalitatem dedit, naturam non abstulit.


Item in eiusdem [b 1Kb] epistola ad uOLUSIANUM, inter cetera .

Nunc uero ita inter Deum et homines mediator apparuit, ut in unitate persone copulans utramque naturam, et solita sublimaret insolitis, et insolita solitis temperaret.


Item eiusdem in [c 1Kb] Expositione Euangelii secundum Ioannem, inter cetera .

 Quid igitur, heretice? Cum Christus Deus sit et homo, loquitur ut homo, et calumniaris Deo? Ille in se naturam commendat humanam, tu in illo audes deformare diuinam?


Et iterum infra .

Agnoscamus geminam substantiam Christi, diuinam scilicet, qua equalis est Patri; humanam, [d 1Kb] qua maior est Pater. Utrumque autem simul, non duo, sed unus est Christus: ne sit quaternitas, non Trinitas Deus. Sicut enim unus est homo anima rationalis et caro, sic unus est Christus, Deus et homo; ac per hoc Christus est, Deus, anima rationalis et caro. Christum in his omnibus, Christum in singulis confitemur. Quis est ergo, per quem factus est mundus? Christus iehsu, sed in forma Dei. Quis est sub Pontio  Pilato crucifixus? Christus iehsu, sed in forma serui. [e 1Kb] Item de singulis quibus homo constat. Quis non est derelictus in inferno? 1392 Christus iehsu, sed in anima sola. Quis resurrecturus, triduo iacuit in sepulcro? Christus iehsu, sed in carne sola. Dicitur ergo in his singulis Christus. uerum hec omnia non duo, uel tres, sed unus est Christus. Ideo ergo dixit: Si diligeretis me, gauderetis utique quia uado ad Patrem . Quoniam nature humane gratulandum est, eo quod sic assumpta est a uerbo unigenito, ut immortalis constitueretur in celo, atque  ita fieret terra sublimis, ut incorruptibilis puluis sederet ad dexteram Patris.


Item eiusdem ex libro [f 1Kb] Assertionis fidei.

Nostrum namque est credere, illius nosse; ac sic ut ipse Deus uerbum, totum suscipiens quod est hominis, homo sit; et assumptus homo totum accipiendo quod Dei est, aliud quam Deus esse non possit. Non tamen quia incarnatus dicitur et immixtus, imminutio eius est accipienda substantie. Nouit enim Deus sine sui corruptione misceri, et tamen in ueritate misceri. Nouit in se ita suscipere, ut nichil ei crescat augmenti, qui se ipse totum nouit infundere, ut nichil ei accidat detrimenti. Non ergo ad intelligentiam imbecillitatis nostre secundum experimentorum uisibilia documenta facientes coniecturam de  equalibus se inuicem ingredientibus creaturis, putemus Deum hominemque commixtum, et tali confusione carnis et uerbi, quasi aliquod corpus effectum. Absit ita credere, ut conflatili quodammodo genere duas naturas in unam redactas arbitremur esse substantiam. Huiusmodi enim commixtio, partis utriusque corruptio est. Deus enim, qui capax est, non capabilis, penetrans, non penetrabilis, implens, non implebilis, qui ubique simul totus et ubique diffusus est per infusionem potentie sue, misericorditer nature est mixtus humane, non humana natura est mixta diuine.


1393 S. IOANNIS Constantinopolitani episcopi et confessoris in [g 1Kb] homilia de Cruce et Latrone.

CAP. uII. Sed cur cum cruce [h 1Kb] ueniat uideamus.  Scilicet ut hi qui eum crucifixerunt sue sentiant dementie cecitatem; et ideo [i 1Kb] impudentie eorum signum portatur. Ideo propheta ait: Tunc lamentabuntur omnes tribus terre , uidentes accusatorem, et agnoscentes peccatum. Et quid mirum est, si crucem portans adueniet, quando et uulnera corporis ipse demonstrat? Tunc enim, inquit, uidebunt quem [i 1Kb] confixerunt . Et sicut post resurrectionem, Thome uoluit diffidentiam confutare, et illi clauorum loca demonstrauit, et [k 1Kb] lateris uulnera declarauit, et dixit: Mitte manum  tuam, et uide, quoniam spiritus carnem et ossa non habet, sicut me [a 1Kb] uides habere ; sic et tunc ostendet uulnera, crucemque demonstrabit: ut ostendat illum se esse, qui fuerat crucifixus.


Item eiusdem in homilia de Ascensione Domini.

Nam sicut duobus iurgio separatis, unus in medio positus altercantium litem discordiamque dissoluit, ita et Christus [b 1Kb] fecit. Deus nobis iuste irascebatur, et nos contemnebamus iratum, et clementem Dominum declinabamus; et se medium Christus ingessit, et sociauit [c 1Kb] utramque naturam, et nobis quod imminebat supplicium ipse sustinuit.


Item eiusdem in eadem homilia, inter cetera.

 Christus igitur [d 1Kb] nostre nature primitias obtulit Patri, et oblatum donum miratus est Pater, quod et tanta dignitas offerebat, 1394 et quod offerebatur, nulla macula fedabatur. Nam et suis manibus suscepit oblatum, et sue sedis fecit esse participem, et quod plus est, ad partem sue dextere collocauit. Cognoscamus [e 1Kb] quis est ille qui audiuit: Sede ad dexteram meam ; que natura est cui dixit: Esto mee particeps sedis. Illa natura est que audiuit: Terra es et in terram ibis .


Item eiusdem in eadem homilia, inter cetera.

Quo sermone utar, quo uerbo dicam, reperire non possum. Natura fragilis, natura contempta, et omnibus  monstrata deterior, omnia uicit, omnia superauit, [f 1Kb] et omnibus hodierna die meruit excelsior reperiri. Hodie angeli diu uota desiderata receperunt; hodie archangeli, quod multo tempore cupiebant, inspicere  ualuerunt; naturam nostram [g 1Kb] in sede Dominica immortali fulgentem gloria peruiderunt.


[h 1Kb] S. THEOPHILI episcopi Alexandrini, de Epistola paschali, quam per Aegyptum destinauit.

CAP. uIII. Cuius rei testis est ille qui loquitur: Omnes declinauerunt, simul inutiles facti sunt . Et [i 1Kb] prophete Christi auxilium deprecantes: Domine, inclina celos tuos, et descende . Non ut mutaret locum, in quo omnia sunt, sed ut propter salutem nostram carnem humane fragilitatis assumeret, [i 1Kb] Paulo apostolo eadem concinente: Cum esset diues, pauper factus est, ut nos illius paupertate diuites essemus . uenitque [k 1Kb] in terras, et de uirginali utero, quem sanctificauit, egressus homo, interpretationem nominis sui Emmanuel, id est Nobiscum  Deus , dispensatione confirmans, mirum in modum cepit esse quod nos sumus, 1395 et non desiit esse [l 1Kb] quod erat: sic assumens naturam nostram, ut quod erat ipse non perderet. Quamquam enim Ioannes scribat: uerbum caro factum est  [m 1Kb] id est aliis uerbis, homo, tamen non est uersus in carnem, qui numquam Deus esse cessauit. Ad quem et [n 1Kb] sanctus Dauid loquitur: Tu autem idem ipse es . Et Pater de celo contestatur et dicit: Tu es Filius meus dilectus, in quo mihi bene [o 1Kb] complacui : ut et homo factus, nostra confessione permanere dicatur [p 1Kb] quod fuit priusquam homo fieret, Paulo nobiscum eadem predicante: iehsu Christus heri et hodie, [q 1Kb] ipse et in eternum . In eo enim quod ait ipse,  ostendit eum pristinam non mutasse naturam, nec Diuinitatis sue imminuisse diuitias, [r 1Kb] quia propter nos pauper effectus, plenam similitudinem nostre conditionis assumpserat.


Item [a 1Kb] eiusdem in alia Epistola paschali contra Origenem, inter cetera.


Unus Filius Patris, nostrique mediator, nec equalitatem eius amisit, nec a nostro consortio separatus est; inuisibilis Deus, et uisibilis homo, forma serui absconditus [b 1Kb] , et Dominus glorie confessione credentium comprobatus. Neque enim priuauit eum Pater nature sue nomine, postquam pro nobis homo, et pauper effectus est, nec in Iordane fluuio baptizatum altero appellauit uocabulo, sed Filium unigenitum: Tu es Filius meus dilectus, in quo mihi [c 1Kb] bene complacui . Nec similitudo nostra in Diuinitatis est mutata naturam, nec Diuinitas in nostre nature uersa est similitudinem.


S. GREGORII episcopi Nazianzeni in homilia de Epiphania, inter cetera.


CAP. IX. Cum ergo processisset ex uirgine Deus, in ea quam assumpserat humana natura, unum e duobus [d 1Kb] sibi inuicem contrariis 1396 existens, carne et spiritu, aliud in Deum assumitur, aliud Deitatis gratia prestat.


Item infra.

Missus est quidem, sed ut homo. Duplex enim erat in eo natura. Inde denique et laborauit ex itinere, inde et esuriit, et sitiuit, et contristatus est, et fleuit humani corporis lege.


[e 1Kb] S. BASILII episcopi Cappadocis.

CAP. X. Cum ergo quedam in Christo ita uidemus humana, ut nichil a communi mortalium fragilitate  distare uideantur, quedam ita diuina, [f 1Kb] que nulli alii, nisi illi ineffabili nature conueniant Deitatis, heret humani intellectus angustia, et tante admirationis stupore perculsa, quo declinet, quid teneat,  quo se conuertat, ignorat [g 1Kb] . Si hominem putet, deuicto mortis regno cum spoliis redeuntem a mortuis cernit. Propter quod cum [h 1Kb] omni metu et reuerentia contemplandum est, ut in uno eodemque ita utriusque nature ueritas demonstretur, ut neque aliquid indignum et indecens de diuina illa et ineffabili substantia sentiatur, neque rursum que humanitus gesta sunt, falsis illusa imaginibus estimentur.


[i 1Kb] S. CYRILLI episcopi Alexandrini.

CAP. XI. Homo [i 1Kb] nominatus est, cum sit natura Deus, Dei Patris uerbum, quoniam similiter ut nos sanguini communicauit et carni. Sic enim in terris apparuit, non amittens id quod erat, sed assumens humanitatis naturam in sua ratione perfectam.


1397 Item eiusdem in libro, qui dicitur: Scholia de Incarnatione Unigeniti.


Unus igitur est, et ante incarnationem Deus uerus, et qui [k 1Kb] in humanitate mansit id quod erat, et est, et erit. Non discernendum igitur unum Dominum Iesum Christum in hominem seorsum, et seorsum in Deum; sed unum eumdemque Iesum Christum esse dicimus, non ignorantes differentias naturarum, sed eas inconfusas [l 1Kb] inter se seruantes.


Item cuius supra.

[m 1Kb] Intelligitur namque certe tamquam aliud in alio inhabitare, id est, diuinam naturam in humanitate non perpessam commixtionem, aut commutationem, ut esset quod non erat. Quidquid enim in alio habitare dicitur, non ipsum fit tale quale est id in quo  habitat, sed aliud [n 1Kb] in alio magis intelligitur. At uero in uerbi natura et humanitatis, nobis solam differentiam designat diuersitas naturarum. Unus enim ex utraque intelligitur Christus. Ergo [o 1Kb] inconfusione,  ut ante dixi, seruata inhabitasse ait uerbum in nobis. Scit enim unum esse Filium unigenitum, carnem factum et hominem.


Item cuius supra ad Nestorium.

Ait igitur sancta et magna synodus, ipsum, qui est ex Deo Patre natus naturaliter, Filium unigenitum, Deum uerum de Deo uero, lumen de lumine, per quem et cum quo omnia fecerit Pater, hunc descendisse, incarnatum esse, et hominem factum, passum esse, resurrexisse tertia die, et ascendisse rursus in celos. Hec nos sequi uerba debemus; his nos conuenit obtemperare dogmatibus: considerantes quid sit incarnatum 1398 esse, et hominem factum Dei uerbum. Non enim dicimus quod Dei natura conuersa, uel immutata, facta sit caro; nec quod in totum  hominem, qui est ex anima et corpore, transformata sit; sed illud magis, quod carnem animatam anima rationali sibi copulauerit uerbum substantialiter, [a 1Kb] et incomprehensibiliter et ineffabiliter factus sit homo, et nuncupatus sit etiam filius hominis, non nuda tantummodo uoluntate, sed nec assumptione sola persone, sed quod diuerse quidem nature in unum conuenerint, unus tamen ex ambabus Christus et Filius non euacuata aut sublata diuersitate naturarum per coniunctionem, sed quia simul nobis effecerunt unum Dominum, et Christum, et Filium, id est, Diuinitas et humanitas, per arcanam illam ineffabilemque [b 1Kb] copulationem ad unitatem. Itaque is qui ante secula omnia est natus ex Patre, etiam ex muliere carnaliter dicitur procreatus.  Non quia diuina ipsius natura de sacra uirgine sumpsit exordium, nec quod propter seipsam opus habuit secundo nasci post illam natiuitatem, quam habebat ex Patre , sed quia propter nos et propter nostram salutem naturam sibi copulauit humanam, et processit ex muliere, idcirco dicitur natus esse carnaliter. Neque enim [c 1Kb] prius natus est homo communis de  sancta uirgine, et tunc demum habitauit in eo uerbum; sed in ipsa uulua uteroque uirginali, se cum earne coniunxit, et sustinuit generationem carnalem, carnis sue natiuitatem, faciens suam. Sic illum dicimus et passum esse et resurrexisse, non quia Deus uerbum in sua natura passus sit aut plagas, aut clauorum transfixiones, aut alia uulnera [d 1Kb] , sed quia corpus illud, 1399 quod ipsius proprium factum est, passum est, ideo hec omnia pro nobis ipse dicitur passus. Inerat enim in eo corpore quod patiebatur, Deus, qui pati non poterat. Simili modo et mortem ipsius intelligimus. Immortale enim et incorruptibile est naturaliter, et uita, et uiuificans Dei, uerbum. Sed quia corpus ipsius proprium, gratia Dei,  iuxta Pauli uocem, pro omnibus mortem gustauit , idcirco ipse dicitur mortem passus esse pro nobis. Non quod [e 1Kb] ipse mortem esset expertus, quantum ad ipsius naturam pertinet; insania est enim hoc uel sentire, uel dicere: sed quod, ut supra diximus, caro ipsius mortem gustauit. Ita et resurgente carne, ipsius rursus resurrectionem dicimus: non quia in corruptionem ceciderit, absit; sed quia eius resurrexit corpus. Ita Christum unum et Dominum confitemur, non tamquam hominem cum uerbo coadorantes, ne diuisionis quedam species inducatur; sed unum iam et eumdem adorantes: quia non est alienum a uerbo corpus suum, cum quo [f 1Kb] ipsi etiam assidet Patri. Nec hoc ita dicimus, quasi duobus filiis assidentibus, sed uno cum carne per unitatem:  quia si talem copulationem factam per substantiam, aut quasi impossibilem, aut quasi parum decoram noluerimus accipere, in id incidimus, ut duos 1400 filios esse dicamus: [g 1Kb] necesse est enim discernere et dicere hominem separatim fuisse sola Filii appellatione honoratum, et rursum uerbum, quod est ex Deo, et nomine, et ueritate Filium Dei. Sed discernere in duos filios non debemus unum Dominum Iesum Christum. Neque enim id adiuuat rectam fidei rationem, licet nonnulli nescio quam  perhibeant [a 1Kb] copulationem personarum. Non dixit enim Scriptura uerbum Dei personam hominis sibi assumpsisse, sed carnem factum esse . Id autem est ostendere Dei uerbum, similiter ac nos [b 1Kb] participationem habuisse carnis et sanguinis, et corpus nostrum proprie suum fecisse, et hominem ex muliere processisse, non abiecta, nec deposita Deitate, aut generatione illa, quam habebat ex Patre; sed mansisse etiam in assumptione carnis Deum,  quod erat. Hoc ubique recte fidei ratio protestatur. In tali sensu sanctos Patres fuisse comperimus. Ideo illi non dubitauerunt sanctam uirginem dicere , non quod uerbi natura, Deitasque [c 1Kb] in sancta uirgine sumpsit exordium, sed quod ex ea natum sit sacrum illud corpus animatum anima rationali, cui substantialiter adunatum Dei uerbum carnaliter natum esse dicitur [d 2Kb] .





ADMONITIO IN EPISTOLAM SEQUENTEM. 


1. Inscriptio ipsius epistole non exiguam difficultatem facessit. Hanc in mss. nouem collectionum inuenimus, nimirum in Hispanica, Isidoriana, 11, 12 et 20 usque ad 24, ac in exemplari Sichardi. Porro inscriptio in eiusmodi codicibus et in episcopi, et in episcopalis sedis nomine uariat. Nam exemplaria uat. Hisp. et Isid. cum mss. collect. 12, 20, 21, 22 et 23, Leonem Rauennatem, uel Rauennensem, aut Rauennatensem episcopum preferunt. Codices uero collect. 11 et 24 cum exemplaribus Merlini atque Sichardi, Neonem, Neonium, uel Neoniam, itidem Rauennatem exhibent. Tres codices a Quesnello allegati not. 1, in quibus Neone, uel Neonie legitur, ad collectionem 24 pertinere cognouimus. Isidori autem editio ab eodem laudata Merlini exemplum innuit, quod in hac epistola, ut et in nonnullis aliis, accedit ad lectiones collectionis 24. Cum porro codices hactenus cogniti istis essent similes, qui in Rauennati sede conueniunt, de solo nomine episcopi dubitari potuit. Nos uero duos uindebonenses uetustos libros inuenimus, in quibus Leonis quidem nomen retinetur, at episcopalis sedes maxime discrepat. Nam exemplum uindebonense, quod puriorem Hispanicam collectionem continere alibi diximus, ad Leonem Arbonensem in titulo prodit, et in inscriptione, Leo Leoni episcopo Arbonensi salutem. Aliud uero exemplum uindebon. collect. 5 signatum num. 42, cui aliquot epistole inserte fuerunt ex collectione Hispanica, hunc titulum suggerit: Ad Leonem Narbonensem episcopum.

2. Ut autem in tanta uarietate codicum et collectionum facilior solutio sit, animaduertimus duplicem esse fontem unde hec epistola sumpta fuit, nimirum collectionem Hispanicam, ex qua hanc epistolam deriuarunt auctores collect. Isid. 12, 20, 21, 22 et 23, et exemplum aliud, ex quo eamdem sumpsere auctor collect. 24, Merlinus atque Sichardus. uariantes enim quas relegentes ipsam epistolam in iisdem mss. inuenimus, hanc duplicem originem ostenderunt. Cum uero quoad episcopalis sedis nomen plures codices prioris originis signantes Rauennatem conueniant cum omnibus mss. alterius fontis, de Rauennatensi sede dubitandum non est. Id autem uel maxime ex eo confirmatur, quod codices duo uindebonenses, qui dissentiunt, aperto errore laborant. Nam Arbonensis episcopatus, qui in ms. uindeb. Hisp. legitur, ignotus est; Narbonensis uero per hoc tempus non a Leone tenebatur, sed a Rustico, ad quem aliam posteriorem epistolam datam uidebimus. Neque moueat quod primus codex uindebon. puriorem Hispanicam complectatur. Nam licet eatenus sit purior, quod emendationes in Gallicanos codices inductas non recepit, mendosissimus tamen est, mendumque satis prodit in eadem inscriptione episcopatus Arbonensis, quem nemo inueniet. Hoc autem mendum euidentius demonstrant antiquiores et emendatiores codices Hispanici, quos adhibuit auctor Breuiarii canonum Ecclesie Hispane a cardinali de Aguirre editi, cuius Breuiarii exemplar manuscriptum reperimus inter uaticanos codices num. 4887. Hoc enim opus exeunte seculo uII scriptum, ut probauit etiam P Coustantius in prefat. ad epist. Rom. pontif. num. 150, Breuiarium est collectionis Hispanice, quod auctor Hispanus ex Hispanicis utique codicibus sumpsit. In eo autem lib. Iu, tit. 30 et 35, duo tituli referuntur ex sequenti epistola, que his uerbis utroque loco citatur: Epistola Leonis ad Leonem Rauennensem tit. 1 uel 2, a cap. 73, quo quidem capite in collectione Hispanica sequens epistola describitur. Igitur de Rauennatis sedis nomine, in quo puriores et uetustiores codices Hispanici aliique inde profecti cum aliis mss. ex alio fonte deductis conueniunt, ambigi nequit.

3. Cum porro de episcopatu Rauennate constet, Neonis nomen amplectendum Rauennates catalogi demonstrant; neque enim inter episcopos huius sedis per hoc tempus inuenitur ullus Leo. Hac autem in re uetusti catalogi episcoporum Ecclesie Rauennatis difficultatem afferent: uetusti, inquam, qui apud Agnellum a Bacchinio primum editum legi possunt; nam recentiores apud Rubeum et Ughellum etsi in re presenti non obsint, antiquum tamen ordinem deseruere ex arbitrio, ut cum quibusdam preiudiciis nonnulla posterius detecta monumenta conciliarentur. In antiquis autem illis catalogis nullus quidem Leo huius eui episcopus reperitur; at Neo precessor fit S. Petro Chrysologo, cum ex hac epistola posterior esse deberet. Ut autem hec difficultas tollatur, duo in his catalogis distinguenda sunt, ordo episcoporum, et tempus at gesta que iisdem tribuuntur. Ordo catalogorum ueterum, quoad priorum seculorum episcopos cum deriuatus  fuerit ex antiquissimis diptychis que in quibusque Ecclesiis iamdiu custodita fuere, nisi quid omnino euidens cogat, retinendus est. Tempus autem et gesta singulis episcopis ascripta, cum ex diptychis, in quibus sola episcoporum nomina describebantur, sumi nequiuerint, ex auctorum medii eui arbitrio, uel etiam ex uulgatis quibusdam preiudiciis pendent, que in rebus antiquis minimi habenda sunt. Hinc plures fabelle eiusmodi catalogis inueniuntur nonnumquam inserte, que eruditorum calculis reprobantur; et alia incerta uel contradictoria identidem deteguntur, cum certiora antiqua monumenta in lucem prodeunt. Id cum exploratum sit in catalogis aliarum Ecclesiarum, tum presertim in Rauennatibus euidentissimum probauimus lib. II Obseruationum in sacra cardinalis Norisii opera cap. 7, num. 3, tom. Iu, pag. 915, ubi etiam ostendimus pugnantibus episcoporum ordine, et rebus ac tempore episcopis tributis, satius esse de errore in rebus ac tempore perperam ascriptis, quam in episcoporum ordine suspicari.

4. Ordo episcoporum Rauennatum huius eui in Agnello et reliquis antiquis Ecclesie Rauennatis scriptoribus hic est: Ursus, Petrus, Neo, Exuperantius, Ioannes, Petrus. Cum autem Ioanni tribuant priuilegium ualentiniani III, secundo Petro huius successori ascribunt que de S. Petro Chrysologo certa sunt. His uero obstant tria monumenta posterius edita: primum epistola Leonis ad Neonem, que episcopo Petri Chrysologi successori congruit; secundum epistola Simplicii pape ad Ioannem episcopum Rauennatem, qui post Petrum et Neonem eam sedem obtinuit; tertium synodi Romane sub Symmacho, in quibus alius Petrus Rauennas subscriptus inuenitur. Hec animaduertens P. Bacchinius, ut triplicem nodum solueret, ad duo confugit. Primo suspicatus est Leonis epistolam non ad Neonem Rauennatem missam, sed ad Rauennium Arelatensem, cui alie eiusdem pontificis epistole per hoc tempus date fuerunt; cum de Galliis uastatis ab Attila constet, et de captiuis inde deductis, qui ad patriam rediere, ut in hac epistola traditur. Dein ut duobus aliis monumentis satisfaceret, duos episcopos laudatis catalogis adiiciendos credidit, nimirum alterum Ioannem, qui sub Simplicio, et tertium Petrum, qui sub Symmacho uixerit; ac si Agnellus et alii ueterum catalogorum scriptores in Ioanne Angellopte et Petro secundo duos Ioannes et duos Petros confuderint. Hec omnino arbitraria inducat oportet, qui de rebus ac temporibus perperam attributis non suspicatur.

5. Rauennium quidem Arelatensem inscriptioni epistole Leonis subiicere, contra omnium codicum fidem pugnat. Non sole Gallie uastate fuerunt ab Attila, sed is in ipsa Italia ad Padum usque peruenit, ultra quod flumen Rauennatis prouincia, et pars etiam dieceseos extendebatur. Quid quod hec epistola ex contextu encyclica uidetur ad plures, ut ne peculiaris ratio pro Rauennate requirenda sit? Additio porro duorum episcoporum Ioannis et Petri probabilis esset, si nulla alia ratio suppeteret conciliandi omnia. Quando autem in catalogis error aliquis certus est, et sola emendatione rerum ac temporum, que ex auctorum arbitrio ascititia aut preiudiciis constituta sunt, sanari potest, non est deserendus aut additionibus perturbandus episcoporum ordo, qui ex antiquissimis diptychis originem duxit. Hac regula satis euidenti, que in aliis aliarum Ecclesiarum catalogis perutilis inuenietur, deteges in re presenti totam difficultatem et confusionem a catalogis inductam ex eo proficisci, quod ex duobus Petris Rauennatibus ascripta fuerint secundo, que primo adiudicanda fuerant; ita enim anteriorem etatem Neoni et ceteris tribuerunt. Hic autem error si corrigatur, et primus Petrus, non autem secundus credatur S. Petrus Chrysologus, statim omnia sanata optime congruere inuenientur. Ille enim is erit qui celebres ad Eutychem litteras dedit. Huic deinde successit Neo, ad quem S. Pontifex sequentem epistolam scripsit. Dein post Exuperantium Neonis successorem Ioannes sub Simplicio, et tandem alius Petrus sub Symmacho optime sequuntur. Si Agnellus et auctores catalogorum ueterum hec monumenta uidissent, nichil dubitamus quin ordine episcoporum custodio, eadem monumenta similiter conciliassent, ut Rubeus et Ughellus fecere; sicque uera Neonis etas ex iisdem confirmaretur. Ignoratio uero monumentorum, que tunc obtinebat, certe codicum fidei, qui hanc epistolam Neoni Rauennati inscribunt, preiudicare nequit.



1405 EPISTOLA [a 1Kb] CLXuI. AD NEONEM RAuENNATEM EPISCOPUM. De his qui de captiuitate redeuntes, incertum habent utrum ante captiuitatem baptisma consecuti sint.



SYNOPSIS
.

I. De paruulis qui in captiuitatem deuenerunt, et baptismi gratiam non reminiscuntur.---II. Ut ab hereticis baptizatus, per manus impositionem accipiat Spiritum sanctum.

LEO episcopus NEONI episcopo Rauennati salutem.

Frequenter quidem in diuersarum [b 1Kb] ambiguo questionum titubantia fratrum corda, Spiritu Dei [c 1Kb] instruente, solidauimus, responsionis formam, uel  ex sanctarum Scripturarum disciplinis, uel ex Patrum 1406 regulis colligentes; sed [d 1Kb] nuper in synodo nouum et inauditum antea genus consultationis exortum est.

Nam quorumdam fratrum suggestione comperimus, aliquos captiuorum ad sedes suas [e 1Kb] libere redeuntes, qui scilicet in captiuitatem illa etate deuenerint, que nullius rei [f 1Kb] firmam potuerat habere notitiam, remedium quidem implorare baptismatis; sed utrum [g 1Kb] eiusdem mysterium baptismatis ac sacramenta perceperint, infantie inscientia non posse reminisci, et ideo sub hoc [h 1Kb] latentis recordationis  incerto animas suas in discrimen adduci, dum sub specie cautionis negatur his gratia, que ideo non impenditur quia putatur impensa. Cum itaque tribuere talibus Dominici sacramenta mysterii, non immerito quorumdam fratrum formido [a 1Kb] dubitaret, in synodali, ut diximus, cetu formam huiuscemodi consultationis accepimus, quam diligentius [b 1Kb] discutientes, pro uniuscuiusque sensu sollicita uoluimus ratione tractari, quo ad ueritatem, [c 1Kb] adhibita cognitione multorum, certius peruenire possemus. Eadem ergo, que [d 1Kb] in sensum nostrum diuina inspiratione uenerunt, frequens etiam fratrum firmauit assensio. In primis itaque prouidere 1407 debemus, ne dum speciem quamdam [e 1Kb] cautionis tenemus, damnum regenerandarum incidamus animarum. Quis enim ita  sit suspicationibus suis deditus, ut uerum esse definiat quod, [f 1Kb] omni manifestatione cessante, ex opinione ambigua suspicatur? [g 1Kb] Cum itaque [h 1Kb] baptizatum se nec ille recordetur, qui regenerationis est cupidus, nec alter attestari de eo possit, [i 2Kb] qui nesciat consecratum, nichil est in quo peccatum possit obrepere, cum in hac parte conscientie sue nec ille reus sit qui consecratur, nec ille qui consecrat. Scimus quidem inexpiabile esse facinus, quoties [i 2Kb] iuxta hereticorum damnata a sanctis Patribus instituta, cogitur  aliquis lauacrum, quod regenerandis semel tributum est, bis subire, apostolica reclamante [k 1Kb] doctrina, que nobis unam predicat in Trinitate Deitatem, unam in fide confessionem, unum in baptismate sacramentum . Sed in hoc nichil simile formidatur, quoniam non potest in iterationis crimen uenire, quod factum esse omnino nescitur. Atque ideo quoties persona talis 1408 inciderit, sollicita primum examinatione discutite, et longo tempore, nisi forte supremus finis immineat, indagate utrum nemo sit penitus qui testimonio suo iuuare possit ignorantiam nescientis. Et cum constiterit hunc qui baptismatis indiget sacramento, sola inaniter suspicione prohiberi, accedat intrepidus ad consequendam gratiam, cuius in se nullum scit esse uestigium.  [l 1Kb] Nec uereamur huic salutis ianuam aperire, quam numquam ante docetur ingressus.



CAP. II.

Quod si ab hereticis baptizatum quempiam fuisse constiterit, erga hunc nullatenus sacramentum regenerationis iteretur; sed hoc tantum quod ibi defuit conferatur, ut per [m 1Kb] episcopalem manus impositionem uirtutem sancti Spiritus consequatur. Quam rem, frater carissime, ideo generaliter ad omnium [n 1Kb] uestrum uolumus peruenire notitiam, ne dum plus iusto metuitur, misericordia Dei saluari  cupientibus denegetur. Data nono kalendas Nouembris,  [a 2Kb] consulatu Maioriani Augusti.





ADMONITIO IN EPISTOLAM SEQUENTEM. 


1. Quesnellus rationibus iudicio Tillemontii ualde exilibus sequentem epistolam datam prodidit circa an. 442, 443 et 444. Cum Sirmondus atque Baluzius, nullo tamen allato documento, eamdem affixerint anno 452, Quesnellus coniecit hos ita sensisse, eo quod existimauerint in hac epistola, ubi sermo habetur de his qui ab hostibus in infantia capti fuerant, respici ad eam uastitatem quam Hunni in Galliis in ulerunt an. 451. Huius autem epistole locum non ad Hunnorum irruptionem referri contendit, sed ad uandalorum persecutionem, qui Africa potiti sub Genserico, catholicos oppugnarunt; nam inquisit. 18, hec preferuntur: De his qui ex Africa uel de Mauritania uenerunt, et nesciunt in qua secta sint baptizati. Tum uandalica persecutione descripta, que Christianis illata fuit in Africa post an. 439, hac occasione nonnullos in Gallias sese recepisse existimat, de quibus in eadem epistola sermo sit; et idcirco eam datam credit circa annos indicatos 442, 443 et 444, in quibus ea persecutio grassata est.

2. Sed primo euidens argumentum proferimus, quo hec epistola ipso quoque anno 445 posterior demonstratur. Hermes, qui Rustici litteras ad Leonem attulit, in inscriptione Narbonensis Ecclesie a Quesnello in notis recusa Diaconus uocatur. Hanc autem inscriptionem idem Quesnellus Pagio astipulante ad an. 445, num. 24 et 25, aduersus Baluzium optime interpretatur, et rectissime insculptam probat an. 445. Porro idem Hermes in exordio epistole Leonis ad Rusticum Archidiaconus dicitur. Hec ergo epistola post eam inscriptionem seu post an. 445 exarata fuit, cum Hermes a diaconatu ad archidiaconatum prouectus fuisset.

3. Dein licet Africana uandalorum persecutio efferbuerit post an. 439, Mauritania tamen in Romanorum potestate perstitit usque ad ualentiniani mortem, que incidit in an. 455. Igitur si ii qui de Mauritania in Gallias uenerunt, persecutionis causa, ut opinatur Quesnellus, transmisere, id post an. 455 statuendum esset.

4. uerum ad exsufflandam Quesnelli coniectationem, et ad statuendum uerum tempus huius epistole, alia apertiora et luculentiora ex ipsis Rustici Inquisitionibus suppetunt. Non solum enim inquisit. 18 de his qui ex Africa uel de Mauritania uenerunt sermo est, sed etiam inquisit. 17 de his qui paruuli ab hostibus capti sunt, et postea ad Romaniam uenerint; et inquisit. 19 de his qui paruuli . . . . a gentilibus capti . . . . ad Romaniam adhuc iuuenes uenerint. Esto casus inquisit. 18 ad illos spectet qui ex Africa in Gallias aliqua de causa tempore persecutionis uandalice sese receperunt, non tamen eodem pertinere queunt casus inquisit. 17 et 19: hic enim indicantur ii qui paruuli ab hostibus, iisque gentilibus capti, et extra Romanum imperium adducti, tandem adhuc iuuenes in Romaniam seu in Romanum imperium redierant, ac ex his nonnulli in Narbonensem prouinciam, quorum causa inquisitiones a Rustico proposite fuerunt. Non ergo de Africanis persecutionis causa exsulibus uel profugis agitur, nec de uandalis, qui non gentiles, sed Ariani erant. Hunnos itaque aliosque barbaros gentiles, eosdemque Romanorum hostes intelligere oportet, qui postquam Gallias depopulati sunt, ex iisdem pueros captiuos secum asportarunt. Celebris est autem illorum irruptio in Gallias et in ipsam Narbonensem prouinciam, cuius meminit Hieronymus in epistola ad Ageruchiam an. 409. Si autem de paruulis hoc tempore captis fuisset questio, circa an. 442 haud scripsisset, ut uidetur, Rusticus inquisit. 19, quod ad Romaniam adhuc iuuenes uenerint. Hunni pariter aduersus Gothos pugnarunt in Galliis an. 437 et 439. Sed tum auxiliares fuerunt Romanorum, non hostes. De gentilibus autem hostibus Rusticus loquitur, et de captiuis qui adhuc iuuenes ex hostibus in Romaniam redierunt. Aequius igitur intelligitur Hunnorum irruptio in Gallias an. 451, cum non auxiliares, sed hostes aduersus Aetium Romanorum ducem dimicarunt. Si uero de paruulis hoc bello captis inquisitiones Rustici accipiende credantur, ut congruum tempus relinquatur quo iidem paruuli a gentilibus capti iuuenes in patriam remeauerint, hec epistola alfigi nequit an. 452.

5. Probabilius autem anno circiter 458 collocanda uidetur. In primis enim in duabus epistolis anni 458, altera 159, ad Nicetam Aquileiensem cap. 5, altera 166, ad Neonem Rauennatem, cap. 1, mentio occurrit de Romanis ab infidelium captiuitate ad sua redeuntibus, quorum alii dubium iniecerant de baptismate, de idolothytis alii, eque ac legitur in epistola ad Rusticum Narbonensem. Cum porro omnes he epistole congruunt captiuis qui sub Attila Hunnorum rege Italiam et Gallias uastante capti fuerant, tum uero non minus epistola ad Rusticum quam alie due, circa eumdem annum 458 scripta equissime agnoscitur.

6. Dein in epistola ad Neonem, c. 1, Leo ait: Nuper in synodo nouum et inauditum antea genus consultationis exortum est. Nam quorumdam fratrum suggestione comperimus aliquos captiuorum ad sedes suas libere redeuntes, qui scilicet in captiuitatem illa etate deuenerint, que nullius rei ferme poterat habere notitiam, remedium quidem implorare baptismatis; sed utrum eiusdem mysterium baptismatis ac sacramenta perceperint, infantie inscientia non posse reminisci. Hec questio eadem est ac illa quam Rusticus Narbonensis pronosuit. Quomodo autem Leo anno 458 in epist. 166, ad Neonem, hoc nouum et inauditum antea genus consultationis potuisset affirmare, si eadem questio iamdiu a Rustico illi fuisset proposita? Quomodo in eadem epist. 166 addidisset longiorem in ea soluenda ac diligentiorem discussionem fuisse necessariam, si iamdiu in epistola ad Rusticum illam pari ratione soluisset? Perspicitur itaque prius Neonem, uel potius alium aliquem qui occasionem dedit tradende epistole ad Neonem, quam Rusticum de hac questione ad Leonem scripsisse; ac propterea hec epistola ad Rusticum exarata cognoscitur post diem IX kal. Nou. an. 458, quo littere ad Neonem date fuerunt. Hanc igitur epistolam litteris ad Neonem subnectimus, eo quod posteriorem esse nichil ambigimus: ut ne tamen hoc eodem an. 458 scriptam affirmare uelimus, cum scribi potuerit aliquanto  post. Non multo tamen post exarata dicenda est: siquidem Hermes, qui in hac epistola appellatur Archidiaconus, uiuo adhuc Rustico Biterrensibus episcopus datus fuit, a quibus cum non fuerit receptus, Narbonam rediit, et hac de re idem Rusticus et Hermes litteras ad Leonem dedere, ut ex Hilari pape epist. 8 colligere licet. His autem ut congruum tempus tribuatur, ante Leonis mortem, que contigit an. 461, Hermes ad Biterrensem cathedram promotus uidetur sub. an. 460; hec autem epistola, Hermete adhuc archidiacono Rome agente, scripta serius dicenda est an. 459.

7. His autem de tempore huius epistole premissis manifestum fit quam sint inanes due Quesnelli coniecture, quibus cum animaduerterit aliquot ex iis dubiis que proposuit Rusticus decisa fuisse in conciliis Arausicano I, uasensi I, et Arelatensi II, alterutrum not. 1 colligit: Scilicet uel Rusticum ad Leonem scripsisse, antequam ee difficiles questiones in conciliis supradictis uentilarentur et enodarentur: superuacaneum enim uideretur et preter consuetudinem Gallicanam, ut post soluta in pluribus comprouincialibus, aut maioribus etiam synodis dubia, alia de eisdem consultatio haberetur; uel certe, si non precessit has synodos Rustici epistola, non ab illarum a tate plurimum recedere putanda est; sed forte Rusticus existimauit illarum statutis sibi standum non esse, tum quia in multis durior disciplina apparebat, tum quod inter ipsum et Hilarium Arelatensem episcopum, quo auctore ac preside conditi canones fuerant, aliquid suberat simultatis, propter summam huius in Ecclesias Gallicanas auctoritatem, que Narbonensis metropolite et aliorum metropolitanorum episcoporum splendorem obscurabat. Primum, nimirum Rusticum ante predicta concilia ad Leonem scripsisse, quoad Arausicanum I et uasense I ex prestituto huius epistole tempore falsissimum agnoscitur. Concilium uero Arelatense II, quod omni chronologico charactere est expers, Rustici euo habitum perperam creditur: collectionem enim canonum synodorum anteriorum prefert in rationem S. Cesarii Arelatensis propriam; adeo ut hoc concilium a Cesario celebratum recte probarit P. Sbaraglia; quod confirmare possumus ex mss. collectionibus Gallicanis, que in uaticana et ueronensi bibliothecis obseruauimus, ubi hec synodus immediate premittitur conciliis Agathensi et Arausicano II a Cesario coactis ineunte seculo uI. De ratione quam Quesnellus subiicit mox dicemus. Alterum uero quoad simultatem inter Rusticum et Hilarium, commentitium pariter liquet. Siquidem sub huius epistole tempus quo Rusticus ad Leonem scripsit, nulla Rustico simultas esse poterat cum Hilario, qui iamdiu ante e uiuis excesserat, cum presertim ex Leonis decreto certi iam essent ecclesiasticarum prouinciarum fines, et cuiusque metropolite iura iam constituta pacifice seruarentur. uera igitur ratio, qua Rusticus ad Leonem de his quoque dubiis scripsit, que in Gallicanis synodis fuerunt definita, hec fuit, ut apostolice sedis auctoritate certior definitio preberetur. Hinc uero etiam patet non alienum fuisse a consuetudine episcoporum Gallie, post soluta in conciliis Gallicanis dubia, Romanam cathedram consulere, eo quod ex maiorum traditione didicerint quantum prestet huius auctoritas atque sententia, quantamque in rebus dubiis certitudinem pariat.

8. Ex constituto etiam huius epistole tempore falsa deteguntur illa duo, que idem Quesnellus in confirmationem anni abs se asserti conferre posse existimauit. Primo enim intelligimus gesta que in episcoporum honoratorumque examine ob Sabiniani et Leonis presbyterorum causam confecta initio epistole memorantur, non pertinere ad synodum Arausicanam I an. 441, neque ad uasensem I an. 442, quibus, ipso obseruante Quesnello, Rusticus eorum presbyterorum episcopus non interfuit, sed ad alium conuentum. fortassis Narbonensem, habitum paulo ante hanc epistolam ad Rusticum, id est sub an. 458. Hinc Baluzius in noua Conciliorum collectione Narbonense concilium, in quo eorum presbyterorum causa cognita fuerit, iure astruxit, et solum perperam istud affixit anno 452. Dein cum hec epistola ad Rusticum tam sero fuerit scripta, deiectio illa animi, qua idem episcopus scandalorum occasione turbatus, uacationem ab episcopatus laboribus se peroptare Leoni significauit, non in initia episcopatus, nec in iuuentutem, ut Quesnellus putauit, sed in senectutem eius incidit, cum grauis annis morti appropinquaret.

9. Nunc de codicibus aliquid dicendum superest. Inuenimus hanc epistolam in mss. decem et septem collectionum, nimirum 1, 3 et reliquis usque ad 13, nec non in 18 et 21 usque ad 24, ac preterea in peculiari uetustissimo ms. capituli ueronensis 58. Duobus autem modis hec in eiusmodi collectionibus prefertur. In omnibus enim collectionibus posterioribus Dionysio ipse Rustici inquisitiones desiderantur. Dionysius scilicet, omissis inquisitionibus, ipsarum loco titulos epistole prefixit, quibus nonnumquam duas Leonis responsiones in unum minus apte copulauit, ut suo loco notabimus. Hos eosdem Dionysii titulos tantum nacti sumus in codicibus aliarum posteriorum collectionum Hispanice, Hadrianee, etc., que hanc epistolam e Dionysio recepisse noscuntur. Hos titulos nos cum Quesnello in premissa synopsi exhibebimus. Inquisitiones uero, sine quibus plerumque Leonis responsa intelligi nequeunt, Sirmondus primus edidit. Eas nos in quatuor collectionibus mss. Dionysio antiquioribus reperimus, scilicet in cod. uat. Regine collect. 1, in uat. et Barber. collect. 3, in Lucensi collect. 4, in uindebon. collect. 5, ac tandem in peculiari ms. ueron. 58. Ita preter codices posteriorum collectionum, que inquisitionibus carent, sex prestantissima diuerse originis exemplaria inquisitionibus predita nobis presto fuere, cum Quesnellus duo tantum unius collectionis 5 inuenire potuerit.



1415 EPISTOLA [a 1Kb] CLXuII. AD RUSTICUM NARBONENSEM EPISCOPUM. Subditis responsionibus ad eiusdem consulta [b 1Kb] rescriptis.



SYNOPSIS
.

I. Quod non habeantur episcopi quos nec clerus elegit, nec populus exquisiuit, nec prouinciales episcopi consecrarunt. Si  qui tamen clerici ab his pseudepiscopis ordinantur, rata potest [c 1Kb] ordinatio talis existere.---II. Quod presbyteri aut diaconi, si in aliquo crimine [d 1Kb] detecti fuerint, non possint per manus impositionem penitentie remedium consequi.---III. Quod diaconi, sicut episcopus et presbyter, cessare debeant ab opere coniugali, non tamen repudiare coniugia.---Iu. Quod aliud sit uxor, aliud concubina; nec erret quisquis filiam suam [e 1Kb] in matrimonium tradiderit ei  qui habuit concubinam.---u. Quod non sit coniugii duplicatio, quando ancilla [a 1Kb] reiecta, uxor assumitur. ---uI. [b 1Kb] De his qui communione priuantur, et ita moriuntur. ---uII. De his qui penitentiam agere differunt. ---uIII. Quod oporteat eum qui pro illicitis 1416 ueniam poscit, etiam [c 1Kb] a licitis abstinere.--- IX. Quod penitenti nulla negotiationis lucra exercere conueniat.---X. Quod ad militiam secularem post penitentiam redire non debeat.---XI. Quod adolescens, si urgente quocumque periculo, penitentiam gessit, et non se continet, uxoris possit remedio sustineri.---XII. Quod si quis propositum monachi deseruerit, [d 1Kb] publice sit penitentie satisfactione purgandus.---XIII. Quod puelle, que non coacte, sed uoluntate propria uirginitatis propositum susceperunt, peccant, si nupserint, licet nondum fuerint consecrate. [e 1Kb] ---XIu. [f 1Kb] De his qui dubitant utrum baptizati sint, necesse est eos baptizari.---Xu. Quod eos qui se baptizatos agnoscunt, sed in qua [g 1Kb] professione nesciunt, per manus impositionem suscipi conueniat.  ---XuI. [h 1Kb] De his qui conuiuio gentilium et escis immolatitiis usi sunt.

LEO episcopus [i 1Kb] RUSTICO Narbonensi episcopo.

Epistolas fraternitatis tue, quas [i 1Kb] Hermes archidiaconus tuus detulit, libenter accepi, diuersarum quidem causarum [k 1Kb] connexione multiplices, sed non  ita patientie legentis onerosas, ut aliquid earum inter concurrentes undique sollicitudines fuerit pretermissum. Unde totius sermonis tui allegatione [l 1Kb] concepta, et gestis que in episcoporum honoratorumque examine confecta sunt, recensitis, [m 1Kb] Sabiniano et Leoni presbyteris [n 3Kb] actionis tue 1417 intelleximus fiduciam defuisse, nec eis iustam superesse querimoniam, qui se ab inchoatis disceptationibus sponte [o 1Kb] subtraxerint. Circa quos quam formam quamue mensuram debeas tenere iustitie, tuo relinquo moderamini: suadens tamen caritatis hortatu, ut sanandis egris spiritalem adhibere debeas medicinam; et dicente Scriptura: Noli esse nimium iustus , mitius [p 1Kb] agas cum eis qui pudicitie zelo uidentur modum excessisse uindicte;  ne diabolus, qui decepit adulteros, de adulterii exsultet ultoribus . . .

Miror autem dilectionem tuam in tantum scandalorum quacumque occasione nascentium aduersitate [q 1Kb] turbari, ut uacationem ab episcopatus [r 1Kb] laboribus preoptare te dicas, et malle in silentio atque otio uitam degere, quam in his que tibi commissa sunt permanere.  Dicente uero Domino: Beatus qui perseuerauerit usque in finem , unde erit beata perseuerantia, nisi de uirtute patientie? Nam secundum apostolicam predicationem, omnes qui [a 1Kb] uoluerint in Christo pie uiuere persecutionem patientur . Que non in eo tantum computanda est, quod contra Christianam pietatem aut ferro aut ignibus [b 1Kb] agitur, 1418 aut quibuscumque suppliciis, cum persecutionum seuitiam suppleant et dissimilitudines morum, et contumacie inobedientium, et malignarum tela linguarum: quibus conflictationibus cum omnia semper [c 1Kb] membra pulsentur, et nulla piorum portio a tentatione sit libera, ita ut periculis nec otia careant, nec labores, quis inter fluctus maris nauim diriget, si gubernator abscedat? Quis ab insidiis luporum  oues custodiet, si [d 1Kb] pastoris cura non uigilet ? Quis denique latronibus obsistet et furibus, si speculatorem in prospectu explorationis locatum, ab intentione sollicitudinis amor quietis abducat? Permanendum ergo est in opere credito et in labore suscepto. Constanter tenenda est iustitia, et benigne prestanda clementia. [e 1Kb] Odio habeantur peccata, non homines. [f 1Kb] Corripiantur tumidi, tolerentur infirmi; et quod in peccatis seuerius castigari necesse est, non seuientis plectatur animo, sed medentis. [g 1Kb] Ac si uehementior tribulatio incubuerit, non ita expauescamus, quasi illi aduersitati propriis uiribus resistendo, cum et consilium nostrum, et  fortitudo sit Christus, [h 1Kb] ac sine quo nichil possumus, per 1419 ipsum cuncta possimus. Qui confirmans predicatores Euangelii et sacramentorum ministros, Ecce ego, inquit, uobiscum sum omnibus diebus usque ad consummationem seculi . Et iterum: Hec, inquit, locutus sum uobis, ut in me pacem habeatis . [i 1Kb] In hoc autem mundo tribulationem habebitis; sed bono animo estote, quia ego uici mundum . Que pollicitationes, quia sine dubio manifeste sunt, nullis debemus scandalis infirmari, ne electioni Dei uideamur ingrati, cuius tam potentia sunt adiutoria quam uera promissa.

De consultationibus autem dilectionis tue, quas separatim conscriptas archidiaconus [i 1Kb] tuus detulit,  quid sentiendum sit, inter presentes opportunius quereretur de singulis, si nobis tui conspectus copia proueniret. Nam cum quedam [k 1Kb] interrogationes modum diligentie uideantur excedere, intelligo eas colloquiis aptiores esse quam scriptis. Quia [l 1Kb] sicut quedam sunt que nulla possunt [m 1Kb] ratione conuelli, ita multa sunt que aut pro consideratione etatum, aut pro necessitate rerum oporteat temperari: illa semper conditione seruata, ut in his que uel dubia fuerint aut obscura, id nouerimus sequendum, quod nec preceptis euangelicis contrarium, nec decretis sanctorum Patrum inueniatur [n 1Kb] aduersum.



1420 [a 1Kb] Incipiunt ad inquisitiones eiusdem episcopi subiecta responsa.



INQUISITIO I.

[b 1Kb] De presbytero uel diacono qui se episcopos esse mentiti sunt; et de his quos ipsi clericos ordinarunt.



RESPONSUM.

[c 1Kb] Nulla ratio sinit ut inter episcopos habeantur qui [d 1Kb] nec a clericis sunt electi, nec a plebibus sunt expetiti, nec a prouincialibus episcopis cum metropolitani iudicio consecrati. Unde cum sepe questio de male accepto honore nascatur, quis ambigat nequaquam istis esse tribuendum, quod [e 1Kb] non docetur fuisse collatum? [f 1Kb] Si qui autem clerici ab [g 1Kb] istis pseudepiscopis in eis Ecclesiis ordinati sunt que ad proprios episcopos pertinebant, et ordinatio  eorum consensu et iudicio presidentium facta est, potest rata haberi, ita ut in ipsis Ecclesiis perseuerent. Aliter autem uana habenda est [h 1Kb] creatio que nec loco fundata est nec [i 1Kb] auctore munita.



1421 INQUIS. II.

De presbytero uel diacono qui si, cognito crimine suo, penitentiam [i 1Kb] publicam petat, utrum ei per manus impositionem danda sit?



RESP.

[k 1Kb] Alienum [l 1Kb] est a consuetudine ecclesiastica ut qui in presbyterali honore aut in diaconii gradu fuerint consecrati, ii pro crimine aliquo suo per manus impositionem remedium accipiant penitendi: quod sine dubio ex apostolica traditione descendit, secundum quod scriptum est: Sacerdos si peccauerit, quis orabit pro illo ? Unde huiusmodi lapsis, ad promerendam misericordiam  Dei, priuata [m 1Kb] est expetenda secessio, ubi illis satisfactio, si fuerit digna, sit etiam fructuosa.



INQUIS. III.

De his qui altario ministrant et coniuges habent, utrum eis licito misceantur?



RESP.

[n 1Kb] Lex continentie [o 1Kb] eadem est ministris altaris que episcopis atque presbyteris, qui cum essent laici siue lectores, licito et uxores ducere et filios procreare potuerunt. Sed cum ad predictos [p 1Kb] peruenerunt gradus, cepit eis non licere quod licuit. Unde, ut de carnali fiat spirituale coniugium, oportet eos [q 1Kb] nec dimittere uxores, et quasi non habeant sic habere, quo et salua sit caritas [r 1Kb] connubiorum, et cesset opera nuptiarum.



1422 INQUIS. Iu.

De presbytero uel diacono qui filiam suam uirginem illi uiro [s 1Kb] in coniugium dederit qui  iam habebat coniunctam mulierem, ex qua etiam filios susceperat.



RESP.

[t 1Kb] Non omnis [u 1Kb] mulier iuncta uiro uxor est uiri, quia nec omnis filius heres est patris. Nuptiarum autem federa inter ingenuos sunt legitima et inter equales; [u 1Kb] multo prius hoc ipsum Domino constituente  quam initium Romani iuris existeret. Itaque aliud est uxor, aliud concubina; sicut aliud ancilla, aliud libera. Propter quod etiam Apostolus ad manifestandam harum personarum discretionem, testimonium ponit ex Genesi, ubi dicitur Abrahe: Eiice ancillam et filium eius: non enim heres erit filius ancille [x 1Kb] cum filio meo Isaac . Unde [y 1Kb] cum societas nuptiarum ita ab initio constituta sit, ut preter sexuum coniunctionem haberet in se Christi et Ecclesie [z 1Kb] sacramentum  , dubium non est eam mulierem non pertinere ad matrimonium, in qua docetur nuptiale non fuisse mysterium. [a 1Kb] Igitur cuiuslibet loci clericus, si filiam suam uiro habenti concubinam in matrimonium dederit, non ita accipiendum est quasi eam coniugato dederit; nisi forte [b 1Kb] illa mulier, et ingenua facta, et dotata legitime, et publicis nuptiis honestata uideatur.



INQUIS. u.

[c 1Kb] De puellis que uiris concubinas habentibus nupserint.



RESP.

Paterno arbitrio uiris iuncte carent culpa, si mulieres que a uiris habebantur in matrimonio [d 1Kb] non fuerunt.



1423 INQUIS. uI.

De his qui mulieres ex quibus filios habent relinquunt, et uxores accipiunt.



RESP.


Quia aliud est nupta, aliud concubina, [e 1Kb] ancillam [f 1Kb] a toro abiicere et uxorem certe ingenuitatis accipere, non duplicatio coniugii, sed profectus est honestatis.



INQUIS. uII.

De his qui in egritudine penitentiam accipiunt, et [g 1Kb] cum reualuerint, agere eam nolunt.



RESP.

Culpanda est [h 1Kb] talium negligentia, sed non penitus deserenda: ut crebris cohortationibus incitati, quod necessarie expetierunt, fideliter exsequantur. [i 1Kb] Nemo enim desperandus est dum in hoc corpore constitutus est: quia nonnumquam quod diffidentia etatis differtur, consilio maturiore perficitur.



INQUIS. uIII.

[i 1Kb] De his qui [k 1Kb] iam deficientes penitentiam accipiunt, et ante communionem moriuntur.



RESP.

Horum causa [l 1Kb] Dei iudicio reseruanda est,  in cuius manu fuit ut talium obitus usque ad communionis remedium [m 1Kb] differretur. Nos autem quibus uiuentibus  non communicauimus, mortuis communicare non possumus.



1424 INQUIS. IX.

De his qui dolore [n 1Kb] nimio perurgente rogant dari sibi penitentiam, et cum uenerit presbyter daturus quod petebant, si dolor parum perquieuerit, excusant et nolunt accipere quod offertur.



RESP.

Dissimulatio hec potest non de contemptu esse remedii, sed de metu grauius delinquendi. Unde [o 1Kb] penitentia que dilata est, cum studiosius petita fuerit, non negetur, ut quoquo modo ad indulgentie medicinam anima uulnerata perueniat.



INQUIS. X.

De his qui penitentiam professi sunt, si in foro litigare ceperint.



RESP.

[p 1Kb] Aliud quidem est debita [q 1Kb] iusta reposcere, aliud propria perfectionis amore contemnere. Sed  illicitorum ueniam postulantem oportet [r 1Kb] a multis etiam licitis abstinere, dicente Apostolo: Omnia [s 1Kb] mihi licent, sed non omnia expediunt . Unde si penitens habet causam quam negligere forte non debeat, melius [t 1Kb] expetit ecclesiasticum quam forense iudicium.



INQUIS. XI.

De his qui in penitentia uel post penitentiam negotiantur.



RESP.

[u 1Kb] Qualitas lucri negotiantem aut excusat aut arguit, quia est et honestus questus et turpis. uerumtamen penitenti utilius est dispendia pati quam periculis negotiationis obstringi, quia difficile est inter ementis uendentisque commercium non interuenire peccatum.



1425 INQUIS. XII.


De his qui post penitentiam ad militiam reuertuntur.



RESP.

[u 1Kb] Contrarium est omnino ecclesiasticis  regulis, post penitentie actionem redire ad militiam secularem, cum Apostolus dicat: Nemo militans Deo implicat se negotiis secularibus [a 1Kb] . Unde non est liber a laqueis diaboli qui se militia mundana uoluerit implicare.



INQUIS. XIII.

De his qui post penitentiam uxores accipiunt, [b 1Kb] uel concubinas sibi coniungunt.



RESP.

[c 1Kb] In adolescentia constitutus, si urgente aut metu mortis, aut captiuitatis periculo, penitentiam gessit, et postea timens lapsum incontinentie iuuenilis, copulam uxoris elegit, ne crimen fornicationis [d 1Kb] incurreret, rem uidetur fecisse uenialem, si preter coniugem, nullam omnino cognouerit. In quo tamen non regulam constituimus, sed quid sit tolerabilius estimamus. Nam secundum ueram cognitionem  nichil magis ei congruit qui penitentiam gessit, quam castitas perseuerans et mentis et corporis.



1426 INQUIS. XIu.

De monachis qui aut militare ceperint, aut uxores [e 1Kb] accipere.



RESP.

[f 1Kb] Propositum monachi [g 1Kb] proprio arbitrio aut uoluntate susceptum deseri non potest absque peccato. Quod enim quis uouit Deo, debet et reddere . Unde qui relicta singularitatis professione, ad militiam uel ad nuptias deuolutus est, publice penitentie satisfactione purgandus est: quia etsi innocens [h 1Kb] militia, et honestum  potest esse coniugium, electionem meliorum deseruisse transgressio est.



INQUIS. Xu.

De puellis que aliquamdiu in habitu religioso fuerunt, non tamen consecrate, si postea nupserint.



RESP.

[i 1Kb] Puelle que non coacte parentum imperio, sed spontaneo iudicio uirginitatis [i 1Kb] propositum atque habitum susceperunt, si postea nuptias eligunt, preuaricantur, etiam si consecratio non accessit; cuius utique non fraudarentur munere, si in proposito permanerent [k 3Kb] .



1427 INQUIS. XuI.

[l 1Kb] De his qui a parentibus Christianis paruuli derelicti sunt, et utrum baptizati sint non potest inueniri, an debeant baptizari?



RESP.

[m 1Kb] Si nulla existant indicia inter propinquos  [n 1Kb] aut familiares, nulla inter clericos aut uicinos, quibus hi de quibus queritur baptizati fuisse doccantur, agendum est ut renascantur: ne manifeste pereant, in quibus quod non ostenditur gestum, ratio non sinit ut uideatur iteratum.



INQUIS. XuII.

De his qui paruuli ab hostibus capti sunt, et non se sapiunt baptizatos, [o 1Kb] sed sciunt se aliquoties ad ecclesiam a parentibus ductos; utrum possint uel debeant, cum ad Romaniam uenerint, baptizari?



RESP.

Qui possunt meminisse quod ad ecclesiam ueniebant cum parentibus suis, possunt recordari an  quod eorum parentibus dabatur acceperint. Sed [a 1Kb] si hoc etiam ab ipsorum memoria alienum est, conferendum eis uidetur quod collatum esse nescitur, quia non temeritas interuenit presumptionis, ubi est diligentia pietatis.



1428 INQUIS. XuIII.

De his qui ex Africa uel de Mauritania uenerunt, et nesciunt in qua secta sint baptizati, quid circa eos debeat obseruari?



RESP.

[b 1Kb] Non se [c 1Kb] isti baptizatos nesciunt, sed cuius fidei fuerint qui eos baptizauerunt se nescire profitentur: unde quoniam quolibet modo formam baptismatis acceperunt, baptizandi non sunt; sed per manus impositionem, inuocata uirtute Spiritus sancti, quam ab hereticis accipere non potuerunt, catholicis copulandi sunt.



INQUIS XIX.


[d 1Kb] De his qui paruuli quidem baptizati, a gentitibus capti sunt et cum illis gentiliter conuixerunt; cum [e 1Kb] ad Romaniam adhuc iuuenes uenerint, si communionem petierint, quid erit obseruandum?



RESP.

[f 1Kb] Si conuiuio solo gentilium et escis immolatitiis usi sunt, [g 1Kb] possunt ieiuniis et manus impositione purgari: ut deinceps ab idolothytis abstinentes, sacramentorum Christi possint esse participes. Si autem aut idola adorauerunt, aut homicidiis uel fornicationibus contaminati sunt, ad communionem eos, nisi per penitentiam publicam, non oportet admitti.



1429 EPISTOLA [h 1Kb] CLXuIII. [i 1Kb] AD UNIuERSOS EPISCOPOS PER CAMPANIAM, SAMNIUM ET PICENUM CONSTITUTOS.



SYNOPSIS
 grauioris necessitatis ac periculorum consideratione, secundum quam oporteat subuenire; ne conditione mortali coarctata infirmitas necessaria liberatione fraudetur: cum, seruata, sicut prelocuti sumus, duarum tantummodo festiuitatum reuerentia, propter multa pericula sit cauendum ne cuiquam aut in desperata egritudine, aut in hostilitatis incursu, aut in timore naufragii, per sacerdotem Domini regeneratio  denegetur. Si quis uero post hoc interdictum in eadem fuerit usurpatione detectus, dignam pertinacie sue incidet ultionem: quoniam ostendit se turpe potius lucrum quam religionis cultum esse sectatum.



CAP. II.

Illam etiam contra apostolicam regulam presumptionem, [p 1Kb] quam nuper agnoui a quibusdam  illicita usurpatione committi, modis omnibus constituo submoueri. [a 4Kb] De 1431 penitentia scilicet que a fidelibus postulatur, ne de singulorum peccatorum genere, libello scripta professio publice recitetur, cum reatus conscientiarum sufficiat solis sacerdotibus indicari confessione secreta. [b 1Kb] Quamuis enim plenitudo fidei uideatur esse laudabilis, que propter Dei timorem apud homines erubescere [c 1Kb] non ueretur, tamen quia non omnium huiusmodi sunt peccata, ut ea, [d 1Kb] qui penitentiam poscunt, non timeant publicare, remoueatur tam improbabilis consuetudo, ne multi a penitentie remediis arceantur, dum aut erubescunt aut metuunt inimicis suis sua facta [e 1Kb] reserari, quibus possint legum constitutione percelli. [f 1Kb] Sufficit enim illa confessio que primum Deo offertur,  [g 1Kb] tum etiam sacerdoti, qui pro delictis penitentium precator accedit. Tunc enim demum plures ad penitentiam poterunt prouocari, si populi auribus non publicetur conscientia [h 1Kb] confitentis. Datum pridie nonas Martii, Recimere consule.



EPISTOLA [i 1Kb] CLXIX. [i 1Kb] AD LEONEM AUGUSTUM.



SYNOPSIS.

I. De eiecto Timotheo Aeluro ab Alexandrina Ecclesia, et catholico presule in eius locum eligendo.---II. Et fidei integritatem et probitatem morum in sacerdote requiri.---III. Impium Aelurum, etsi fides eius forte integra, restitui non posse.

LEO episcopus LEONI Augusto.



CAP. I.

Si gloriosum pietatis uestre in fidei defensione propositum tanta prosequi laude 1432 cupiamus, [k 1Kb] quantam rerum ipsarum magnitudo deposcit, inueniemur impares in actione gratiarum, si nostri tantum oris angustiis uniuersalis Ecclesie gaudia celebremus. Sed [l 1Kb] dignius illius remuneratio uestris actibus meritisque [m 1Kb] seruabitur, in cuius causa  et speciali excellitis animo, et optato triumphatis euentu [n 1Kb] clare glorie. Sciat igitur clementia uestra omnes Ecclesias Dei cum laude uestra exsultare pariter et letari, quod ab Alexandrine Ecclesie iugo improbus parricida depulsus est; et populus Dei, cui  predo nefarius incubabat, in antiquam fidei libertatem reductus, potest iam in salutis uiam fidelium sacerdotum predicatione reuocari, cum uideat omne seminarium uenenorum in ipso auctore proiectum. Nunc ergo quia hoc constanti proposito et magna mente peregistis, consummato operi fidei illud adiungite, ut de catholico ciuitatis illius presule quod Deo placeat decernatis, qui nulla damnate toties impietatis sit infectus aspergine: ne fortasse tectum uulnus sub specie obducte cicatricis increscat, et plebs Christiana, que uobis agentibus aperte ab hereticorum peruersitate liberata est, lethalibus iterum obnoxia sit uenenis.



CAP. II.

uides autem, uenerabilis imperator, et euidenter agnoscis, quod in persona de cuius abscissione  agitur, non sola est fidei integritas intuenda; que etiamsi ullis correctionibus professionibusque purgari, et in integrum ualeret qualibet conditione restitui, nequaquam tamen que sceleste cruenteque commissa sunt, possunt probabilium uerborum protestationibus aboleri: quia in pontifice, Dei [a 1Kb] ac maxime tante Ecclesie sacerdote, non sufficit sonus lingue et sermo labiorum, et nichil prodest si Deus uoce predicatur, et mens [b 1Kb] in impietate conuincitur. De talibus enim per Apostolum sanctus Spiritus loquitur; Habentes speciem 1433 pietatis, uirtutem autem eius abnegantes ; et iterum alibi: Deum profitentur se scire, factis autem negant . Unde cum [c 1Kb] in omni Ecclesie membro et integre fidei ueritas, et bonorum operum plenitudo queratur,  quanto magis in summo pontifice debent utraque precellere, quia alterum sine altero non potest cum Christi corpore [d 1Kb] habere compagem!



CAP. III.

Nec necesse est nunc omnia que Timotheum exsecrabilem faciunt enarrare, cum copiose atque manifeste in totius mundi notitiam, que per ipsum ac propter ipsum sunt gesta processerint, et si quid ab incomposito uulgo contra iustitiam perpetratum est, in huius omnia uerticem confluant, cuius desideriis manus furentium seruierunt. Unde [e 1Kb] si etiam in professione fidei nichil hic negligat, nichil fallat, aptissimum glorie uestre est ab hoc appetitu illum  prorsus excludere, quia in tante urbis antistite [f 1Kb] uniuersam Ecclesiam decet sancta exsultatione gaudere, ut uera pax Domini non solum predicatione fidei, sed etiam morum clarificetur exemplo. Data Xu kalendarum [g 1Kb] Iuliarum, Magno et Apollonio consulibus. Per Philoxenum agentem in rebus.



EPISTOLA [h 1Kb] CLXX. AD GENNADIUM EPISCOPUM CONSTANTINOPOLITANUM.



SYNOPSIS.

Queritur quod Timotheus Constantinopolim uenire sit permissus; nullam ei restitutionis spem esse relinquendam; cauendumque ne se publicis priuatisue colloquiis immisceat.

LEO episcopus GENNADIO episcopo Constantinopolitano.

Dilectionis tue litteris, et fratrum cepiscoporumque nostrorum Domitiani et Geminiani sermone  agnoui, Timotheum postquam Ecclesie Alexandrine ciuitatis 1434 expulsus est, Constantinopolim, nonnullis hoc fidei aduersariis agentibus, uenire permissum: ut, quantum datur intelligi, [i 1Kb] quia uniuersorum Domini sacerdotum sententiis coarctatus, inuitus saltem ad catholicum se dogma conuertat, et tamquam propter hanc tantummodo [i 1Kb] causam uideatur eiectus, heretice peruersitatis errore damnato, doctrine apostolice, ut ad Alexandrinam redeat, acquiescat; cum illi, etiamsi catholicus probaretur, hoc uehementer obsistat, quod uiuente episcopo, tante sedis inuasor est, [k 1Kb] et auctor apparuit inaudite crudelitatis admisse. Et ideo dilectio tua sollicitudine qua [l 1Kb] clares eniti et elaborare debebit ne cum tam nefario homine sermo aliquis priuatim uel publice  misceatur, neue sub specie correctionis eius quorumdam conuentui prebeatur occasio; ne redeundi integram capiat libertatem, de quo iam edictis suis princeps Christianissimus [m 1Kb] iudicauit. Omni igitur labore et circumspectione peruigili unitati ecclesiastice profuturus enitere, frater carissime, ut spes suffragatoribus ipsius adimatur, et Alexandrinis ex clero suo catholicus episcopus secundum morem ueterem per orthodoxos [n 1Kb] Aegyptios consecretur: quia parricida ille non alias a suis defensoribus [o 1Kb] deseritur, nisi Alexandrina Ecclesia, que Patrum honori et sue restituenda est libertati, rectorem sanandis omnibus  que male gesta sunt, probatissimum fuerit consecuta. Datum Xu kalend. Iulias, Magno et Apollonio consulibus. Per Philoxenum agentem in rebus.



1435 EPISTOLA [a 1Kb] CLXXI. AD TIMOTHEUM EPISCOPUM ALEXANDRINUM.



SYNOPSIS.

I. De electione eius gratulatur, caritatemque commendat.---II. Ut fidei rebus inuigilet, frequenterque ad ipsum scribat.

LEO episcopus [b 1Kb] TIMOTHEO episcopo catholico Alexandrine Ecclesie.



CAP. 1.

Euidenter apparet sub apostolice splendore sententie, quoniam diligentibus Deum omnia cooperantur in bonum ; et diuine dispensatione pietatis ubi excipiuntur aduersa, ibi donantur et prospera. Quod Alexandrine Ecclesie  experimenta demonstrant, in qua multos sibi patientie thesauros [c 1Kb] humilium modestia et tolerantia congregauit: quia iuxta est Dominus his qui tribulato sunt corde, et humiles spiritu saluabit ; glorificata in omnibus inclyti principis fide, per quem dextera Domini fecit uirtutem , ne in thronum beatorum Patrum Antichristi diutius sederet opprobium: cuius impietas nemini magis quam sibi nocuit: quia etsi aliquos ad societatem facinoris impulit, [d 1Kb] se tamen inexpiabiliter cruentauit. Unde de eo quod instinctu fidei [e 1Kb] in fraternitate tua cleri et plebis atque omnium fidelium egit electio, uniuersam mecum Ecclesiam Domini gaudere rescribo, utque hoc benignitas diuine pietatis multiplicata gratia confirmet, exopto; ita ipsi per omnia tua deuotione  famulante, ut etiam eos qui ueritati aliquatenus restiterunt, reconciliandos Deo per Ecclesie preces instanter acquiras, et [f 1Kb] sacramento catholice fidei, cuius soliditas nullam diuisionem recipit, sollicitus rector adiungas: illum imitatus uerum piumque pastorem, qui animam suam posuit pro ouibus suis , et errantem unam ouem non flagellis cercuit, sed ad ouile proprium suis humeris reportauit .



CAP. II.

Agat ergo dilectio tua, frater carissime, ne uel Nestoriani dogmatis uel Eutychiani erroris ullum in Dei populo possit uestigium reperiri: quia nemo potest fundamentum ponere, preter id quod positum est, qui est Christus iehsu : qui uniuersum 1436 mundum non reconciliaret Deo  Patri, nisi per fidei regenerationem omnes in nostre carnis ueritate susciperet. Cum ergo scribendi opportunitates, quibus fraternitas tua utatur, exstiterint,  sicut [g 1Kb] necessarie et ex more fecisti, ut per filios nostros Danielem presbyterum et Timotheum diaconum ordinationis tue ad nos scripta dirigeres, ita omni tempore in hoc officio perseueres, [h 1Kb] et de prouectibus pacis sepe, quantum fieri potest, sollicitudini nostre mittantur indicia: ut per alterna colloquia sentiamus quia caritas Dei diffusa est in cordibus nostris per Spiritum sanctum, qui datus est nobis . Datum Xu kalend. Septemb., Magno et Apollonio consulibus.



EPISTOLA [i 1Kb] CLXXII. AD PRESBYTEROS ET DIACONOS ECCLESIAE ALEXANDRINAE.



SYNOPSIS.

Ad concordiam in Ecclesia Alexandrina seruandam augendamque inuitat; et ut qui ab hereticis seducti sunt, ad penitentie remedium prouocentur.

LEO episcopus presbyteris et diaconibus Ecclesie Alexandrine, dilectissimis filiis in Domino salutem.


Gaudeo exsultanter in Domino de piissimo quem inter uos habetis affectu; dum sicut scripta uestra manifestant, et pastor gregem, et grex ostenditur amare pastorem. Solliciti ergo in inuicem, sicut Apostolus ait, seruare unitatem spiritus in uinculo pacis , properate [i 1Kb] ad fructum uere peruenire patientie. Quid enim dignius aut uelle potestis aut agere, quam ut, auxiliante Dei gratia, gloriosissimi principis fide ad profectum solidissime pacis utamini, remota procul ea bestia que uineam plantationis Dominice, sicut psalmus propheticus canit , singulari feritate uastabat? Quia  ergo in ouili Dominico nec furum iam insidie, nec latronum timentur incursus, redeat uniuersitas uestra in concordiam, et magisterio Spiritus sancti illa in omnibus unitas expetatur, propter quam dicit Apostolus: Non querens quod mihi utile est, sed quod multis, ut salui fiant . Idipsum dicant et sentiant omnes, nulla 1437 sint sensuum disputationumque certamina. Quod usque ad catholicos presules in Alexandrina Ecclesia discipuli ueritatis didicerunt atque docuerunt, eadem a cunctis fidelibus confessione promatur: quia uARIETATEM ueritas, que est simplex atque una, non recipit. Si quos autem cuiuslibet ordinis Christianos impia hereticorum conturbauere mendacia, ad satisfactionis remedia prouocate, et in spiritu mansuetudinis cum  benignitate corripite; quia, sicut ait beatus apostolus Petrus, non tardat Dominus promissum, sed patienter agit propter uos, nolens aliquos perire, sed omnes ad  penitentiam conuerti . Agendum ergo est ne difficultas uenie curationem faciat tardiorem. Data decimo quinto kalend. Septemb., Magno et Apollonio consulibus.



EPISTOLA [a 1Kb] CLXXIII. AD QUOSDAM AEGYPTI EPISCOPOS.



SYNOPSIS.

De electo Timotheo catholico in locum Timothei Aeluri gratulatur; unitatem commendat, et ut sollicitudinem suam eius cure iungant ad reducendos errantes, inuitat.

LEO episcopus THEOPHILO, IOANNI, ATHANASIO, ABRAHAE, DANIELI, [b 1Kb] IOHAE, PAPHNUTIO, MUSAEU, PANULuIO, et PETRO, episcopis Aegyptiis.

Litteris fraternitatis uestre, quas ad me filii nostri Daniel presbyter et Timotheus diaconus detulerunt,  cognouisse me gaudeo, quod gloriosi et uenerandi principis fides, propheticis et euangelicis unita doctrinis, ad sanctos et Deo placitos dispositionum suarum 1438 peruenit effectus, ut cruentissimo Alexandrine Ecclesie peruasore deiecto, et in longinquiora translato, dignum sua gubernatione rectorem totius ciuitatis mereretur electio, ad cuius uos consecrationem nullus ambitus traheret, nulla seditio impelleret, nulla iniquitas incitaret; sed in medio constituta meritorum sanctitate, eum cunctis non dubitaret preponere, quem sibi uniuersitas cuperet presidere. Unde reddita populis Christianis Dei  pace gaudentes, commendamus uobis inuicem uestri operis dignitatem, ut religiose per omnia ordinatus antistes, fraterno [c 1Kb] se iuuari experiatur assensu, et ad abolenda scandala, que error hereticus excitauerat, cooperatione uestra gaudeat adiuuari. [d 1Kb] Extruso enim qui imitator diaboli fuit, et in ueritate non stetit , male utens specie peruasi honoris et nominis, congruit ut Alexandrina Ecclesia eum ueneretur et diligat, quem et probitate morum, et integritate catholice fidei, dignum tanto sacerdotio comprobauit; cui mutue caritatis plenum animi nostri prebemus affectum: cohortantes, fratres karissimi, et fiducialiter exigentes ut in predicatione uerbi, in eruditione precepti illam formam custodiatis caritatis, sine qua nulle possunt prodesse uirtutes.  Quod autem fratri et cepiscopo nostro Timotheo de reuocandis his qui a ueritatis itinere deuiantes, inconsultius se ferociusque gesserunt, scriptum esse cognoscitis, dilectio quoque uestra ad curam suam intelligat pertinere: ut quia late sese pestilens illa egritudo diffudit, ubique omnibus eadem adhibeatur medicina uulneribus: ut per diligentiam pastoralem in cunctis Ecclesiis Domini ouile reparetur, et per sollicitudinem caritatis atque doctrine, omnes Christi oues unum se sentiant habere pastorem. Data Xu kalend. Septembris, Magno et Apollonio consulibus.





DE EPISTOLIS DEPERDITIS Tum S. Leonis ad alios, tum aliorum ad S. Leonem, ac de aliis monumentis ad epistolas pertinentibus, dispositis ordine chronologico, 



DISSERTATIO, In qua tria etiam, que ex Leone supersunt, fragmenta inseruntur.


1439 Quesnellus, in fine tomi secundi, harum epistolarum et documentorum catalogum exhibuit, sed ita mancum et perturbatum, nullo chronologie ordine seruato, et nonnullis etiam documentis bis repetitis, ut modicum prosit. Luculentiorem itaque atque exactiorem notitiam hic proferendam credidimus. Eorum uero documentorum tantum, quorum peculiaria indicia ad nos peruenerunt, notitia proferetur, quin dubium sit alia plura exstitisse, quorum nulla superest mentio.



ANNO 431.

1. Ante pontificatum S. Leonis una epistola S. Cyrilli episcopi Alexandrini ad eumdem tum Romane Ecclesie archidiaconum memoratur epist. 119, cap. 4, eiusque causa sic exponitur: In Ephesina synodo, que impium Nestorium cum dogmate suo perculit, Iuuenalis episcopus  ad obtinendum Palestine prouincie principatum credidit se posse  sufficere, et insolentes ausus per commentitia scripta  firmare. Quod sancte memorie Cyrillus Alexandrinus episcopus merito perhorrescens, scriptis suis mihi quid predicti cupiditas ausa esset, indicauit; et sollicita prece multum poposcit ut nulla illicitis conatibus preberetur assensio. uid. annot. 24  in epistolam predictam.



CIRCA AN. 442.

2. Septimus Altinas episcopus ad Leonem relationem misit, quam hic subiecerat epistole prime. In hac autem ille significabat  quosdam presbyteros et diaconos, ac diuersi ordinis clericos, quos Pelagiana siue Celestiana heresis habui implicatos, ita in uestra prouincia  ad communionem catholicam peruenisse, ut nulla ab eis damnatio proprii exigeretur erroris. Hec Se timi relatio eadem est ac illa eiusdem ad Leonem epistola, quam S. pontifex se legisse tradit eo st. 42. Photius hasce litteras Septimi commemorat 1440 cod. 54, his uerbis: Cum temporis deinde progressu secte huius homines Ecclesie restituti essent, iterum malum ab illis renouatum est. At Septimus episcopus pestis renascentis cursum repressit, datis ad  Leonem tum sedem apostolicam tenentem litteris; qui  Leo feruenti zelo contra impios depugnauit, nimirum epist. 1 et 2.



CIRCA AN. 443.

3. Sub idem tempus, uel serius an 443, Leo ad Cyrillum litteras dedit: quibus cum is respondisset, S. pontifex aliam epistolam tradidit ad Paschasinum episcopum Lilybetanum, cui acceptum a Cyrillo responsum subiecit. uide admonit. in ep. 3. Omnes he epistole uersabantur circa dubium diem Paschatis an. 444. Sola superest Paschasini responsio, et fragmentum epistole S. Cyrilli Alexandrini, que suo loco edidimus.

4. Sub finem anni 443 S. pontifex Manicheos Rome detecturus et publice conuicturus, gesta cum sollicitissimis inquisitionibus confecit in frequentissimo conuentu, in quo preter sacerdotes pars quedam senatus aliique illustres uiri, et plures e populo interfuerunt. uide serm. 16, c. 4, epist. 7, cap. 1, et epist. 15, c. 16. Hec autem gesta, quibus Manicheorum  peruersa doctrina corruptique mores ex ipsorum confessione patefacti fuerunt, die 30 Ianuarii an. 444 cum epistola 7 ad episcopos Italie directa fuere, et deinde an. 447 ad Turribium Asturicensem cum epist. 15, ex c. 16.

5. Ante epistolam 6 scriptam ineunte an. 444 aliam Leo dederat ad Anastasium Thessalonicensem, in qua eumdem monuerat ut de statu Ecclesiarum uestrarum  certiores subinde sua relatione nos faceret, quemadmodum scribit epist. 5, cap. 5. Hec enim monitio, uti obseruauimus annot. 8  in eamdem epist. 5, in sexta ad ipsum Anastasium epistola haudquaquam legitur. Forte S. Leo post assumptionem suam, ad Thessalonicensem scribens, hanc ei curam sollicita monitione commendauerat.

1441 6. Idem autem Anastasius huiusmodi monitioni pariturus, Nicolaum presbyterum ad Leonem misit cum litteris, in quibus Leonem de statu Ecclesiarum certiorem effecit; et hac occasione ab eo petiit ut apostolice uicis auctoritas per Illyricum a predecessoribus  Romanis pontificibus olim tradita, sibique a Xysto delata confirmaretur. uide epist. 6, c. 1 et 2, que cum a Leone illi reddita fuerit pridie idus Ianuarii anni 444, hec epistola Anastasii pertinet ad annum 443.



ANNO 445.

7. Ob depositum ab Hilario episcopo Arelatensi Celidonium, Romanum concilium utrisque presentibus habitum fuit, cuius gesta memorantur epist. 10, cap. 3: Que igitur apud nos in causa Celidonii episcopi gesta confecta sint, et que Hilarius dixerit, dum cum eodem, presente supradicto episcopo, audiretur, inditus chartis rerum ordo demonstrat.

8. Proiecti episcopi epistola, et altera ciuium ipsius ad Leonem aduersus Hilarium, qui ei egrotanti alium superordinauerat, in eadem epist. 10, c. 4, memorantur.

9. Epistola Leonis, qua metropoliticum ius Arelatensi Hilario ademptum, in uiennensem episcopum  se transtulisse affirmat epist. 66, cap. 2, ad nos non peruenit. Cum enim id factum non fuerit ea epistola quam uti supposititiam in appendicem reiecimus, alii epistole, que desideratur, tribuendum est.

10. Epistola ad episcopos Mauritanie, qua S. Pontifex iisdem significauit se Potentio episcopo in Africam proficiscenti uicem suam delegasse, ut de episcopis, quorum culpabilis ferebatur electio, quid ueritas haberet, inquireret, nobisque omnia fideliter indicaret, colligitur ex epist. 12, cap. 1.

11. Relatio Potentii, qua memorate delegationi satisfaciens, plenissime notitie  cuncta reserauit, et sub quibus qualibusque rectoribus quedam Christi plebes in partibus prouincie Cesariensis habeantur, sincera nobis relatione patefecit, indicatur in eadem epist. 12, cap. 1.

12. Illyricianorum metropolitarum epistola reddita Leonis litteris, quibus Illyrici Ecclesias Thessalonicensi  episcopo apostolica delegatione predito subiecerat, memoratur aperte epist. 13, cap. 1. Dubium uero est num littere Leonis, quibus Illyriciani respondent, sint epistola quinta, an uero alia que perierit; de quo uide annot. 3  in epist. 13. Hec autem epistola 13 cum scripta fuerit die 6 Ianuarii an. 446, Illyricianorum littere, quibus Leo eadem epistola respondit, ad an. 445 pertinere uidentur.

13. In eadem epist. 13, cap. 3, mentio fit relationis Anastasii Thessalonicensis, ex qua Leo cognouit, Achaie prouincie metropolitanum illicitas et constitutis Patrum, nostrisque, 1442 inquit, auctoritatibus interdictas ordinationes sepe celebrasse, illudque suis ausibus addidisse, ut Thespiensibus inuitis et repugnantibus incognitum et ante non uisum episcopum consecraret. Hec relatio una cum Illyricianorum epistola Romam transmissa uidetur, ac proinde hec quoque scripta cognoscitur an. 445.



ANNO 446.


14. His duabus Illyricianorum et Anastasii epistolis Leonem respondisse nichil dubium est. Responsio Illyricianorum litteris continetur in epist. 13; epistola uero ad Anastasium de facto metropolite Achaie desideratur. Plures quidem Leonis epistole ad eumdem Anastasium date ante epist. 14 interciderunt. In hac enim cap. 1 dicitur: Abundant enim apud te monitorum scripta nostrorum, quibus te . . . . . frequenter instruximus. Solam epistolam 6, ad eumdem, que superest, uoces abundant et frequenter significare non possunt. Porro in una epistola ex his que desunt, Leo prouiderat, ut non frequens nec leuibus causis conueniendi necessitas indiceretur, et binos ternosue episcopos de singulis prouinciis adesse sufficeret, uti traditur epist. 13, cap. 2. Id referri nequit cum Quesnello ad epistolam 14, quam annot. 1  scriptam ostendimus post ipsam epist. 13, ac preterea in epist 14, binos tantum ex singulis prouinciis adesse iubet,  non uero binos ternosue, quod ad alias litteras deperditas referendum est. Id autem probabiliter continebatur in epistola in qua Leo de metropolita Achaie statuerat; ac in eadem ea decreta proposuisse uidetur de quibus dicitur epist. 13, cap. 4: Plenius uero obseruare debent que caueri ad ipsum fratrem et cepiscopum nostrum Anastasium scripsimus, eaque in uestram notitiam litteris ipsius uolumus peruenire.

15. Due Anastasii epistole ad Leonem in causa Attici ueteris Epiri metropolite memorantur epist. 14, cap. 1. Una illis uerbis: De quo  nichil amplius indicaueras, quam quod euocatus adesse differret, et excusationem infirmitatis obtenderet. Altera illis: Legebatur quoque in litteris tuis, quas iidem diaconi tui detulerunt, quod frater Atticus Thessalonicam uenisset, quodque consensum suum etiam scripture professione signasset. Prior notitia forte inserta fuit relationi quam de Achaie metropolita Anastasius dederat, cuique Leonem respondisse innuimus die 6 Ianuarii an. 446. Sed cum pontifex queratur in epist. 14, cap. 1,  Anastasium, non exspectato priorum litterarum responso, quo cum Attico moderate agendum suaserat, hiemis tempore Atticum Thessalonicam uI adducendum curasse, hoc factum ipso hieme exeuntis an. 445 uel ineuntis an. 446 contigisse confirmatur, uti iam statuimus annot. 1  in epist. 14, ac propterea altera epistola Anastasii de Attico ad hunc annum 446 referenda est.

1443 16. Tria Turribii Asturicensis episcopi scripta ad Leonem transmissa circa Priscillianistarum heresim, que in Hispaniis grassabatur, laudantur epist. 15, in proemio: Epistole sermo, et commonitorium, et libelli tui textus eloquitur. Primum scriptum epistolam familiarem Leo appellat cap. 17. Commonitorium sexdecim capitulis distinctum, totidem damnatas olim Priscillianistarum opiniones continebat. Libellus tandem Turribii opera lucubratus, sexdecim pariter capitulis confutationem earumdem opinionum  complectebatur, ut ipse testatur in epistola ad Idatium et Ceponium c. 6, de qua plura in admonitione ad eamdem epistolam appendici inserendam num. 5. Sexdecim autem capitula tum commonitorio, tum libello tribuimus, quia S. Leo in proemio epist. 15 Priscillianistarum errores sexdecim capitulis a Turribio confutatos testatur; capite autem 16 eamdem formam et commonitorio et libello tribuens, utrosque in totidem capitula distinctos indicat. Hunc libellum et commonitorium librorum nomine comprehendit Montanus episcopus Toletanus in epistola ad Palentinos Concilio Toletano II addita, dum de Priscillianistarum heresi scribens, laudat Theoribii episcopi ad S. papam urbis Rome Leonem libros editos, in quibus hanc sordidam heresim explanauit, aperuit, et occultam tenebris suis, perfidieque nube uelatam in propatulo misit; ex ipsis etenim libris qualiter cauere, quid respondere contra sacrilegos possit, pius lector inueniet. Quod hos libros Theoribii episcopi ad S. Leonem editos affirmat, non ita intelligendum est ac si libellus  eque ac commonitorium a Turribio iam episcopo scriptus fuerit: libellum enim ante episcopatum ab eo probabilius scriptum in eadem appendice ostendemus; sed eo sensu est accipiendum, quia libellus et commonitorium cum Turribii epistola ad Leonem missi fuerunt, et hos simul Montanus inuenit. Hec autem omnia ad Leonem missa fuisse per Peruincum diaconum tradit Idatius ad an. 446.



ANNO 447.

17. Cum S. Leo ad Turribium rescripsit epist. 15, die 21 Iulii an. 447, aliam etiam epistolam direxit ad episcopos Tarraconenses, Carthaginienses. Lusitanos atque Gallicos, eisque concilium synodi generalis indixit, ut secundum ea que ad Turribii consulta respondit, plenissimo disquireretur examine, an essent aliqui inter episcopos qui huius hereseos contagio polluerentur, a communione sine dubio separandi, si nefandissimam sectam per omnium sensuum prauitates damnare  noluissent. uide epist. 15, cap. 17.

18. In epist. 15 ad Turribium, cap. 17, Leo cauit ut si forte hoc generale concilium aliquo impedimento cogi non posset, Gallicie saltem episcopi, inter quos error serpebat, omnino conuenirent. Cum porro 1444 rescisset aliarum prouinciarum episcopos Tarraconenses, Carthaginienses, Lusitanos, et Beticos, non autem Gallicios episcopos in Toletana synodo congregandos, aliam ad illos epistolam dedisse creditur, in qua precepit ut decretum fidei ederent, et ad Balconium Bracarensem Gallicie metropolitam mitterent. Id autem a nonnullis deductum fuit ex lectione post Merlinum uulgata in aliquot editionibus Conciliorum, qua regule fidei Toletano I subiecte inscriptio sic exhibetur: Incipit regula fidei catholice contra omnes hereses, quam maxime contra Priscillianistas, quam episcopi Tarraconenses, Carthaginienses, Lusitani, et Betici fecerunt ex precepto pape Urbis Leonis, et ad Balconium episcopum Gallicie transmiserunt. Sed hanc lectionem et interpunctionem soli  preferunt codices collectionis Hispanice originis Gallicane, quos Isidorus exscripsit; in quibus alieno arbitrio aliqua mutata sepius obseruauimus. Codices autem purioris collectionis Hispanice sic habent: Incipiunt regule fidei. . . . quas episcopi Tarraconenses, etc., fecerunt, et cum precepto pape Urbis Leonis ad Balconium episcopum Gallicie transmiserunt. In epistola ad Hispanos, quam numero antecedenti memorauimus. Leo preceperat ut omnes Hispani generalem synodum aduersus Priscillianam heresim cogerent, et si quid huic generali synodo obstitisset ut Gallicie caltem in unum conuenirent sacerdotes, in epistola 15 ad Turribium mandauerat. Cum ergo ex eo Leonis precepto Tarraconenses. Carthaginenses, Lusitani, et Betici synodum habuissent, in qua condiderunt regulam fidei, hanc regulam cum memorato precepto ac epistola Leonis Galliciis etiam inscripta, et forte etiam cum epistola ad Turribium, qua Gallicie concilium  potissimum expetebatur, ad Balconium huius prouincie metropolitam transmiserunt, ut exinde ad synodum cogendam excitaretur. Ita porro commode intelligitur quod in synodo Bracarensi II, tom. 6 Conc. uen. edit. pag. 517, dixit Lucretius eiusdem urbis episcopus: Cuius etiam  precepto Tarraconenses et Carthaginenses episcopi, Lusitani quoque et Betici, facto inter se concilio, regulam fidei contra Priscillianam heresim cum aliquibus capitulis conscribentes, ad Balconium tunc huius Bracarensis Ecclesie presulem direxerunt.

19. Hic idem autem Lucretius preterea testatur S. Leonem per Turribium notarium sedis sue ad synodum Gallicie contra impiam Priscilliani sectam scripta sua direxisse. Hec autem est epistola ad episcopos Gallicie que intercidit. In antiquissimo codice 59 capituli ueronensis, qui continet Breuiarium canonum et decretalium Romanorum pontificum, cum in tabula premissa, tum in opere num. 30 habetur: Ex  epistola Leonis pape ad Balconium, nullo ipsius epistole fragmento uel capitulo subiecto. Num hec fuerit peculiaris epistola ad Balconium, an generalis ad eum 1445 et ceteros Gallicie episcopos per Turribium notarium transmissa, ignoratur. Epistola ad synodum Gallicie a Leone scripta uidetur, postquam intellexit eius prouincie episcopos generalem synodum non adiisse, eosque ut ad sue prouincie synodum cogendam uehementius urgeret, Turribium Romane sedis notarium cum iisdem litteris direxit. Hinc he littere pertinere possunt ad annum 448.

20. Ex capite 7 epistole 17 ad Siculos scripte die 21 Octobris an. 447, liquet quotannis Rome habitum fuisse concilium, ad quod ex Siculis terni semper debebant accedere. Nulla ex tot synodis gesta supersunt. Solum ex epist. 17 ad eosdem indicatur decretum in Romana synodo pro Taurominitana et Panormitana Ecclesiis latum ob querimoniam a clericis earumdem Ecclesiarum propositam contra episcopos  qui ecclesiastica bona alienauerant. In hoc Leo prescripserat quemadmodum utriusque Ecclesie utilitatibus consulatur. Confer annot. 6  in eamdem epist. 17.

21. Ianuarius episcopus Aquileiensis ad Leonem scripsit epistolam, in qua de sue prouincie Pelagianis ad sanum consilium et ad Ecclesiam reuocatis agens, alios ex iisdem clericos cum debita cautione in gradum suum receptos, alios uero ad altiorem gradum promotos exposuit; quam in rem Leo illi reddidit epistolam 18 die 30 Decembris an. 447. Ioannes Trithemius in lib. de Script. eccles., inter Leonis opuscula que in suo codice describebantur, quarto loco recenset: Ad inquisitiones Ianuarii episcopi lib. I, et initium prefert: Nulla ratio sinit ut, etc. Decimo autem loco: Ad Rusticum Narbonensem episcopum lib. I, cum hoc initio: Subditis responsionibus; que tamen uoces non ad epistole initium, sed ad inscriptionem seu titulum pertinent. Ex distinctione autem epistole ad Rusticum ab inquisitionibus  Ianuarii suspicio quibusdam exoriri poterit aliam deesse Ianuarii Aquileiensis epistolam, qua aliquot questiones S. Leoni proposuerit, et aliam item desiderari epistolam S. Leonis, qua Ianuarii inquisitionibus responderit. Sed initium Nulla ratio sinit ut conuenit responsionibus S. pontificis ad inquisitiones Rustici. He uero cum in aliquot collectionibus describantur numero distincto post ipsam epistolam, forte in Trithemii exemplari librarii errore dissecte ab epistola ad Rusticum, breuiori epistole ad Ianuarium erant subiecte; idque illi occasio fuit tribuendi Ianuario quod Rustico asserendum est.



ANNO 448.

22. Duo antiquiores presbyteri Beneuentani Epicharpio recentius ordinato cum aliorum preiudicio primum locum cesserant. Id egre ferens Paulus  presbyter Romam perrexit, eaque super re querimonie libellum Leoni obtulit, qui epist. 19 ad Dorum episcopum subiectus fuit ex cap. 1, sed ad nos non peruenit.

23. Cum in hac causa suum cuique gradum pro ordinationis tempore Leo uindicarit, primis qui cesserant ad infimum relegatis, huius precepti exsecutionem Iulio episcopo commisit in litteris que desiderantur. uide cap. 2 laudate epistole 19.

24. In Ephesine Ecclesie tumultibus aduersus Bassianum episcopum Leo epistolam dedit in Chalcedonensi synodo memoratam tom. Iu Concil. pag. 1610 a, et 1614 c, in qua eum preter regulas ordinatum non oportere esse episcopum scripsit. Confer annotationes nostras in primam Quesnelli dissertationem ad an. 447, num. 4.

25. Eutyches antequam a S. Flauiano condemnaretur in Constantinopolitana synodo, epistolam dedit ad S. Leonem, qua Nestorianam heresim quorumdam rursus studiis pullutare retulit. uide responsum  pontificis epist. 20.

26. Post condemnationem uero idem hereticus alteri epistole ad Leonem scripte, que ex ms. Casinensi conseruata legitur epist. 21, quatuor documenta subiecit ex quibus libellus accusationis Eusebii Doryleensis episcopi 1446 in Constantinopolitana synodo productus, licet in eo ms. omittatur, inter huius tamen synodi gesta Chalcedonensi insertus describitur. Deest autem alter ad Leonem libellus appellationis, quem in ea synodo oblatum, at non susceptum, idem hereticus mentitus est. Ex tertio autem documento superest prima pars, que professionem fidei Eutychis exhibet; altera uero pars que contestationem ad populum Constantinopolitanum continebat, desideratur. Ex quarto autem documento, quod supposititia Iulii, Felicis, Athanasii et Gregorii Thaumaturgi testimonia preferebat, trium posteriorum Patrum testimonia, uti ab Eutyche fuerunt producta, in eodem ms. omittuntur.

27. Hoc eodem tempore idem Eutyches alias querimonie  litteras dedit ad S. Petrum Chrysologum, ex epist. 25.

28. Theodosius imperator in litteris ad Leonem Eutychi fauens, de tumultibus Constantinopoli aduersus eum excitatis querebatur, seque sol licitum prebuit ne in populo Dei aut schismata, aut hereses, aut ulla scandala conualescerent, uti colligitur ex epist. 23 et 24. He imperiales littere una cum precedenti Eutychis epistola sub finem an. 448 probabilius misse fuerunt.



ANNO 449.

29. Alie Theodosii littere, quibus Leo ad Ephesinam synodum inuitatus fuit, ab eodem accepte fuerunt III id. Maii an. 449, ex epist. 31, c. 4. Iulius legatus Leonis in pseudosynodo Ephesina has litteras simili tenore scriptas prodidit, ac epistola eius imperatoris ad Dioscorum lecta in eadem pseudosynodo act. 1. Discrimen uero aliquod interfuisse obseruauimus  annot. 29  in epist. 31, unde uoce simili, non autem , eodem, tenore Iulius legatus usus est.

30. Iuliani episcopi Censis epistola Constantinopoli scripta, et ad Leonem missa fuit per Basilium diaconum, qua catholicum dogma contra Eutychianam heresim declarauit. Huic S. pontifex respondit duabus epistolis 34 et 35, quarum altera per legatos, altera per eumdem Basilium directa fuit.

31. Tertia epistola Flauiani Constantinopolitani episcopi post alias duas, que exstant, ad Leonem missa per Basilium diaconum, ab eo [a 1Kb] diuersum, qui Iuliani litteras detulerat, sui desiderium reliquit. Breuis erat, quia plenior instructio Basilio commissa fuerat. Huic respondet pontifex epist. 38. Confer annot. 2 .

 32. Epistola episcoporum Gallorum, qui post Hilarii mortem Rauennium Arelatensem episcopum ordinauerant, et alia eiusdem Rauennii, quibus ex ueteri disciplina de ipsa ordinatione ordinatores et ordinatus ad Romanum pontificem scripsere. His, Leo respondet epist. 40 et 41, datis die 22 Augusti an. 449.

33. Libellus appellationis ad Leonem a S. Flauiano Constantinopolitano datus legatis 1447 in pseudosynodo Ephesina, memoratur epist. 44, c. 3, de quo uide obseruationes nostras in dissert. 8 Quesnelli.

34. In causa latrocinii Ephesini acta synodi Romane, cuius nomine Leo scripsit in Orientem epistolas 44, 45, 50 et 51, signatas die 13 Octobris an. 449.

35. Exempla acclamationum Constantinopolitane plebis pro Flauiano episcopo et contra Ephesinum latrocinium, que ad Leonem transmissa fuere cum litteris cleri et populi Constantinopolitani, quibus pontifex respondet epist. 59. uide cap. 1. He littere  ante auditam Flauiani mortem circa idem tempus date fuere, quo Leo scripsit epist. 50 et 51, id est circa idus Octobris huius anni 449. Confer annot. 4  in epist. 59.

36. Eodem tempore quo clerus et populus Constantinopolitanus, in eamdem sententiam scripserunt etiam archimandrite Martinus et Faustus, quibus Leo rescripsit epist. 61.

37. Eadem occasione probabilius transmissa fuere scripta Pulcherie Auguste ad eumdem pontificem, quibus euidenter ostendit quantum catholicam diligeret fidem, et quantum hereticum detestaretur errorem. uide responsionem epist. 60.

38. Sub finem an. 449, sicut ordinatus fuit Anatolius Constantinopolitanus episcopus, et ad Leonem dedit epistolam de ordinatione sui, uti ostendimus in admonitione ad epist. 53, ita etiam de eadem ordinatione litteras ad eumdem pontificem scripsere Theodosius imperator, Pulcheria Augusta, et ordinatores  eiusdem. Unicum exstat Anatolii epistole fragmentum. Cetere epistole desiderantur. Theodosio Leo respondet epist. 69., Pulcherie epist. 70. Ordinatorum uero littere memorantur epist. 71. Hic autem monemus Theodosium in epistolis 62, 63 et 64, quas ualentiniano et Augustis reddidit, affirmare se de his que Leo commemorauerat, nimirum de Flauiano ac Ephesini latrocinii gestis, fusius, plenius, apertius, plenissime, ac sepius ad eumdem pontificem iam scripsisse. Aduerbium sepius, quod legitur in epist. 63, non unam tantum, sed plures epistolas hac de re ab eodem imperatore ad Leonem scriptas indicat: cui concinit simile aduerbium sepe de Theodosii litteris a Leone pariter usurpatum epist. 69, cap. 1, et ex his utrisque epistolis 63 et 69 manifestum etiam fit imperatorem in iisdem ad Leonem litteris sese sollicitum semper pretulisse pro custodia synodi Nicene. Potuit quidem aliquid eiusmodi attingi in litteris quas idem Theodosius occasione ordinationis Anatolii ad nostrum pontificem scripsit.  At cum non una tantum epistola hac de causa ab eodem fuerit exarata, altera saltem anterior non multo post latrocinium Ephesinum ad Leonem missa dicenda est, in qua plenior illa de gestis Ephesinis instructio contineretur, cum Eutychis patrono expediret pontificem citius preuenire. Hec autem Leoni tradita mense Decembri, occasionem prebuit scribende ad eumdem Augustum 1448 epistole 54, in qua cum de custodia Nicene fidei disserit, tum ne imperatoris animum acerbius pungeret, se in ceteris remittit ad litteras eidem antea scriptas III idus Octobris.



ANNO 450.

39. Acta alterius synodi Romane Februario mense an. 450, ob eamdem Ephesini latrocinii causam coacte  ex innumeris totius Italie episcopis, quibus petentibus ualentinianus imperator, eiusque mater et coniux ad Theodosium et Pulcheriam dederunt epist. 55, 56, 57 et 58. Acta huius synodi missa traduntur epist. 55. Quoad tempus quod indicauimus uide admonitionem premissam epist. 55.

40. uiennensis episcopus litteras ad Leonem cum legatis misit, conquerens Arelatensem episcopum ordinationem sibi uasensis antistitis usurpasse, ex epist. 66, c. 1. Allegationes utriusque partis etiam allate ex cap. 2.

41. Fausti archimandrite Constantinopolitani littere ad Leonem per Parthenium misse, quibus suam in fide constantiam patefecit. His respondet epist. 72. uide admonitionem eidem premissam num. 2.

42. Paris constantie litteras dedisse uidetur etiam Martinus presbyter, cui Leo rescripsit epist. 74.

43. Leonis epistolam ad Marcianum imperatorem per Maximinum comitem missam, qua de eius assumptione ad imperium gratulatus respondit imperiali  epistole 73, deesse ostendimus annot. 2  in epist. 78.

44. Cum prior Anatolii Constantinopolitani epistola post ipsius ordinationem ad Leonem scripta , preter id quod ad ordinationem noui antistitis pertinebat, nichil de compressis uel abdicatis erroribus indicasset, quemadmodum Leo ait epist. 71, ut eam ordinationem pontifex confirmaret, expressam fidei professionem exspectauit. In hanc rem post diem 16 Iulii an. 450 quatuor legati Constantinopolim missi fuere, Abundius et Asterius episcopi, Basilius et Senator presbyteri, qui e Romana synodo missi uidentur. uide Acta sanctorum 2 Aprilis pag. 92. Huius synodi gesta desiderantur.

45. Cum legati in regiam urbem uenissent, synodus conuenit; ibique lecta dogmatica Leonis epistola 28 ad Flauianum, nec non testimonia Patrum, que a Leone per legatos missa fuere, eidemque epistole  subiiciuntur in editione Chalcedonensis concilii act. 2, Anatolius et omnes episcopi, archimandrite, presbyteri et diaconi laudate epistole subscripsere, et Nestorio, Eutychi eorumque doctrine anathema dixerunt. Hec gesta, que laudantur epist. 80, c. 1 et 2, ad Leonem missa fuere per Casterium, Patricium et Asclepiadem clericos una cum legatorum relatione ex epist. 79, et cum duabus epistolis ad eumdem pontificem, altera Anatolii, Iuliani Censis altera. uide epist. 77, 80 et 81. Commonitorium 1449 etiam laudati Anatolii iisdem clericis traditum ac pontifici oblatum dicitur epist. 85, c. 3. Ex his autem nichil superest, nisi unicum gestorum fragmentum, quod in appendice edetur. Forte in litteris Anatolii continebatur ea professio que memoratur epist. 112, c. 1, his uerbis; Quem  ipse professus est a se esse reiectum; alias noua et posterior Anatolii epistola desideraretur. Sicut autem gesta Constantinopolitana, in quibus Anatolius Leonis epistolam subscripsit, probabilius  assignanda sunt exeunti anno 450, uti colligere licet ex annot. 13  in epist. 77, ita etiam commonitorium Anatolii, relationem legatorum et memoratas epistolas sub idem tempus data fuisse non est ambigendum.

Sunt qui existimant hac eadem occasione per eosdem Constantinopolitanos clericos una cum epist. 77 Pulcherie Auguste aliam deperditam Marciani epistolam ad Leonem fuisse transmissam, in qua de Anatolii fide laudatis gestis probata testimonium dederit. Leo enim epist. 104, cap. 2, et 111, cap. 1, se istius ordinationem approbasse significat ob imperatoris testimonium, quod in epist. 76 eiusdem Augusti sub hoc tempus, ut putamus, tradita nequaquam legitur. At cum Leonis epistola 78, que Marciani litteris hoc tempore scriptis per memoratos clericos Constantinopolim remigrantes reddita fuit, nichil de Anatolio indicet, nichil quoque de eo imperatorem in  suis litteris scripsisse indicium est; alias, sicut Pulcherie de Anatolio testanti epist. 77, que profecto hac occasione ad Leonem missa fuit, hic pontifex de eodem Anatolio rescripsit epist. 79, ita etiam sese gessisset in laudata ad Marcianum responsione, quam eadem die per eosdem clericos eius litteris reddidit si in his Anatolii mentionem ac imperiale testimonium reperisset. Itaque hec pontificis responsio, seu epist. 78, reddita uidetur Marciani epistole 76, quacum sane concinit. Testimonium uero eiusdem imperatoris de fide Anatolii, quod memoratur epist. 104 et 111, Leo colligere potuit ex ipsa Pulcherie epist. 77, uel apertius ex relatione legatorum, ut ne aliam Marciani epistolam hac occasione de Anatolio testantem, cui pontificis responsio non congruit, astruere necesse sit.



ANNO 451

46. Marciani epistola per Tatianum prefectum urbis Constantinopolis directa, que ad Leonem  peruenit post legatorum Anatolii reditum in regiam urbem, id est post diem 13 Aprilis an. 451, et ante diem 23 eiusdem mensis, ut patet ex annot. 5  in epist. 82. Cum uero Tatianus tanta dignitate ornatus expeditum iter fecerit, ea epistola ipso anno 451 scripta uidetur. In hac imperator pacis ecclesiastice studiosissimus, iterum sollicitius apud pontificem institit pro cogenda generali synodo, in qua, 1450 ut omnia ad unitatem facilius componendam nouo tractatu discuterentur, postulasse colligitur ex Leonis responso epist. 82, c. 2.

47. Alia eiusdem imperatoris epistola ad Leonem perlata fuit per pontificios legatos Constantinopoli in Urbem reuersos ante diem 9 Iunii an. 451, in qua idem indicende ecumenice synodi consilium ingerebatur, ex epist. 83.

48. Lucentius episcopus, et Basilius presbyter a Leone lapsorum recipiendorum causa Constantinopolim missi fuerunt die 9 Iunii an. 451. His plenissima  instructio tradita fuit, cum de synodo conuocanda tantum ageretur. uide epist. 83, 84, 85 et 86.

49. Interim imperatoris littere date 17, alias 23 Maii, quibus synodus Nicee indicta fuerat kal. Septembris, ad Leonem peruenere. Peculiares litteras, que desiderantur, ad ipsum missas fuisse ostendimus ann. 2  in epist. 91, in qua eedem littere indicantur.

Hac forte occasione ad eumdem pontificem missa fuit Anatolii Constantinopolitani antistitis epistola, in qua indicauerat quod in suscipienda catholica fide, et damnatione Eutychis atque Nestorii omnes Orientales subscripserint sacerdotes, uti ex Leonis responsione epist. 91 colligere licet. Hinc etiam epist. 88 ad Paschasinum, cap. 3, idem pontifex affirmat se proxime epistolam Constantinopolitani episcopi accepisse, que refert Antiochenum episcopum, missis per prouincias suas tractoriis, uniuersos episcopos et epistole mee prebuisse consensum, et Nestorium et Eutychen pari subscriptione damnasse. Aduerbium proxime maxime  notandum est.

50. Laudatam synodi indictionem Leo post diem nonam Iunii, memoratis legatis iam profectis, accepit. Hisce in angustiis Paschasinum Lilybetanum episcopum uti legatum ad concilium elegit; cuius delegationis epistolam desiderari probauimus annot. 4  in epist. 89.

51. Bonifacium presbyterum alium legatum Roma misit, et laudato Paschasino ac duobus legatis iam transmissis, Lucentio et Basilio adiunxit, qui uice sua concilio presiderent. Huic Bonifacio litteras dedit ad eosdem Lucentium et Basilium, que hanc delegationem declarabant, uti liquet ex epist. 94.

52. Eidem etiam Bonifacio Commonitorium tradidit, cuius fragmentum ab ipso presbytero productum act. 16 concilii Chalcedonensis, hic appendimus ex mss. Baluzii emendatum, ac presertim ex antiquissimo uaticano 1322.


1451 Fragmentum Commonitorii.


»Bonifacius presbyter uicarius sedis apostolice dixit: Beatissimus et apostolicus uir papa inter cetera hoc nobis mandauit. Et ex charta recitauit:

»Sanctorum quoque Patrum constitutionem prolatam nulla patiamini temeritate uiolari uel imminui, seruantes omnimodis persone nostre in uobis, quos uice nostra misimus, dignitatem; ac si qui forte ciuitatum suarum splendore confisi, aliquid sibi tentauerint usurpare, hoc qua dignum est constantia retundatis.«

In hoc forte Commonitorio continebatur etiam illud preceptum quod Paschasinus ex synodo Chalcedonensi act. 1 exposuit his uerbis t. Iu Concil. uenete edit. pag. 863: Beatissimi atque apostolici uiri pape urbis Rome, qui est caput omnium Ecclesiarum, precepta habemus pre manibus, in quibus precipere dignatus est eius apostolatus ut Dioscorus non sedeat in concilio, sed audiendus intromittatur. Hoc ergo nos obseruare necesse est. Si ergo precipit uestra magnificentia,  aut ille egrediatur, aut nos eximus.

53. Epistola Leonis ad eosdem legatos circa Theodoretum sic memoratur act. 8 eiusdem concilii tom. Iu Concil. pag. 1525, d: Paschasinus et Lucentius reuerendissimi episcopi, et Bonifacius reuerendissimus presbyter, insuper et Iulianus reuerendissimus episcopus Censis , habentes locum apostolice sedis dixerunt: Sanctissimum et uenerabilem episcopum Theodoretum sanctissimus et beatissimus uniuerse Ecclesie episcopus urbis Rome dudum in communionem suscepit ita, sicut littere ab eo ad nostram humilitatem directe testantur. Cum Maximum quoque Antiochenum idem sanctus pontifex in communionem receperit, et hac de causa ille in synodo Chalcedonensi fuerit susceptus ex decima actione, num concessa eidem communio constiterit ex litteris Leonis ad legatos, an ex epistola ad ipsum Maximum, ignoratur.

54. Leonis epistola ad Eusebium Mediolanensem episcopum missa fuit ante mensem Augustum an.  451 per Abundium et Senatorem, in qua felici Constantinopolitane legationis exitu commemorato ei prescripsit ut concilium prouincie cogeret, ibidemque legeretur sua ad Flauianum epistola 28, et Eutychianam heresim sequentes anathemate plecterentur, uti discimus ex epist. 97.

55. Quedam specialia gesta, forte pro Constantinopolitane sedis priuilegio, Chalcedonensis synodi tempore ab Anatolio ad Leonem missa indicantur epist. 101, c. 2. uide annot. 6 .

56. Epistola Iuliani Censis ad Leonem, qua pro appetitu noue transgressionis interuenit ex epist. 107, nimirum pro prerogatiua sedi Constantinopolitane in Chalcedonensi 1452 tributa. Hec epistola allata fuit per Lucianum episcopum una cum litteris 100 et 101 eadem super re scriptis mense Decembris an. 451.



ANNO 452.

57. Theodori Foroiuliensis in Gallia episcopi littere cum quibusdam interrogationibus de reconciliatione  penitentium, quibus Leo respondit die 11 Iunii an. 452, epist. 108.

58. Iuliani epistola de Palestinorum monachorum tumultibus et uiolentiis, quibus catholicos exagitabant, et Eutychianis fauebant. Leo respondit epist. 109.



ANNO 453.

59. uerba epistole Leonis 112, c. 1, predicti Aetii lacrymabilis querela, innuunt litteras eiusdem ad Leonem, quibus de iniuria sibi ab Anatolio illata querebatur, eo quod sub honoris specie ad presbyteratum promotus, archidiaconatu priuatus fuerat, et cemeterio prepositus, quodammodo damnatus fuerat exsilio. Indicauit etiam Anatolium ad pontificem missurum litteras, quas tamen se non suscepisse Leo testatur epist. 113, c. 1. Chartas preterea Romam ante fuisse directas significauit, que pariter non peruenisse ibidem traduntur c. 3. Hanc Aetii epistolam datam fuisse circa initium anni 453 colligitur  ex epist. 111 et 112 hac de re ad Marcianum et Pulcheriam scriptis die 10 Martii anni eiusdem.

60. Hac eadem de causa eodemque tempore Iulianus ad Leonem scripsit. Ibi etiam de malis Attile bello Italie illatis condoluit. Breuiarium fidei antea missum significauit. Huic epistole Leo respondit epist. 113, data 11 Martii an. 453.

61. Tres epistole ad Leonem de ordinatione Proterii episcopi Alexandrini, una ipsius Proterii, altera ordinatorum eius, ac tertia cleri eiusdem colliguntur ex tribus epistolis ad singulos rescriptis, quarum exemplaria idem pontifex ad Iulianum misit cum epist. 113, c. 3. In epistola ad Proterium pleniorem et apertiorem fidei expositionem ab eo petiisse uidetur ex epist. 127, c. 1. He omnes sex epistole intercidere.

62. Sub hoc idem tempus alie epistole Euxithei Thessalonicensis de ordinatione sui et ordinatorum eius, atque, uti mos ferebat, cleri etiam et populi ad S. Leonem misse fuere per episcopum qui ab eodem  Euxitheo sue ordinationis nuntius traditur epist. 117, c. 5, data 21 Martii anni 453. His pontificem totidem litteris rescripsisse nichil dubium est; at nichil horum superest.

63. Una cum epistola Marciani 110, scripta die 15 Februarii an. 453, Leo accepit epistolam Iuliani, qua eiusdem imperatoris et Pulcherie preclara gesta commendans, exemplaria sanctionum utriusque ob comprimendos et instruendos monachos Palestinos ad eumdem pontificem direxit. He sanctiones 1453 supersunt tom. Iu Concil. pag. 1798 et 1819, et superest etiam earumdem antiqua interpretatio, quam Iulianum transmisisse non improbabiliter credimus. uide annot. 4  in epist. 116. At Iuliani epistola sui desiderium reliquit.

64. Due epistole ad Eudociam, quibus eam hortabatur ne monachis Palestinis faueret, desiderantur. Altera scripta fuit a Leone Marciani imperatoris insinuatione, qui hoc suum desiderium illi per Paulum  secreto significauit ex epist. 117, c. 3. Altera missa fuit a ualentiniano Augusto, Leone suadente ex eadem epistola.

65. Alia epistola Iuliani de Palestinorum monachorum turbis per Esichium missa indicatur epist. 118, c. 7.

66. Cum in Chalcedonensi synodo Iuuenali Ierosolymitano episcopo cessio facta fuisset trium Palestinarum contra Nicenos canones in Antiochene sedis preiudicium, Maximus Antiochenus episcopus ad Leonem epistolam dedit, in qua de hac cessione conquestus est. uide responsum Leonis epist. 119, et nostras obseruationes ad diss. 9 Quesnelli.

67. Due Marciani epistole ad S. Leonem, quibus hic respondit die 9 Ianuarii an. 454, epist. 126, date fuerunt an. 453. In altera de compressis Palestinis tumultibus ac de Iuuenali in suam sedem restituto scripserat. In altera uero pro Anatolio episcopo intercesserat, ut liquet ex epist. 127, cap. 3. In alterutra ex his indicauerat etiam se curam de paschali  die anni 455 Alexandrinis inquisitione sollicitissima delegasse. uide eiusdem epistole caput 2.

68. Una cum his Marciani epistolis tradita Leoni fuit epistola Iuliani Censis, in qua preter notitiam eorumdem gestorum Marciani, retulit, S. pontificis epistolam 114 ad synodum Chalcedonensem Constantinopoli presentibus episcopis et clericis lectam fuisse dimidiatam, suppresso scilicet eo extremo capite quo S. Leo de Anatolii ambitu et de canone pro Constantinopolitana sede edito querebatur. Addiderat etiam Aetium presbyterum cognitione habita discussum, in omnibus fuisse purgatum. uide epist. 127, c. 3.

69. Epistola Proterii Alexandrini ad Leonem, qua pleniorem de fide sua expositionem direxit, cum per Nestorium episcopum accepta tradatur in epist. 127, scripta die 9 Ianuarii an. 454, exarata cognoscitur an. 453, eique S. pontifex respondit die 10 Martii an. 454.



ANNO 454.


70. Deperdita Leonis epistola ad Marcianum memoratur epist. 137, cap. 2, his uerbis: Prioribus petii litteris, ut economos Constantinopolitane Ecclesie nouo exemplo et precipue pietatis uestre temporibus a publicis iudicibus non sinatis audiri, et hanc quoque iniuriam sacris remoueatis ordinibus; sed rationes Ecclesie secundum traditum morem 1454 sacerdotali examine iubeatis inquiri. Hec scripta fuisse paulo post epistolam 127, datam die 9 Ianuarii an. 454, et spectare factum Aetii probabiliter coniecimus annot. 3  in epist. 137.

71. Iulianus hoc anno ad Leonem scripsit Eutychen exsulantem multa aduersus integritatem catholicam blasphemiarum uenena profundere, et quod in illo totus mundus horruit atque damnauit, impudentia maiore, ut innocentes decipere posset, euomere. uide epist. 134, datam 15 Aprilis, cap. 2.

72. Marciani epistola, qua Leoni significauerat, se, ut eidem morem gereret, circa questionem Paschatis  anni 455, agentem in rebus Alexandriam misisse, et quidquid exinde responsi afferretur, statim ad pontificis notitiam se transmissurum. uide epist. 134, c. 3.

73. Due alie epistole imperatoris Marciani ad S. Leonem date mense Aprili an. 454. Altera post acceptam Alexandrinorum responsionem circa Pascha an. 455, significauit apud Orientales constitutum fuisse Pascha uIII kal. Maii, ac Proterii epistolam 133 ad Leonem de eadem questione simul transmisit. uide epist. 137, c. 1, et 138. Altera quidquid egerit cum Anatolio, ut hunc Leoni conciliaret, exponebat, annexamque transmittens ipsius Anatolii epistolam 132, qua is pontifici satisfacere studuit, ut ad eumdem scriberet, hortabatur. uide epist. 136, cap. 1.

74. Iuuenalis episcopus Ierosolymitanus ad Leonem epistolam misit per Andream presbyterum et Petrum diaconum, qua se sue sedi restitutum nuntiauit. Huic Leo respondit epist. 139, die quarta Septembris  an. 454.

75. Iulianus Dioscori mortem Leoni nuntiauerat litteris quibus respondetur epist. 140, 6 Decembris an. 454.



ANNO 455.

76. Alie Iuliani littere ad Leonem, quibus is respondit epist. 141, die 11 Martii an. 455, hoc eodem anno ineunte scripte uidentur. In his significauerat Carosum monachum in fidei confessione correctum, sed ita contra fratrem Anatolium in simultate nescio qua permanere, ut propter ipsius discordiam adhuc a communione descisceret: Ioannem decurionem ad Aegyptum causa fidei fuisse directum, ut paci emendationique prospiceret. Addiderat etiam quedam ab accusatoribus fuisse producta aduersus Maximum Antiochenum, qui idcirco episcopatu periclitabatur. Preterea ex epist. 142, c. 2, liquet S. Leonem de Iuliano pariter accepisse, imperatorem mandasse ut alius Carosus et Dorotheus, qui damnatos tuebantur errores, ablati a monasteriis suis, apud eos degerent,  quibus nocere non possent.

77. Alia Marciani epistola, qua Leonem de die Paschatis sollicite commonuit, cuique Leo respondit epist. 142 die 13 Martii 1455 an. 455, hoc eodem anno scripta colligitur.

78. Anatolii littere ad Leonem de hereticorum reliquiis Constantinopoli latentibus, indicari uidentur epist. 143 eodem die et anno signata.



ANNO 456.

79. Marciani imperatoris littere, quibus ordinationem Basilii Antiocheni Leoni significauit, memoratur epist. 149, cap. 1. Maximus, eius predecessor, anno 445 accusatus fuerat. Eum depositum tradit Nicephorus; sed alii mortuum uolunt. Quidquid autem fuerit, sicut consecratio Basilii, que uiuo adhuc Marciano facta fuit, circa an. 456 collocanda est, ita etiam epistola imperatoris de ordinatione eiusdem.



ANNO 457.


80. Iulianus Censis motus ab Eutychianis excitatos Constantinopoli post Marciani mortem, quidque ad eos reprimendos ipse et alii catholici apud nouum imperatorem Leonem egerint, indicauit litteris quibus Leo respondit epist. 144 scripta die 1 Iunii an. 457.

81. Ex epistola 145 ad Leonem Augustum, data die 11 Iulii, sanctum Leonem alias ad eumdem dedisse litteras patet, quibus de promotione eius ad imperium gratulatus fuerat.

82. Ante aliquanto Anatolium ad pontificem retulisse de Proterii morte ac de turbis Alexandrinis, ex laudata epist. 145 ac ex epist. 146, eadem die scriptis manifestum est.

83. Alie posteriores eiusdem Anatolii littere, quibus Alexandrinos motus retulit, colligi posse uidentur ex epist. 151, qua eidem Leo rescripsit die 1 Septembris huius an. 457. At ne id certo affirmemus,  illud in causa est quia fieri potuit ut, sicut S. pontifex duabus occasionibus oblatis, de iisdem Alexandrinis motibus bis scripsit ad Leonem Augustum, primum die 11 Iulii epist. 145, ac dein 1 Septembris epist. 148, ita etiam ad Anatolium ex priori eiusdem relatione iisdem diebus binas litteras dederit, ut ne nouam huius epistolam de eo negotio acceperit.

84. Desideratur epistola Aetii presbyteri Constantinopolitani ad Leonem de iisdem Alexandrinis motibus, que diligentiam ipsius in causa Ecclesie testabatur, cuique pontifex respondit epist. 153, data 1 Septembris. Forte in hac epistola etiam de Attico presbytero Constantinopolitano Leonem commonuit, ita ut hac ex notitia is ad Anatolium scripserit epist. 151, eodem die exarata: Atticus perhibetur Eutychianorum errorem apertis intra Ecclesiam disputationibus coniouere.

1456 85. Cum in Alexandrinis turbis Eutychiani nouum examen de rebus in Chalcedonensi definitis  postularent, constanter restitit S. Leo pluribus epistolis scriptis an. 457 et 458. Intra hoc tempus data fuit ad Aetium presbyterum eiusdem S. pontificis epistola, cuius duo insignia fragmenta eamdem constantiam preferentia supersunt. Ita porro eam affigendam an. 457 probabiliter coniecimus annot. 2  in epist. 147, ut tamen posterius scripta certo affirmari non possit. Laudata uero fragmenta hic inserimus ex epist. 7 Pelagii II, ad Eliam Aquileiensem et alios Istrie episcopos c. 6. Quam epistolam a S. Gregorio papa I, cum adhuc esset diaconus, scriptam fuisse nomine Pelagii pape, testatur Paulus uarnefridi lib. III de Gestis Longobardorum, cap. 10, al. 20. Hec autem ibidem leguntur tom. uI Concil. uenete editionis pag. 264.


Fragmenta duo epistole ad Aetium.

»Extremum quoque sepe fati Leonis ad Aetium presbyterum testimonium ponitis, quo ait:

»Ne patiatur sopitarum rerum certamen afferri,  quarum retractator non nisi sacrilegus inuenitur.

»Quod de quibus rebus adstruat, ad eumdem Aetium scribens, ipse manifestat dicens:

»Nihil ab apostolicis umquam potero sentire diuersum, nec a mea ipse deuiare sententia; ut quod sancto Spiritu reuelante confessus sum, quodque, mecum totius synodi professione predicante, patefeci, aliqua uarietate commutem; cum facilius mihi sit quibuslibet et suppliciis ab hoc mundo auferri, quam ab ea, quam generaliter credidi [Forte, edidi], professione mutari.«

86. Leonis epistola ad Patricium Asparem una cum epist. 148 ad imperatorem Leonem missa per Gerontium die 1 Septembris an. 457, laudatur epist. 151 et 153. In hac illi qui apud imperatorem magna non solum gratia, uerum etiam auctoritate pollebat, eadem commendabat, que in epist. 148 ab imperatore petebantur, de compescenda scilicet hereticorum  pertinacia, qui nouum in examen definita uocabant.

87. Anatolius ad Leonem alias litteras direxit per Olympium, quibus iste respondit epist. 155, 11 Octobris an. 457. In his exposuit quantum iuuerit episcopos catholicos Aegyptios, qui Constantinopolim fidei causa ad imperatorem confugerant.

88. S. Leo alia epistola ad Leonem Augustum eadem die scripta, ac per eumdem [a 1Kb] Olympium directa una cum epistolis 154 et 155, eidem gratias egit quod episcopos 1457 Aegyptios ea qua dignum erat caritate suscepisset, ex epist. 154. Ipsos quoque eidem etiam atque etiam commendauit ex epist. 157, c. 3. Eumdem porro Augustum cohortatus est ut impiissimorum latronum  ausibus districtiori constantia faciat obuiari, quos nefas tantum de suo fauore presumere, ut etiam apud Constantinopolim audeant insanire, ex epist. 155.

 89. Oblatis imperatori libellis catholicorum et Eutychianorum, qui ex Aegypto ad eumdem confugerant, idem Augustus utrosque libellos cum suis litteris ad omnes metropolitanos misit, et precipue ad Leonem papam, eiusque presentiam ad has turbas compescendas necessariam significauit. uide admonitionem in epist. 156, qua S. pontifex imperialibus litteris respondit kal. Decembris huius anni 457. Soli duo libelli memorati editi sunt in codice encyclio tom. Iu Concil. pag. 1837 et 1848.

90. Alia Anatolii epistola, petentibus Aegyptiis catholicis, cum alio istorum libello ad Leonem pariter data fuit, cui is responsum dedit epist. 157. uide annot. 1  in hanc epistolam.



ANNO 458.

91. Cum imperator litteris memoratis num. 86 a pontifice non obtinuisset ut ipse Constantinopolim ueniret, rursus ad eumdem scripsit petens ut aliquos de suis fratribus uice sui dirigeret. Hec epistola imperatoris indicatur in epist. 160, c. 1, eidemque Leo  respondit epist. 162, data 21 Martii an. 458, unde he Augusti littere sub initium huius anni exarate noscuntur. Ex his litteris S. pontifex hec uerba recitat in laudata epistola 162, c. 2: Perfectio incrementum, et adiectionem plenitudo non recipit.

92. Circa idem tempus Anatolius ad Leonem pariter scripsit respondens epistole 157, sibique displicere ostendit quod Leo de Attico scripserat. uide responsionem Leonis epist. 163, scripta 28 Martii an. 458.

93. In hac subindicatur epistola ipsius Attici, quacum scripta dubie fidei et professionis incerte ad Leonem missa fuere.

94. Acta synodi Romane an. 458, in qua nouum et inauditum ante genus consultationis exortum est, de his scilicet qui in pueritia capti a barbaris, et postea ad suos redeuntes, ignorabant num baptizati fuissent. uide epist. 166, scriptam die 24 Octobris an. 458.

95. Epistola Rustici Narbonensis paulo ante id tempus missa ad Leonem per Hermetem archidiaconum  de causa Sabiniani et Leonis presbyterorum cum gestis que in episcoporum honoratorumque examine confecta fuerant. In hac illud etiam scripsit, se uacationem ab episcopatus laboribus preoptare, et malle in silentio atque otio uitam degere, quam in his que ipsi commissa fuerant permanere. Separatim adiecit 1458 consultationes cum XIX inquisitionibus, que totidem Rustici uerbis inseruntur epistole 167.



ANNIS 459 ET 460.

96. Cum laudatus Hermes Biterrensibus episcopus datus, ab iisdem non fuisset receptus, idem Hermes et Rusticus litteras hac de re ad Leonem dedisse uidentur ex Hilari pape epist. 8, ubi memoratis Narbonensi ac Biterrensi ciuitatibus, que ob eam causam turbate fuerant, addit: Olim igitur urbium presides predictarum sancte memorie decessori meo, non minus  quam nobis, etiam tunc attulerunt doloris, illicitis petitionibus audendo prosequi, quod uix apud patientiam nostram sola necessitatum potuit deploratione leniri. Forte in eo Rusticus institit, ut Hermeti episcopatum renuntiaret. Hec paulo ante Leonis mortem circa annum 460 contigere.

97. Ex epistola eiusdem Hilari pape duo alia documenta colligimus: primum uerani episcopi, uti creditur, uenciensis, et aliorum comprouincialium Alpium maritimarum ad nostrum Leonem relatio circa duos episcopatus ciuitatis Cemelenensis et castelli Nicensis; alterum eiusdem Leonis responsio, qua ea utraque loca ab uno tantum episcopo regenda precepit: quod decretum laudatus pontifex Hilarus, cassato contrario priuilegio abs se per obreptionem extorto, confirmauit. Cum porro hic in memoratis litteris addat Ingenuum Ebredunensem Alpium maritimarum metropolitam ab eodem Leone dudum de sue prouincie illicita cessione fuisse culpatum, incertum  est utrum hec reprehensio hac occasione in supradicta responsione, uel potius in aliis litteris ad ipsum Ingenuum scriptis contineretur, an uero particula dudum anteriorem reprehensionem indicet, qua scilicet S. Leo epist. 10, c. 6, aliquot metropolitanos coarguit quod ius sibi debitum in alium, id est in Arelatensem episcopum, transtulerint. Primum uidetur probabilius: cum enim idem Ingenuus adhuc post editam epistolam 10, sese ut Arelatensis sedis suffraganeum apud ipsum Leonem protulerit in libello precum pro priuilegiis eiusdem sedis epist. 65, initio autem pontificatus Hilari se metropolitanum exhibeat, haud intelligimus, undenam tanta mutatio in eodem contigerit, nisi quia S. Leo ipsum postea, non generatim et indistincte cum aliis, uti factum fuerat epist. 10, sed nominatim et expresse reprehendit, adeo ut hec peculiaris correctio eum ad ius in prouinciam Alpium maritimarum sibi uindicandum impulerit. Id autem occasione predicte relationis fortassis euenit. Cum enim non Ingenuus, sed ueranus cum aliis comprouincialibus  ad Leonem scripserint, hinc forte S. pontifex eum ius suum metropoliticum non exercere cognoscens, preter responsionem ad ueranum et comprouinciales, ad ipsum quoque Ingenuum litteras dedit, 1459 in quibus illicitam sui iuris cessionem culpans, in causa fuit ut is ius suum sibi exinde asseruerit. Hec plenius intelligentur ex iis que fusius disseremus tomo II, in obseruationibus ad dissert. 5 Quesnelli, part. II, c. 6. Cum uero idem Ingenuus sub finem anni 451, uel ineunte anno 452, Gallicanorum episcoporum epistolam 99 ad Leonem Romam detulerit, ut liquet ex epist. 102, c. 1, si quis hac potius occasione eum a pontifice reprehensum, et ad suum ius arripiendum excitatum credere malit, nichil morabimur.

98. Epistola Gennadii Constantinopolitani episcopi, qua Leoni significauit Timotheum Aelurum, postquam Ecclesie Alexandrine ciuitatis expulsus fuerat, Constantinopolim, nonnullis hoc fidei aduersariis agentibus,  uenire permissum. Pontifex autem respondit epist. 170, c. 1, data 17 Iunii an. 460.

99. Tres epistole, una Timothei Solofacioli catholici episcopi Alexandrini, altera ordinatorum eius, tertia Cleri Alexandrini ad Leonem de ordinatione eiusdem Timothei, quibus Leo respondit epist. 171, 172 et 173, datis 18 Augusti an. 460.

100. Inter fragmenta epistolarum deperditarum Leonis Quesnellus duo primum descripsit ex epist. 7 Pelagii pape ad Eliam Aquileiensem et ceteros Istrie episcopos, ubi hec leguntur c. 6:

»Adhuc autem  ex eiusdem beati Leonis epistola testimonium scriptis uestris inseritis, que ad Basilium dicit:

»Pie nobis et constanter [b 1Kb] utendum est; ne dum talium disputatio admittitur, eorum que diuinitus definita  sunt auctoritati derogetur. Et infra: [a 1Kb] Nec enim aliquam disceptationem plene definita reuocanda sunt: ne ad arbitrium damnatorum ipsi de his uideamur ambigere, que manifestum est per omnia propheticis et euangelicis atque apostolicis auctoritatibus consonare.«

Dein hanc admonitionem subiecit: »Prius quidem illud fragmentum habemus, non in epistola ad Basilium, sed in cap. 3 epistole ad Leonem Augustum, que ex codice ms. cardinalis Grimani nunc primum in lucem a nobis emittitur, estque ordine 133 . Posterius uero, nec in hac, nec in illa, nec in ulla alia ad Basilium epistola reperi, quamquam eadem fere habentur in epist. 132  ad eumdem Leonem Augustum cap. 2. Unde ex tribus his unum aliquod dicendum est: scilicet, uel hec uerba que leguntur in epistola ad Leonem Augustum, repetita fuisse a Leone nostro in alia epistola ad Basilium, que nondum e tenebris emerserit, uel mutilam esse epistolam ad Leonem, illamque eius partem intercidisse  in qua fragmentum a Pelagio relatum legebatur; uel denique memoria lapsum esse Pelagium, cum posterius fragmentum ex eadem 1460 epistola, e qua prius, acceptum significauit. Hoc ultimum contigisse egre admodum ego crediderim. Non solus enim Pelagius hunc errorem incurrisset, sed in illum pariter prolapsi essent Istrie episcopi, a quibus utrumque fragmentum transcriptum eo modo fuerat in eorum epistola. Quod si aliter fuisset ab iisdem citatum, non id omisisset obiicere Pelagius, qui uel ipsum ordinem citatarum ab illis episcopis epistolarum arguere non neglexit. Mutilam esse epistolam nouam ad Leonem, nichil omnino est unde uel leuissime coniiciatur, optime enim omnia sibi coherent. Ad primam igitur responsionem confugiendum, nimirum aliam scriptam esse a Leone ad Basilium epistolam, quam que a nobis edita est ordine 118 , nisi pro quarta coniectura dixeris mendosa esse omnia epistole huius Pelagii pape exemplaria excusa.«

Hec ex Quesnello fuse dedimus, quia omnia eius  inserere nobis proposuimus. Ceterum tanta admonitione totque coniecturis opus non fuit. Facile enim hoc negotium soluitur, si dicamus episcopos Istrie, quorum ex litteris utrumque fragmentum a Pelagio transcriptum fuit, ita hic errasse in inscriptione epistole ad Basilium pro ad Leonem Augustum, uti errauit in Constituto uigilius tom. u Concil. pag. 1356, allegans alium textum ex epistola, quam datam prodidit ad Anatolium Constantinopolitanum, cum tamen ad Basilium tradita fuerit, uti obseruauimus annot. 7  in epist. 149. Ea quidem fragmenta totidem uerbis inueniuntur in epistolis 162 et 164 ad Leonem imperatorem, ac uigilius in Constituto eadem fragmenta recitans, litteras ad hunc imperatorem, non uero ad Basilium laudauit. Hinc ergo inter deperditas Leonis epistolas ad Basilium hec fragmenta inserenda non fuere.



DECRETA LEONI PAPAE TRIBUTA.

 Tria decreta Leoni nostro in uulgato libro Pontificali tribuuntur.

I. Hic constituit ut intra actionem sacrificii diceretur: Sanctum sacrificium, immaculatam hostiam. Hoc quidem  primum decretum in editionibus Parisiensi Fabrotti, Romana Francisci Blanchinii, et Mediolanensi Muratorii non legitur; sicut nec inuenitur in iis uetustis exemplaribus quibus iidem usi fuerunt. At preterquam quod in aliis codicibus profertur, describebatur etiam in exemplari ex quo ualafridus Strabo noni seculi auctor eadem uerba decerpsit in libro de Reb. Ecclesiasticis c. 22. Antiquius autem testimonium huius decreti suppetit ex breuiori et uetustiori Pontificali contento in ms. ueronensi, cuius primus auctor desinens in Conone, septimo seculo floruit. uide hoc pontificale editum a P. Iosepho Blanchinio tom. Iu Anastasii pag. 6. 1461 uetustus scriptor librorum de Sacramentis, qui inter Ambrosii Opera exhibentur, in fine libri sexti eam canonis precem recitans que incipit, Supra que propitio, concludit illis uerbis, Sacerdos tuus Melchisedech, et caret illis, sanctum sacrificium, immaculatam hostiam, que idcirco ante Leonem defuisse uidentur.

II. Hic quoque constituit ut monacha non acciperet  uelaminis capitis benedictionem, nisi probata fuerit in uirginitate LX annis; ubi alii codices et laudatum Pontificale ueronense melius habent XL annis. Exstat Maioriani Augusti lex an. 458, que XL annorum probationem requirit. Forte S. Leo Maioriano huius legis edende auctor fuit, et eatenus hoc decretum Leoni tribuitur.

III. Hic etiam constituit, et addidit super sepulcrum apostolorum ex clero Romano custodes, qui dicuntur cubicularii. Decretum de libris apocryphis in appendice dabitur.

Decreta apud Gratianum Leonis nomine inscripta, que ex epistolis nostri pontificis excerpta fuere, Quesnellus suis locis indicauit in margine: nos ea annotauimus, que ex eiusdem sermonibus sumpta fuerunt. Reliqua uero, que nostri Auctoris non sunt, cum ex simplici inscriptione Leo papa colligi nequeat ea Leoni nostro potius quam alii eiusdem nominis 1462 pontifici fuisse attributa, inter decreta  Leoni I certo ascripta recensenda non fuere. Sex ex huiusmodi decretis nullo apud Gratianum citato sermone, epistola nulla, alios quidem habent auctores. Nam canon 1, dist. 72, est canon 18 concilii Romani sub Eugenio II habiti, et Leone Iu confirmati; can. 16, caus. 3, quest. 9, Leoni III uel Iu ascribendus uidetur; can. 4, caus. 16, Leoni Iu maxime congruit; can. 4, caus. 30, quest. 5, est canon 8 concilii Trosleiani an. 909; can. 1, caus. 31, quest. 1, pertinet ad concilium Triburiense an. 895, can. 51; tandem canon 101 de Consecr. dist. 4, forte referendus ad concilium Suessionense anni 853. De his plura disseret Carolus Sebastianus Berardus in preclaro opere inscripto: Gratiani Canones genuini ab apocryphis discreti, part. II, tom. I. Duo alia pariter decreta ex duabus epistolis sumpta apud eumdem Gratianum leguntur, que Leonis nostri non sunt: primum dist 68, can. 4, ex epistola ad episcopos Germanie e Gallie, quam in appendice recensebimus epist. 2; alterum caus. 33, quest. 2, can. 13, ex epist. ad  Gallerium episcopum Tripolitanum, quam Pitheus in suo codice Leoni Iu ascriptam inuenit, Leoni quidem nostro non conuenire uel ex stylo colligere licet. Hec autem indicasse sufficiat.





APPENDIX PRIMA AD SECUNDAM PARTEM OPERUM S. LEONIS MAGNI.





PRAEFATIO.


1. Hec appendix trium documentorum genera complectetur. Primum epistolas Leoni affictas, et sententiam de apocryphis ex Leonis epistola ad Turribium ex parte transcriptam. Dein duas epistolas a Quesnello  Leoninis adiectas, alteram Turribii ad Idatium et Ceponium episcopos, alteram Iuliani Censis ad Leonem Augustum. Subiiciemus tertiam ex codice Casinensi editam a Christiano Lupo et Baluzio, qua ceuus auctor anonymus refellit Eutychis epistolam 21 ad Leonem scriptam. Tandem duo monumenta ad Leonis epistolas pertinentia, nimirum fragmentum gestorum Constantinopolitani concilii ex uita S. Abundii Comensis editum, in quo epistola 28 Leonis ad Flauianum recepta fuit, et actionem ineditam concilii Chalcedonensis, in qua Leonis epistola 93 ad synodum Nicee primum indictam, postea uero Chalcedone habitam, Latine ac Grece recitata cognoscitur.

2. In serie autem epistolarum que Leoni perperam tribute fuere, hic non recensuimus epistolam ad Demetriadem, quia hec longior tractatus est, non disiungendus a duobus libris de uocatione omnium gentium, qui secundo tomo reseruantur. Inserendum potius hoc loco uidebatur breue illud fragmentum anathematismatum aduersus errores Manicheorum et Priscillianistarum, quod e uetustissimo ms. Ambrosiane bibliothece Ludouicus Muratorius edidit tom. II Anecdot. Latin. pag. 112. Cum enim istorum hereticorum errores S. Leo condemnauerit, hunc ille eorumdem anathematismatum auctorem suspicatus est. Hinc P. Mansius in Leone hoc fragmentum recusit tom. I Supplementi Conciliorum pag. 118. Sed cum de Leone nichil certi affirmari queat, adeo ut idem Muratorius scripserit pag. 119: An is qui hos anathematismos antiquitus proposuit Leo Magnus fuerit, an quisquam alius, nolo diuinare; hoc fragmentum indicasse sufficiat, ut ne tamen ex simplici suspicione, qua, ipso codice non suffragante, Leoni tributum dici nequit, eodem appendicem augendam putemus.

3. Inter documenta ad Leonis epistolas pertinentia proferri potuisset liber quartus uigilii Tapsensis aduersus Eutychianos, editus tom. uIII Bibliothece Patrum pag. 730, necnon que codice 228 excerpsit Photius ex libris S. Ephremii Theopolitani, ac Eulogii Alexandrini contra Seuerianos et Acephalos, in quibus apologia luculentissima texitur Leonine epistole 28 ad Flauianum. Sed ne nimium augeretur editio, sola huius generis documenta Leoni ceua in hac appendice collocanda credidimus.





ADMONITIO IN EPISTOLAM PRIMAM.


1. Sequentem Leonis epistolam ad Gallicanos prouincie uiennensis Quesnellus non exiguis argumentis in suspicionem adduxit, que tamen ex aliorum potius quam ex suo sensu ita explicare et emollire studuit, ut eam, licet suspecte fidei, a Leoninis plane expungendam haudquaquam crediderit, eademque preterea uelut indubio Leonis fetu usus sit in diss. 5, part. I, c. 8. Integram eius obseruationem notis eiusdem insertam in primis apponamus: uix digna erat hec epistola, que ex bibliotheca Floriacensi prodit, ut inter Leoninas locum obtineret, cum suppositionis characteres plurimos pre se ferat. Primum enim abhorret omnino a Leonine dictionis nitore, uixque intelligi potest aliquot in locis. 2o Ipsa epistole inscriptio Per Gallias et uiennensem prouinciam insulsa est. Quasi uero extra Gallias constituta esset uienna! 3o Etsi uices suas nonnullis dederit S. Leo, episcopis uidelicet Thessalonicensibus, numquam tamen eosdem uicarios suos appellauit, nec ea uoce usus est uspiam. Sic etiam ea utitur suppositor hoc loco, quasi plurimos per regiones uicarios haberet, cum unicus Thessalonicensis eius uices tunc temporis gereret. uicariatus enim Arelatensis constitutio posterioris est eui. 4o Archiepiscopi nomen aliam etatem, et quidem recentiorem, arguit; etsi enim Grecis etiam tunc in usu erat, at Latinis nequaquam. 5o Consularis nota nullo modo conuenit anno quo Leonem inter et Hilarium orta est contentio, atque in hunc ab illo lata sententia. Immo nec ulli anno congruit: cum enim ualentinianus Augustus quartum gessit consulatum anno scilicet 435, nec Auienum collegam habuit, sed Theodosium Augustum, nec Leo pontificatum adeptus erat; cum uero Auienus consul fuit an. 450, ualentinianus septimum agebat consulatum, et Hilarius iam e uiuis exierat. Denique ualde inutilis erat breuior hec epistola, cum prolixiorem, que sequitur, scripserit ad eiusdem prouincie episcopos eodem anno et eodem consilio. Qui tamen huius epistole tueri uoluerit, respondere poterit scribarum errore factum ut archiepiscopi nomen pro episcopi uoce suppositum fuerit; dum scilicet eui sui usum ob oculos haberent: eorumdem oscitantie tribuendum, quod Iu pro uI in ualentiniani consulatu scriptum sit, et Auieno pro Nomo; unum enim pro altero sumi in mss. codd. facile fuit. Denique quod stylus minus accuratus est, inde euenit quod statim atque discessit ab urbe Hilarius, Leo, iudicio quod inchoatum fuerat perfecto, confestim in Gallias currente calamo scripsit perbreues has litteras, ut aduentum narrationemque Hilarii preueniret, scripturus postmodum prolixiorem per otium epistolam. Quamobrem nec inutilis, inquient, uidetur omnino epistola, immo necessaria, cum inter utramque sex fere mensium interuallum fuerit; et altera mense Ianuario, altera Iunio scripta uideatur. Hiemis uidelicet tempore e Galliis profectum Hilarium narrat eius uite scriptor: unde et Ianuario mense scribere potuit sanctus Leo ad Gallicanos episcopos, quos cum didicisset nichilo secius in Hilarium propensos, nec quidquam de sua in illum gratia et obsequiis remisisse, tunc Leo prolixiorem epistolam scripsit, quam et ualentiniani edicto premuniri curauit, ut parendi necessitas Gallicanis episcopis imponeretur.

»In eadem Floriacensi bibliotheca, inter uetera monumenta que res uiennenses attinent, exstat epistola Adriani pape I ad Bertericum uiennensem archiepiscopum, in qua testatur pontifex sanctum Leonem post Chalcedonensem synodum singulis metropolitis ciuitates quas subiectas sibi haberent distinxisse: quod de solis Arelatensi et uiennensi uerum est, et quidem ante synodum Chalcedonensem.«

2. Cum ea que ex suo sensu suoque nomine opposuit Quesnellus satis sunt grauia, tum uero que ex alieno reposuit, quam sint imbecilla quisque cognoscet. In errore quidem consularis note etsi facile tribui possit librarii oscitantie numerales litteras Iu pro uI in ualentiniani consulatu signare, non tamen eidem lapsui uerti potest Auieno pro Nomo scribere, nec unum eiusmodi nomen pro altero sumi in mss. codicibus facile fuisse quispiam probauerit. Neque uerum esse potest hanc epistolam datam fuisse die 6 Ianuarii an. 445, sex circiter mensibus ante alteram, quam scriptam ostendimus mense non Iunio, sed Iulio. Hilarium enim Roma discessisse uiennensibus notum initio eiusdem epistole traditur. Ex Hilarii autem uita c. 16 liquet eum hiemis tempore peditem per Alpes profectum in Urbem, et postquam ibidem aliquamdiu constitisset, hieme pariter exinde aufugisse: quod  si non ad Februarii initia, saltem ad finem Ianuarii referendum uidetur; ac propterea probabilissimum est nondum pontificem publicis saltem litteris quidquam statuisse in Hilarium, cum is Arelatem reuersus illum placaturus Romam misit primo Rauennium presbyterum, deinde Nectarium atque Constantium episcopos; cumque Auxiliaris Prefectus ad Hilarium rescribens, mitius eidem consilium suasit. Quod si ad hec concilianda cum Tillemontio quispiam suspicetur, in Leonis epistola pro uIII id. Ian. legendum uIII id. Iun., ut in ualentiniani nouella inter Leonis epistolas relata epist. 11, editum fuerat: cum nouellam datam ostenderimus uIII id. Iulii, non Iunii, hec conciliandi ratio haudquaquam subsistit.

3. Tandem addendum est suppositionis argumentum nostro quidem iudicio maximum. Hec epistola in bibliotheca Floriacensi prodiit ex uiennensis Ecclesie archiuo, ex quo alie pariter decretales eiusdem Ecclesie prerogatiuas et priuilegia ingerentes, ibidem edite sunt. Cum uero cetere omnes antiquiorum pontificum epistole eo ex libro uulgate, apocryphe et commentitie sint, ut uidere est apud P. Coustantium , qui eas idcirco in appendicem spuriarum cum opportunis monitis reiecit, quis hanc pariter aliquot presertim falsitatis indiciis inspersam eadem impostura fabricatam nequaquam agnoscat? Recte siquidem P. Sirmondus in notis posthumis tom. Iu Concil. pag. 697, eamdem, presertim ex manifesto errore chronice notationis, subdititiam pronuntians, monuit haud laborandum in hoc uitio excusando et tribuendo scriptoribus, cum in ceteris pontificum ad episcopos uiennenses epistolis, que in eo uolumine continentur, alia sint plurima tam aperte falsa, ut merito detrahant etiam probabilibus fidem.

4. Neque moueat mira quedam cum rebus gestis huius temporis conuenientia, et simplicissimus antiquitatis candor qui in ea deprehenditur. Impostor enim, ut fraudem antiquitatis et simplicitatis colore uelaret, ex antiquis monumentis plura decerpsit, uti animaduertere licet potissimum ex epistola Siluestri pro Ecclesia uiennensi, que ex genuinis Zosimi litteris pro Ecclesia Arelatensi fere ad uerbum exscripta fuit. Hec autem Leonis decretalis ex sincera ac fusiore eiusdem epistola ad uiennenses quasdam sententias recepit. In iis porro que ibidem peculiaria adduntur: Sitque redintegratum uiennensi archiepiscopo priuilegium et ius antiquum, quod apostolica benignitas ad Arelatensem ex parte transtulit ciuitatem; uerba ex parte eam ex apostolica auctoritate ante hoc tempus obtinuisse presumunt uiennensis prouincie diuisionem in partes duas, quam posteriori decreto ipse Leo constituit, ita ut hec sententia ex epist. Leonis 66 ad comprouinciales metropolis Arelatensis deducta uideatur: unde etiam consularis notatio ualentiniani et Auieni ex eadem transcripta est: quod suppositionem euidentius confirmat atque demonstrat.



EPISTOLA [a 1Kb] I. Ad episcopos Gallicanos prouincie uiennensis.


Dilectissimis fratribus per Gallias et uiennensem prouinciam episcopis constitutis, LEO episcopus.

Quali pertinacia Hilarius Arelatensis episcopus iudicium nostrum effugerit, sancta uestra fraternitas non ignorat. Unde et iustum esse uidemus, ut quia principis apostolorum magnam in iudiciis moderationem, quam in potestate per uicarios suos semper exhibet, Arelatensis episcopus non exspectauit, a priuilegio sue ciuitatis submotus humili loco discat, quod in magno gratis munere predecessorum nostrorum concesso tenere noluit. Sitque redintegratum uiennensi archiepiscopo priuilegium, et ius antiquum, quod apostolica benignitas ad Arelatensem ex parte transtulit ciuitatem, ut tali seueritate Hilarius  cercitus, discat non temere transgredi terminos antiquos canonica prolatione fundatos. Data octauo [Al. tertio] idus Ianuarii ualentiniano Augusto Iu et Auieno consulibus.



EPISTOLA [b 1Kb] II. Ad uniuersos Germaniarum et Galliarum regionum episcopos. De priuilegio chorepiscoporum siue presbyterorum.

LEO Romane Ecclesie et apostolice sedis episcopus uniuersis Germaniarum et Galliarum regionum episcopis salutem.

Cum in Dei nomine in Romana Ecclesia synodum episcoporum, siue ceterorum consacerdotum Christique fidelium coadunatam habuissemus. uide reliqua tom. II, in diss. 11 Quesnelli [c 1Kb] .





ADMONITIO IN EPISTOLAM TERTIAM.


Cum sequens epistola, in uulgatis antiquis 96 scripta preferatur a Leone, uictorio et Eustochio, ac inter Leoninas epistolas recenseatur in codicibus collectionis 12, una cum Leonis epistolis edita fuit a Merlino, et ex ipso in alias ante Quesnellum editiones manauit. Hanc quidem, ac si esset nostri Leonis cum synodo Rome habita, bis laudauit Hincmarus Rhemensis, primum in quaternione ad Carolum regem opusc. 1, tom. X Concil. uenete editionis col. 1243, ac dein initio opusculi 2 col. 868. Itaque uetus hec hallucinatio cognoscitur. Suppositionem autem detexerunt nonnulli, inter quos precipue audiendus est P. Iacobus Sirmondus in notis posthumis tom. Iu Concil. pag. 667: Leonis nomen, inquit, plerosque omnes hactenus induxit, ut hanc epistolam Leoni pape ascriberent, atque inter eius epistolas collocarent numero 96, cum reuera sit Leonis Bituricensis, qui una cum uicturio Cenomanensi et Eustochio Turonensi eam scripsit ad episcopos et presbyteros prouincie, non Thracie, ut inter Leonis epistolas uulgatum est, sed Tertie, quo nomine Turonica prouincia designatur, que est tertia Lugdunensis. Ad calcem uero epistole, post subscriptiones trium episcoporum, sequebatur in codice S. Remigii Remensis, et ceteri qui adfuerunt episcopi subscripserunt, ut hinc appareat, a pluribus episcopis et in synodo fortasse aliqua editam fuisse, post Andegauensem , cui cum his tribus adfuerat etiam Chariato, qui hoc loco inter eiusdem prouincie Tertie antistites numeratur. Quapropter hec epistola S. Leonis nostri etate scripta fuit. Quedam autem uulgatorum menda laudatus Sirmondus correxit ex codice Remigiano collect. 12, cui etiam nostri eiusdem collectionis suffragantur. Hinc sola menda uulgatorum in annotationibus indicabuntur.



EPISTOLA [a 1Kb] III. Leonis Bituricensis, uictorii Cenomanensis, et Eustochii Turonensis ad episcopos et presbyteros intra Tertiam prouinciam constitutos.


Domini fratribus merito beatissimis, in Christo uenerabilibus [b 1Kb] Sarmationi, Chariatoni, Desiderio episcopis et presbyteris omnium Ecclesiarum, que sunt intra prouinciam [c 1Kb] Tertiam constitute, Leo, [d 1Kb] uictorius, Eustochius episcopi.

Tanta seculi potestates circa sacerdotalem ordinem reuerentia preualuere, etiam hi quos sub imperiali nomine terris diuina potentia preesse precepit, [e 1Kb] ut ius distringendorum negotiorum episcopis sanctis iuxta diualia constituta permiserint. Quod cum et iuris antiqui formulis, et [f 1Kb] in latis frequentius sit legibus confirmatum, presenti tamen tempore a plerisque inuenimus fuisse calcatum. Nam pretermisso sacerdotali iudicio, passim ad examen seculare  transiere. [g 1Kb] Idcirco nobis uisum est ut hanc et sacre legis et nostri ordinis contumeliam et ad  presens ulcisceretur plena districtio, et obseruandam formulam constitueret in futurum. [h 1Kb] Censuimus itaque ut quicumque, pretermisso sacerdote Ecclesie sue, ad disceptationem uenerit secularium, sacris liminibus expulsus, a celesti arceatur altario; neque ullus post hanc definitionem, que communi sedit arbitrio, quidquam sibi ultra prescriptum uindicare nitatur. Ita fiet ut hi qui ante errauere, congrua emendatione se corrigant, et [i 1Kb] quisquis sub obseruatione clericali celesti probatur seruire officio. ex clero abiiciendum [i 1Kb] se nouerit, si pretermisso sacerdotum iudicio, secularem adierit potestatem. Quod ideo singulos uniuersosque uoluimus agnoscere, ut quod pleno iustitie et iuris ordine constitutum est, effectum totius firmitatis in omnibus clericorum negotiis sortiatur. Sane si [k 1Kb] clericum laicus pulset, prius se audiri ab episcopo poscat; tum si petitioni sue laicum uiderit obuiare, ex permissu episcopi sui in seculi moderatoris disceptatione confligat.

Leo episcopus [l 1Kb] subscripsi.

 uictorius episcopus subscripsi.

Eustochius episcopus subscripsi.





ADMONITIO IN SEQUENTEM SENTENTIAM.


In duobus manuscriptis uallicellanis XuIII, et B. 58, nec non in multo uetustiore uat. Palatino 277, exhibetur Sententia pape Leonis de apocryphis Scripturis. Hanc sententiam e codice Heroualliane collectionis Leoni tributam uulgauit Iacobus Petit post Theodori Penitentiale, ac dein ex memorato ms. Palatino noster conciuis P. Ioseph. Blanchinius tom. I uindiciarum canonicarum Scripturarum pag. 405, qui et characteris octauum circiter seculum referentis specimen dedit pag. 295. Primum caput huius sententie sumptum quidem est ex Leonis epist. 15, ad Turribium, cap. 15. Caput uero secundum Leonem non habet auctorem. Insignis porro est huius secundi capitis uarietas in laudatis codicibus. Nam codex antiquior Palatinus plura continet que in tribus aliis mss. desunt. In his generalis sanctionis forma primo capite inducta, qua libri ab hereticis corrupti in Ecclesia legi prohibentur, altero breuiori capite de legendis orthodoxorum Patrum libris decernitur. In Palatino autem ms. priori capite ex Leone exactius sumpto interdicitur, ne sub canonicorum codicum nomine libri a Priscilliano uitiati legantur: altero autem capite proponitur ordo quo canonici libri iuxta ritum Basilice S. Petri legendi sint; quod ex aliquo perantiquo Romano Ordine sumptum uidetur. Qui enim Ordo apud Burchardum lib. III, c. 222, et apud Gratianum dist. 15, c. 3, § 82, subiicitur Gelasii decreto de apocryphis, licet in pluribus concinat, uberior tamen et recentior est. Tum uero in Palatino pauca adduntur de lectione librorum sanctorum Patrum, que a textu aliorum codicum non nichilum discrepant. Palatini uetustioris codicis lectionem exhibebimus, ceterorum autem uariantes in annotationibus indicabuntur.



EPISTOLA Iu, SEU [a 1Kb] SENTENTIA PAPAE LEONIS De apocryphis Scripturis.


Curandum ergo est, et sacerdotali [b 1Kb] diligentia maxime prouidendum, ut falsi codices et a sincera ueritate discordes, in nullo usu lectionis habeantur. [c 1Kb] Apocryphe Scripture, que sub nominibus apostolorum  multarum habent semina falsitatum, non solum interdicende sunt, sed etiam penitus auferende atque ignibus concremande. Quamuis enim sint in illis quedam que [d 1Kb] uideantur speciem habere pietatis, numquam tamen uacua sunt uenenis; et per fabularum illecebras hoc latenter operantur [e 1Kb] ut mirabilium narratione seductos, laqueis cuiuscumque erroris inuoluant. Unde si quis episcoporum [f 1Kb] uel apocrypha  haberi non prohibuerit, [a 1Kb] uel canonicorum codicum nomine eos libros in Ecclesia permiserit legi, qui Priscilliani sunt adulterina emendatione uitiati, hereticum se nouerit iudicandum: quoniam qui [b 1Kb] alios ab errore non reuocat, se ipsum errare demonstrat [c 1Kb] .

CAP. II. [d 2Kb] Legitur autem omnis Scriptura diuina sancti Canonis ab initio anni usque ad finem in ecclesia S. Petri hoc ordine. Tempore ueris, hoc est uII diebus ante initium Quadragesime usque ad octauam diem ante Pascha, leguntur quinque libri Moysi, cum Iesu Naue, et Iudicum. Et uII dies ante Pascha liber Isaie prophete, unde ad passionem Christi  cum uenit, et Lamentationes Hieremie. Diebus autem Pasche epistole apostolorum et Actus  apostolorum atque Apocalypsis usque Pentecostem. In tempore autem estatis Regum et Paralipomenon usque ad medium autumni, hoc est Xu kal. Nouembris: deinde liber [Lege libri] Salomonis, et Mulierum, atque Machabeorum, et liber Tobi usque ad kal. Decembris. Ante autem Natalem Domini nostri Iesu Christi, Isaie, Hieremie, et Daniel usque ad Epiphaniam. Postea quidem Ezechiel, et Prophete minores, atque Iob usque idus Februarias. Psalmi omni tempore. Euangelium et Apostolum [Lege Apostolus] similiter. Tractatus uero sancti Hieronymi, Ambrosii, et ceterorum Patrum, prout ordo poscit, leguntur.





ADMONITIO IN SEQUENTEM EPISTOLAM.


Turribii Asturicensis epistolam ad Idatium et Ceponium episcopos, quam Quesnellus inter Leoninas edidit post Leonis epistolam ad Turribium, Stephanus Baluzius , et alii nonnulli in suspicionem uocant. At illam satis uindicat antiquitas codicis S. Aemiliani, ex quo ea ab Ambrosio Morales primum prodiit, uti pluribus ostendemus in obseruationibus ad not. 8 Quesnelli in epist. 15 S. Leonis ad Turribium. Alie uero obiectiones, que proferri possent, facile elidentur, si hanc epistolam non minus quam libellum aduersus Priscillianistas, qui cum hac epistola ad Idatium et Ceponium episcopos directus agnoscitur, ante episcopatum a Turribio scriptos credamus. Hinc iidem Idatius et Ceponius Turribio antiquiores episcopi dicendi sunt: unde Idatius ad an. 445, se ante Turribium nominat. Idem uero libellus cum eadem epistola ipsi prefixa ad Leonem postea missus uidetur, ita ut ex hac epistola Idatii et Ceponii antiquitatem et meritum S. pontifex intelligens, hos in fine epistole 15 maxime idoneos crediderit, qui Turribio iuniori episcopo efficaciorem operam adiungerent, ut aduersus Priscillianistas Gallicie synodus conuocaretur.





EPISTOLA u S. TURRIBII ASTURICENSIS.  De non recipiendis in auctoritatem fidei apocryphis Scripturis, et de secta Priscillianistarum.

Sanctis ac beatissimis et omni ueneratione colendis IDATIO et CEPONIO episcopis TURRIBIUS.

Molesta semper est et iniucunda peregrinatio. Hic  afferenda erat tota epistola Turribii. Sed cum impressa fuerit post Leonis epistolam Xu, ad eumdem Turribium col. 711, eo quod eam subiectam inuenerimus in Quesnelliana editione qua usi sumus, ne bis repetatur, eo lectores remittimus.





ADMONITIO IN EPISTOLAM SEQUENTEM.


1. In epistolam Iuliani Censis ad Leonem Augustum hec Quesnellus premonuit. Leonis Magni epistolis unicam, que superest, Iuliani episcopi Censis epistolam subiicimus, non implende solummodo uacue pagine gratia, sed et propter summam, que inter utrumque pontificem fuit, necessitudinem. Hec maxime enituit in causa fidei, quam aduersus Eutychianam impietatem alter ex apostolice sedis specula in Occidentalibus presertim partibus, hic tamquam apostolice sollicitudinis uicarius in Orientalibus defendit. Argumentum epistole habet Liberatus Diaconus cap. 15 Breuiarii ubi narrat Leonem Augustum, ut hereticos nouam synodum congregari importune flagitantes compesceret, scripsisse singularum ciuitatum episcopis de utroque negotio consulens quid fieri oporteret, uel de ordinatione Timothei, uel de terminis synodi Chalcedonensis . . . Qui rescribunt Chalcedonensem synodum usque ad sanguinem uindicandam: eo quod non alteram fidem teneret, quam synodus Nicena constituit. Timotheum uero non solum inter episcopos non haberi, sed etiam Christiana appellatione priuari. Hanc omnium sententiam in una habes Iuliani epistola, que ab octodecim  quas ad eum scripsit Leo epistolis diuidi neutiquam debuit.

2. Porro idem Quesnellus in dissert. 1, ad an. 457, num. 7, hanc epistolam a Iuliano scriptam putat Coi, unde eiusdem reditum ad suam Ecclesiam ex hac epistola colligit; neque amplius Constantinopoli eum commoratum opinatur, ex quo Marcianus obiit. Hec autem falsa colliguntur ex epistola nunc primum edita 144, ad ipsum Iulianum, nec non ex epist. 147 et 152, sub Leone Augusto scriptis anno 457, in quibus palam presumitur illum Constantinopoli adhuc exstitisse, et litteras etiam ad S. Leonem dedisse de turbis Constantinopoli excitatis post noui imperatoris assumptionem, quibus S. pontifex respondit epistola 144. Iulianum quidem demandatam sibi ab eodem pontifice uicem et curam sine ipsius consensu deseruisse incredibile est, cum presertim alie difficiles circumstantie eius diligentiam postularent. Neque uero Aetius Iuliano substitutus credi potest, ac si ille Constantinopoli  iam abiisset, commissumque sibi deposuisset officium: nam et ad Iulianum, et ad Aetium iisdem kalendis Septembris ann. 457 scripte supersunt Leonis epistole 152 et 153, in quibus utriusque cura in fidei bonum excitatur. Neque moueat inscriptio epistole 147 ad Iulianum; que cum in ms. Grimanico inscribatur et Aetio presbytero a pari, ea ad Aetium quoque missa creditur eodem exemplo, propterea quod pontifici incertum esset num Iulianus Constantinopoli degeret. Nam et eam epigraphen et Aetio presbytero a pari, in codice Ratisponensi omissam, delendam suspicamur, et Aetio aliam epistolam eodem fortassis die traditam coniecimus annot. 2  in epist. 147. Quod si S. pontifex in hac epistola queritur Iulianum non scripsisse ea occasione qua Anatolius ad eumdem pontificem litteras transmiserat, id potius eum Constantinopoli adhuc subsistentem presumit: ea uero forte de causa omisit scribere, quia de eadem fere re scripserat paulo ante, et Anatolium pleniores dedisse litteras sciebat. Aetio quidem delegatio et substitutio in Iuliani locum nullibi indicatur. Quod in annis sequentibus nulle alie ad Iulianum epistole inuente sunt, cum alie plures certo scripte desiderentur, hoc argumentum infirmum est, ut Iulianus Constantinopolim deseruisse, officiumque suum, quod adhuc fidei causa requirebat, dimisisse credatur. Cum porro idem Iulianus subscriptus legatur synodo Constantinopolitane sub Gennadio Anatolii successore circa an. 459 , eum ad hoc usque tempus in eadem urbe perstitisse satis probabile uidetur.

3. Inter eos ad quos Leo Augustus encyclicam dedit, de qua diximus in admonit. ad epist. 156, Iulianus fuit, cui licet Constantinopoli existenti potuit ea encyclica dirigi, sicut et Anatolio episcopo Constantinopolitano inscripta inuenitur. Cum autem ceteri omnes, ad quos eadem imperialis epistola directa fuit, essent saltem metropolite, solus Iulianus simplex Censis episcopus hoc gradu expers erat. Id autem peculiarem eiusdem existimationem ob preclara ipsius in Eutychianos gesta demonstrat. Hec in codice encyclio nobis conseruata fuit ab Epiphanio Scholastico, qui preter autographam Leonis epistolam, quam Occidentalis uir facile inuenit et inseruit, ceteras litteras e Greco reddidit; ac propterea hec Iuliani non originale ipsum, sed uersio est ex Greco: totus enim codex encyclius Grece prodiit. Hunc codicem cum aliquot mss. collatum post Surium dedit Baluzius, eiusque uariantes nobis utiles fuere.





EPISTOLA uI, IULIANI EPISCOPI CeNSIS AD LEONEM IMPERATOREM.


Piissimo atque fidelissimo, uictori atque triumphatori LEONI, principi semper Augusto, IULIANUS humilis episcopus Censis.

Ego, domine Christo amabilis imperator, illam sapientissimam monitionem mente percipiens, qua dictum est, Cognosce temetipsum, uolui taciturnitate quiescere, et [a 1Kb] maiorum Patrum iudicium sustinere. Non enim euocationis equalitas parem rerum seruat effectum, sed quando coactus cum euocatione concordat, tunc similitudo nominum habet rerum quoque impermutabilem ueritatem. uerumtamen quoniam [b 1Kb] consulere nos tranquillitas uestra precepit de unoquoque capitulo, quod continetur in precibus Deo amabilium consacerdotum Aegyptiace diecesis, manifestam mee paruitatis facio uoluntatem, mestus existens, et lacrymarum imbribus irrigatus, quid loquar ignorans, captiuitatem ac destructionem utique pietatis, illam tamen et [c 1Kb] pontificis lugens inopinabilem  necem. Ea siquidem, que in Alexandrina ciuitate commissa sunt, ex ipsa narratione declarant animi passionem, et ad uindictam tanti facinoris uestram solummodo prouocant equitatem. Nam constituti ut orbem debeatis gubernare terrarum, indisciplinationis egritudinem ad interitum perducentem mederi summo studio festinantes, non gladium euaginantes ad necem, sed interminationis uerbo indisciplinatos regulariter perducentes ad obedientie uoluntatem. Sententiam itaque quam contra se Timotheus nefandus exegit, [d 1Kb] sancti canones apertius explanarunt, quos sua tyrannide sepius abnegauit, disciplinam ecclesiasticam confundendo, et  iniurias inferendo, inimicus nescio quo modo totius Christianitatis effectus. Captus enim in talibus uestram iustitiam debet experiri solummodo: quoniam ad magnitudinem commissorum eius, sicut [e 1Kb] in precibus continetur, potestas ecclesiasticarum non sufficit sanctionum. Pando siquidem uestre potentie et quid de sancto Chalcedonensi concilio sentire dignoscor. Hoc etenim nullatenus a ueritate discordat: quoniam fidem traditam a sanctis beatisque trecentis decem et octo Patribus consona uoluntate diuina inspiratione firmauit, non dogma aliud introduxit, non alterum symbolum, non uanam expositionem, non dualitatem unigeniti Filii Dei, neque nouitatem aliquam celebrauit; sed per omnia consonat etiam sacro concilio centum quinquaginta sanctorum Patrum pariter, et Ephesino, cui presederunt ter beati et sanctissimi Patres Celestinus Romane pontifex ciuitatis, et Cyrillus Alexandrinus episcopus. Supplicamus igitur uestre potentie, ut inuiolabiliter conseruetis ea que a Christo per ipsum de ipso bene sunt constituta. Ubi  enim tantorum erat congregata multitudo pontificum, et sanctorum presentia Euangeliorum, et frequens simul oratio; illic creature totius opificem inuisibili uirtute credimus fuisse presentem. Terror enim tunc nullus fuit imperialis auctoritatis: quoniam sancte pieque memorie Marcianus, amoris diuini diademate coronatus, spiritalem quoque suscipiens curam, festinauit apostolorum dogmata confirmari a presulibus Ecclesie, desiderio fidei accensus orthodoxe. Quem cum uestra pietas imitatur, et uictoriam contra barbaros adipiscitur, et ueritatis quoque destruit inimicos.

Iulianus humilis episcopus definiens retuli.





ADMONITIO IN EPISTOLAM SEQUENTEM.


Epistola Eutychis ad S. Leonem, inter Leoninas 21, cum ceteris documentis eidem annexis, post Flauiani mortem, seu post an. 449, a nobili quodam uiro ad peritum nescio quem missa fuit, ut quid circa illa sentiret, exponeret. Que iste confutanda credidit, una cum ipsa censura addita fuerunt uelut Appendix documentis ad Nestorianam heresim pertinentibus que e Casinensi codice Lupus et Baluzius typis dederunt, ac tom. Iu Concil. recusa inueniuntur pag. 490. Epistolam Eutychis et cetera fragmenta, que ab anonymo ad crisim uocantur, iam exhibuimus epist. 21. Nunc ipsam confutationem proferimus, que cum nullam mentionem faciat synodi Chalcedonensis, ante hoc Concilium scripta uidetur, nimirum circa an. 450. Ipsum titulum ex eodem codice Casinensi exhibemus.





EPISTOLA uII Tacito nomine facta ad quemdam senem cupientem scire quid contrarium catholice fidei senserit Eutyches. 


Misit mihi nobilitas tua exemplum libelli de noue fidei Expositione Eutychetis, quem exposuit scribendo ad beatissimum papam sedis apostolice Leonem. Scribere et dignatus es ut si quid inde sentirem, humilitatis mee litteris indicarem. Quod quidem ipse pro studio sancte affectuose iniungere dignatus es; sed mihi trepidam habenti mentem et timore repletum cor, in hac questione periculosum uidetur aggredi, precipiente doctore et illuminatore gentium apostolo Paulo et generaliter monente ac dicente: Stultas autem et ineruditas questiones et contentiones et pugnas legis deuita. Sunt inutiles et uane. Tamen ipsius beatissimi apostoli Pauli precibus, adiuuante Domino et Deo Iesu Christo, quod potuerit rusticus sermo et tenuis meus sensus aggrediar; non ut magnitudo  et maiestas fidei exigit, sed ut tenues uires mee humilitatis patiuntur. Cum ergo percurrerem predictum exemplar epistole uel libellum fidei Eutychetis, inter cetera textus uerborum eius inueni, ubi a sancto concilio Episcoporum expeti a se duas naturas in Christo conqueritur confiteri. Quod si consulens sue continentie et uetuste in se castitatis laboribus confiteri uoluisset, numquam sententie sue fidei periculum fuisset passus. Sed quia in unam Christi personam secundum apostolorum uel prophetarum seu Euangeliorum traditionem duas naturas in Christo confiteri noluit, in ipso portu exitus sui non solum ipse laborum continentie sue naufragium passus est, uerum etiam iam olim bene fundatam Ecclesiarum per orbem terrarum perturbauit fidem, et ad cumulum perfidie sue, Christi ueneratorem et bone fidei fidelem predicatorem beatum occidit episcopum Flauianum. Et ille quidem quietis temporibus, nulla existente publica persecutione,  coronam accipiens martyrii, nunc cum beato suo magistro apostolo Paulo gloriatur et dicit: Bonum certamen certaui, cursum consummaui, fidem seruaui. De cetero superest corona iustitie, quam reddet mihi Dominus in illa die iustus iudex, non solum autem mihi, sed et omnibus qui diligunt manifestationem eius. Et illo quidem cum omnibus sanctis in Domino gloriante nobis necesse est, si meremur eius sequi uestigia et traditionem fidei, per quam gloriosum meruit exitum, totis fidei uiribus et usque ad mortem tenere et in unam Christi personam duas confiteri naturas, Diuinitatis et humanitatis, creatricis et create, assumptricis et assumpte. Que tamen substantie aut nature, non confuse, sed unite, et in una eademque persona inseparabiliter, et in sua semper proprietate sunt permanentes. Quapropter unicuique substantie nature propria utique aptanda sunt, id est, infirmitatis humanitati, que creata est digna, non uero mutabilia Diuinitati, que creauit. In tantum enim he  due nature in una persona Christi simul unite sunt atque coniuncte, ut idem iehsu Christus Dei Filius, Deus et homo, aliquando res aut agat aut loquatur humanas, aliquando uero diuinas. Nam denique ut duarum naturarum, id est Diuinitatis et humanitatis, in se ostenderet substantias, nauigans dormit in naui ut homo, et procelle, eminenti uento, uel mari imperat ut Deus, dicens: Tace, obmutesce. Et post quadraginta dierum atque noctium ieiunium esurit ut homo, et in solitudine quinque millia uirorum, exceptis infantibus et mulieribus, de quinque panibus et duobus piscibus refecit ut Deus. Et quid plura? A Iudeis crucifixus, et lancea in latere compunctus, moritur ut homo, et Lazarum quatriduanum de monumento resuscitauit ut Deus, auctoritate diuina dicens: Lazare, ueni foras. Harum ergo, domine, duarum naturarum in Christo traditio est fortiter custodienda, ne cum Eutychete aut ceteris eius consentaneis eas in unam confundentes, nouum incerte  fidei teneamus tramitem. Optime enim eos dedignaris, quia omne quod confusum, obscurum et incertum esse cognoscitur: siquidem ut datur intelligi, proprias easdem naturas Diuinitatis et humanitatis imprudenti sensu in unum confundere uidentur, ut non separantes humanitatis substantiam a Christi Diuinitatis natura, ipsa uoce Deum passibilem pronuntient. Nam denique epistola quam dicit Eutyches Iulii quondam episcopi urbis Rome esse, quam et ad solatium sue perfidie, ignoro, forsitan falsam protulit, cuius et prauo sensu duci cognoscitur, in ipso ultimo textus sui ita profitetur, dicens: Qui igitur sic sentiunt, non excedunt, ab inconsona contraria sentientibus, ut cum mente diuinis preceptis consonant, sermonibus discrepent. Necesse est enim eos, cum duas naturas intelligunt, alteram colere, alteram non adorare, et in diuinam quidem baptizari, in humanam uero non baptizari. uides ergo quomodo impugnantes et confundentes duarum naturarum substantiam, Deum passibilem pronuntiare perfido sensu conantur. Nos  uero, qui catholice fidei rectum tenemus tramitem, pretermissa hac confusione duarum naturarum, in Dominicam carnem baptizati, propterea eam adoramus, quia a Diuinitate suscepta atque eidem ita unita sit, ut non alium atque alium, sed unum eumdemque Deum et hominem, Dei Filium confiteamur. Nam si Eutyches aut ceteri eius consentientes hominem separant a Christo Deo, illi nos numquam adoramus aut seruimus. Aut si quis nostrum purpuram aut diadema regale iacentia inueniat, numquid ea conabitur adorare? Mox uero ut ea rex fuerit indutus, periculum mortis incurrit, si quis eam simul cum rege adorare contempserit. Ita Christi Domini nostri perfectam humanitatem, non solam et nudam, sed Diuinitati sue unitam, unum eumdemque Dei Filium, Deum uerum, et hominem uerum, si quis adorare contempserit, eternam mortem patietur. Sequitur et Iulius, cuius sensu ducitur Eutyches, et dicit: Si autem in mortem Domini baptizamur, unam profitemur  naturam et impassionabilis Deitatis et passionabilis carnis. uelim plenius agnoscere quomodo dicant carnis? Si hec caro sine anima est, quid est caro ista nisi terra sine sensu, que nec gratias agere ualuit, nec crucis penas sentire potuit? Quod autem caro sine anima sentire non possit, cunctis est manifestum. Si autem, ut illi sentiunt, in illa Dominica carne Diuinitas pro anima fuit, Diuinitatem ergo passionibus subiiciunt. Si autem, ut uera se habet Scripturarum fidelissima ratio, simul cum carne et humanam suscepit animam, ergo perfectus Deus perfectam suscepit hominis naturam, ut ostenderet se simul cum humana carne et humanam suscepisse animam, id est perfectum hominem. Dicit enim: Pastor bonus animam ponit pro ouibus suis. Et Potestatem habeo ponendi animam meam, et iterum potestatem habeo sumendi eam. Et in ipso articulo passionis sue dicit: Tristis est anima mea usque ad mortem; et: Nunc anima mea conturbata est. Non enim Deus aliquando perturbatur,  sed ille utique homo qui esuriit, qui sitiit, qui dormiuit, qui lassatus fuit atque plorauit: que omnia sine affectibus anime caro sola sentire non potuit, nisi ille homo perfectus quem suscepit Deus perfectus, dicente Hieremia propheta: Hic Deus noster, non estimabitur alius ad eum: qui inuenit omnem uiam discipline, et dedit eam Iacob puero suo, et Isrel dilecto a se. Et adiecit: Post hec in terris uisus est, et cum hominibus conuersatus est. Qua porro forma in terra uisus fuerit et conuersatus sit, sanctissimus prophetarum Isaias plenissime et apertius exponit: Domine, quis credidit auditui nostro, et brachium Domini cui reuelatum est? Annuntiauimus coram ipso tamquam pueri, ut radix in terra sitienti. Non est ei species neque gloria. uidimus eum, et non habuit speciem neque decorem; sed species eius sine honore, et abiecta pre omnibus hominibus. Homo in plaga positus, sciens ferre infirmitates. Quoniam auersata est species eius, et dehonestatus, et pro nichilo estimatus  est. Hic peccata nostra portat, et pro nobis dolet. Nos estimauimus eum in dolore esse et in plaga et in uexatione. Ipse autem uulneratus propter peccata nostra, et infirmatus est propter iniquitates nostras. Eruditio pacis nostre in eum, liuore eius nos sanati sumus. Omnes ut oues errauimus, et omnes homines a sua uia errauerunt. Et Dominus tradidit eum pro peccatis nostris. Ipse autem male uexatus continuit labia sua, ut ouis ad immolandum ductus est. Et sicut agnus coram tondente se sine uoce, sic non aperuit os suum. In humilitate iudicium eius sublatum est. Generationem autem eius quis enarrauit? Quoniam tolletur a terra uita eius, et ab iniquitatibus populi mei ductus est ad mortem. Et dabo inanes pro sepultura eius, et diuites pro morte eius. Quoniam iniquitatem non fecit, nec dolus inuentus est in ore eius. Et Dominus uult purgare eum de plaga. Si detis pro peccato animas uestras, uidebitis semen longe uite, et uult Dominus adolere anime eius, ostendere ei lumen, formare prudentiam, iustificare iustum, bene seruientem pluribus. Et peccata eorum  ipse portauit. Ideo ipse hereditatem possidebit multos, et fortium partietur spolia. Propter quod tradita est in mortem anima eius, et inter iniquos deputatus est. Et ipse peccata multorum tollit, et propter iniquitates nostras traditus est. Peruide igitur, domine mi, secundum sancte tue mentis studium, quomodo predicti prophete Hieremias et Isaias sibimet consentientes asserant qualiter perfectus Deus de celo descendens pro salute generis humani, susceperit hominem, et superius ab Isaia predictas passiones uterque nature illius in Christo suscepti hominis assignet. Nam numquid Deus, qui est inuisibilis, incomprehensibiliter poterat comprehendi, aut inimicis tradi, aut inter impios deputari, aut mori, aut uita eius a terra tolli? Sed ille utique qui, ut supra iam diximus, esuriit, sitiuit, lassatus fuit, dormiuit atque plorauit, qui etiam in cruce passionis pendens, cum uidisset in se inhabitantem Deum de suo exire corpore, lacrymabili uoce clamauit post eum, Hebraica  lingua dicens: Heli, Heli lamasabactani: hoc est: Deus meus, quare me dereliquisti? quamuis tertia die eum esset resuscitaturus. Tamen necesse erat illud adimpleri quod iam predixerat in Euangelio iehsu, suis discipulis dicens: Ego a Deo processi, exiui a Patre, et ueni in hunc mundum, et iterum relinquo hunc mundum et uado ad Patrem. Siquidem et in ipsa passione, quamuis ille perfectus homo, a perfecto Deo susceptus, impiam moriens in cruce patiatur penam, tamen et ipse impassibilis Deus in eodem a se suscepto perfecto homine, quamuis passionem non sustinuerit, tamen iniuriam passus est. Nam sicut qui indumentum conscindit, et induto facit iniuriam, ita et qui carnem eius crucifixerunt, Diuinitati eius iniuriam intulerunt. Hanc ergo Diuinitatis iniuriam omnia elementa uidentia expauerunt. Nam denique terra contremuit, petre scisse sunt, sol fugit in noctem, luna sanguineo colore fuscata est, et tamquam damnatione perpetua iam mundus oppressus esset, auulse locis celestibus stelle ruerunt, elementorum  lege confusa, apertis monumentis, sepulta iam olim corpora animas receperunt. Ideo ergo catholici per orbem terrarum fidelissimi Ecclesiarum doctores secundum Scripturarum auctoritatem duas in Christo naturas predicant, Diuinitatis , et tot annorum continentie laboribus  apertis oculis non immersisset, nec Orientis Ecclesiis impiam protulisset  perturbationem per confusas duarum naturarum substantias, Deum passibilem pronuntians. Sed cum in ista suam sententiam Paulus apostolus compleat dicens: Quia in nouissimis temporibus recedent quidam a fide, tamen nos sollicitus premonet dicens: Attendite spiritibus seductoribus in hyprocrisi mendaciloquorum, cauteriatam habentium conscientiam. Nisi enim secundum Apostoli dictum cauteriatam et incertam sue fidei habuisset conscientiam, numquam tantam confusionem Ecclesiis Dei excitans, sue perfidie socios fecisset sanctos trecentos decem et octo Patres Niceni concilii, nec non et Cyrillum et Athanasium, Felicem, Gregorium, et Proclum, sanctos episcopos; qui non utique eius perfidiam sequendo, sed superius a mea humilitate expositam fidem docendo, inter sanctos et electos Dei in numero et libro uiuentium dinumerati sunt. Sed ut simplicium et imperitorum illudat et ad se ducens aduniat animos, ideo predictos uiros, catholice fidei auctores et predicatores, sue noue et nouissime  perfidie fingit esse socios. uere in hunc Eutycheten completa est Apostoli sententia dicentis: Huiusmodi pseudoapostoli, operarii dolosi, transfigurant se in apostolos Christi. Et non mirum. Ipse enim Satanas transfigurat se sicut angelum lucis. Non ergo magnum, si ministri eius transfigurentur sicut ministri iustitie: quorum finis est secundum operationem eorum. Secundum hanc ergo Apostoli sententiam, cum sit minister perfidie, simulat se socium esse ministris iustitie, a quibus predictam fidei nostre  tenuit, a se doctam exposuit rationem: inter quorum discipulos et dulcissimos fideles fidei filios cupio tuam nobilitatem mecum pariter ascribi; ut eorum, si meremur, sequentes fidei uestigia, precibus in futuro iudicio misericordiam impetrare mereamur a triplici pietatis unita maiestate, hoc est Patris, et Filii, et Spiritus sancti, cui gloria in secula seculorum. Amen.





EPISTOLA uIII, Seu FRAGMENTUM [a 1Kb] GESTORUM Constantinopolitane synodi habite anno 450, in qua lecta et recepta fuit S. Leonis epist. 28, ad Flauianum, ex uita S. Abundii episcopi Comensis.


Anatolius episcopus Constantinopolitanus noue Rome accepta epistola S. Leonis pape ad confirmationem catholice fidei contra uesaniam hereticorum, congregauit concilium omnium episcoporum, archimandritarum, presbyterorum et diaconorum; et ante conspectum omnium [b 1Kb] recitata est epistola S. Leonis pape, quam beatus Abundius coram omnibus presentauit: concordantibus testimoniis Romanorum Patrum ac Grecorum, Anatolius episcopus Constantinopolitanus huic epistole S. Leonis pape continenti catholice fidei ueritatem, concordantibus etiam testimoniis Patrum ab eadem apostolica sede decretorum  [Lege directorum] plena deuotione consensit et subscripsit, anathema dicens Eutycheti et Nestorio, et ipsorum dogmati cum sectatoribus  eorum. Id ipsum fecere omnes qui aderant episcopi, presbyteri, archimandrite atque diaconi.

[c 1Kb] Mox sanctus Abundius, Asterius episcopi, Basilius et Senator presbyteri dixerunt: Omnipotenti Deo gratias: quoniam reuerendorum episcoporum, presbyterorum, archimandritarum, diaconorum, ac totius cleri professiones cognouimus, fidem rectam et a Patribus traditam profiteri, sicut eorumdem subscriptio  gestis presentibus inserta declarat. Ideo nos quoque, quia omnes hoc exigere et exspectare comperimus, secundum assertionem uenerabilis uiri Eusebii episcopi Dorylei et sententiam sancte memorie Flauiani episcopi, uel assensum pape Leonis, qui ad insinuandam cunctis fidem catholicam nos Roma misit, anathema dicimus Eutycheti, uel omnibus qui eius perfidiam sequuntur, et dicunt in Christo ante incarnationem duas fuisse naturas, post incarnationem unam tantum naturam: cum catholica fides et ante incarnationem unam tantum uerbi fuisse, et  post incarnationem duas, id est, uerbi et perfecti hominis fateatur in una persona, inconfusa proprietate sui, manere naturas. Nestorio etiam, qui uesanum  dudum dogma dispersit, dicendo Dominum Iesum Christum ex Maria uirgine hominem tantum, non etiam Deum natum, sed et sectatoribus eius in huiusmodi peruersitate durantibus anathema dicimus. Propter quod conuenit, ad confirmationem subscriptionis, sanctam, que presens est, fraternitatem iisdem, uel omnibus, qui eorum doctrinam sequuntur, anathema similiter dicere.





ADMONITIO In sequentem actionem hactenus ineditam concilii Chalcedonensis.


1. Greci codices concilii Chalcedonensis bibliothece uenete S. Marci 164 et 555, locupletiores sunt iis quibus Romani editores usi fuerunt. Lacune que in Greco punctis signantur initio actionis 4 in iisdem codicibus supplentur, ita ut in lacuna tertia notata tom. Iu Concil. editionis uenete pag. 1357, duas integras paginas impleant episcoporum nomina, que in ipsa antiqua uersione Latina e regione posita desiderantur. Supplentur quoque episcoporum nomina initio actionis 6, que in Greco uulgato desunt, et in sola antiqua interpretatione Latina leguntur, ac propterea omittuntur illa, , et ceteris sanctissimis ac religiosissimis episcopis, que integro episcoporum catalogo recitato locum non habent. Actione 14 de Sabiniano Perrhenorum episcopo, que in codd. uenetis est 15, Grecus textus editus quedam sola nomina prefert, que omnino desunt in antiqua uersione: plura autem iidem codices addunt, et solum per saltum antiqui librarii intermedia quedam nomina omissa fuere. Idipsum accidit actione in uulgatis 16, in iisdem autem manuscriptis 17; que enim nomina in antiqua interpretatione exhibita, desunt in Greco uulgato, ex laudatis codicibus hauriri poterunt, sicut et alia, que conferentibus patefient.

2. Quod autem in his precipuum inuenitur, est Actio 16 hactenus ignota, in qua lecta fuit Leonis epistola 93. Id uel maxime eam sententiam confirmat, in codicibus Grecis concilii Chalcedonensis non omnes actiones collectas fuisse, nec ex eo quod aliqua actio deest in uno uel pluribus codicibus Grecis, illam repudiari posse. Ita actio de Domno in codicibus nostris Grecis nec non in Romanis non legitur, et deerat etiam in eo exemplo ex quo antiqua uersio prodiit; at in ms. Patricie Iulie a Rustico inuenta fuit. Actio de Photio Tyri episcopo, que aberat ab exemplis antiqui interpretis et Rustici, in Grecis Romanis, et nostris codicibus inuenitur in fine ceterarum actionum, quemadmodum erat in codice quem Balsamon laudat. Ita etiam Greci codices, qui noti sunt, concilii Ephesini, carent aliquot actionibus, que cum ex antiqua uersione supersint, in aliquo antiquo codice Greco inuente fuere. Cur id acciderit optime explicat Baluzius in prefatione ad uersionem antiquam synodi Chalcedonensis num. 40 et 41. Hanc quidem ineditam actionem, quam soli codices ueneti suppeditarunt, in suppositionem uocari non posse, preter manuscriptorum auctoritatem, ex eo manifestum fit, quia ex omnium conciliorum more littere summi pontificis ad concilium semper lecte fuerunt. Hec igitur actio, que ad S. Leonem nostrum maxime pertinet, appendicem claudet.

3. Quoniam uero de manuscriptorum Grecorum S. Marci utilitate hoc loco incidit mentio, aliam obseruationem gratam futuram arbitramur, quam ex alio Greco codice eiusdem bibliothece uenete signato num. 165 eruimus. In hoc, qui partem actorum Chalcedonensium continet, descripti leguntur canones 27 eiusdem concilii, affixo cuique canoni numero 1, 2, 3, etc., usque ad 27, eo quod hi sint canones una eademque actione constituti. Tum uero post ultimum canonem ducta linea, que canonum finem indicat, post interuallum quoddam subiiciuntur sine ulla numerali nota tres alii addititii canones, qui in solis Grecis collectionibus canonum una cum ceteris proferuntur, simulque omnes efficiunt canones 30, uti ex collectionibus et collectoribus canonum Grecis editi sunt tom. Iu Conciliorum pag. 1691. Canon primus qui in uulgatis est 28, Constantinopolitane sedis priuilegia decernit, iisdemque uerbis exprimitur ac in uulgatis, et sumptus est ex actione ultima. At duo alii canones uberiores sunt quam in editis. Nam canon in uulgatis 29 excerptus ex actione pro Photio Tyri metropolita, incipit a uerbis eiusdem actionis pag. 1440, D. . , etc., usque ad , quibus petitio iudicum ad canonem intelligendum necessaria exprimitur. Tum subiiciuntur interlocutiones legatorum apostolice sedis et Anatolii, ex quibus uulgatus canon compactus est. Tandem approbatio synodi ex eadem actione pag. 1449, C; canon uero in uulgatis 30, ex actione 4 male digestus, in nostro codice incipit ab interlocutione iudicum et senatus pag. 1407, D, et subiecta interlocutione Paschasini legati apostolice sedis, eorumdem iudicum et senatus sententia concluditur usque ad pag. 1410, A. Eadem quoad hos canones leguntur in collectione Greca canonum, que continetur in uetusto codice XIX monachorum S. Basilii Rome pag. 54. Ex his quid et unde tres isti addititii canones sint, perspicue cognoscitur.





EPISTOLA IX, SEU [1 1Kb] ACTIO XuI CHALCEDONENSIS.
Nunc primum edita ex mss. Grecis bibliothece uenete S. Marci 555, seculi XII, et 164 seculi XIu, in qua lecta fuit epistola 93 S. Leonis ad ipsam synodum.
[1Kb]

 Consulatu domini nostri Marciani semper Augusti, et qui erit nuntiandus, pridie kalendas Nouembris Chalcedone iuxta mandatum diuinissimi et piissimi domini nostri Marciani semper Augusti congregatis in sanctissima Ecclesia sancte martyris Euphemie,  magnificentissimo et gloriosissimo magistro militum, exconsule, et Patricio Anatolio, et magnificentissimo ac gloriosissimo prefecto sacrorum preteriorum Palladio, et magnificentissimo atque gloriosissimo magistro diuinorum officiorum uincomalo; conuenientibus quoque reuerendissimis episcopis Paschasino et Lucentio, et reuerendissimo presbytero Bonifacio locum habentibus sanctissimi archiepiscopi senioris Rome Leonis, et Anatolio reuerendissimo archiepiscopo magni nominis Constantinopolis, et Maximo reuerendissimo episcopo Antiochie Syrie, et Iuuenali reuerendissimo episcopo Ierosolymorum, et Quintillo reuerendissimo episcopo Heraclee Macedonie locum habente sanctissimi archiepiscopi Thessalonicensium Anastasii, et Thalassio reuerendissimo episcopo Cesaree Cappadocie, et Stephano reuerendissimo episcopo Ephesi, et Luciano reuerendissimo episcopo Byze tenente locum Deo amantissimi Cyriaci episcopi Heraclee Thracie,et Eusebio reuerendissimo episcopo Ancyre Galatie, et Diogene reuerendissimo  episcopo Cycizi, et Petro reuerendissimo episcopo Corinthi, et Florentio reuerendissimo episcopo Sardium, et Eunomio reuerendissimo episcopo Nicomedie, et Anastasio reuerendissimo episcopo Nicee, et Iuliano reuerendissimo episcopo Censi locum habente etiam ipso apostolice sedis Rome, et Eleutherio reuerendissimo episcopo Chalcedonensium, et Basilio reuerendissimo episcopo Seleucie Isaurie, et Meletio reuerendissimo episcopo Larisse locum habente reuerendissimi episcopi Apamee Syrie Domni, et Amphilochio reuerendissimo episcopo Side, et Theodoro reuerendissimo episcopo Tapsi, et Cyro reuerendissimo episcopo Anazarbi, et Constantino reuerendissimo episcopo Bostrorum, et Photio reuerendissimo episcopo Tyri, et Theodoro reuerendissimo episcopo Damasci, et Stephano reuerendissimo episcopo Hierapoleos, et Symeone reuerendissimo episcopo Amide, et Epiphanio reuerendissimo episcopo locum habente reuerendissimi  Olympii episcopi Constantie, et Ioanne reuerendissimo episcopo Sebastie, et Seleuco reuerendissimo episcopo Amasie, et Constantino reuerendissimo episcopo Melitene, et Patricio reuerendissimo episcopo Tyanorum, et Petro reuerendissimo episcopo Gangrorum, et Eustathio reuerendissimo episcopo Beryti, et Apragmonio reuerendissimo episcopo locum habente reuerendissimi episcopi Claudiopolis Calogeri, et Atarbio reuerendissimo episcopo Trapezuntis, locum habente Dorothei reuerendissimi episcopi Neocesaree, et Photino archidiacono locum habente Theoctisti reuerendissimi episcopi Pissinuntis,  et Romano reuerendissimo episcopo Myrorum Lycie, et Nunechio reuerendissimo episcopo Aphrodisiadis Carie, et Critoniano reuerendissimo episcopo Laodicee Phrygie, et Mariniano reuerendissimo episcopo Synadorum, et Onesiphoro reuerendissimo episcopo Iconii, et Pergamio reuerendissimo episcopo Antiochie Pisidie, et Epiphanio reuerendissimo episcopo Perge, et Attico reuerendissimo episcopo Nicopolis Epiri, et Martyrio reuerendissimo episcopo Gortyne, et Luca reuerendissimo episcopo Dyrrhachii, et uigilantio reuerendissimo episcopo Larisse Thessalie, et Francione reuerendissimo episcopo Philippopolis, et Sebastiano reuerendissimo episcopo Bere, et Basilio reuerendissimo episcopo Traianopolis, et Triphone reuerendissimo Chii locum habente Ioannis episcopi Rhodi, et Theoctisto reuerendissimo episcopo Beree, et Gerontio reuerendissimo episcopo Seleucie Syrie, et Eusebio presbytero locum habente Macarii episcopi Laodicee Syrie,  et Eusebio reuerendissimo episcopo Dorilei, et reliqua sancta et ecumenica synodo, que secundum sanctionem diuinissimi et piissimi Domini nostri in Chalcedonensium ciuitate collecta; et residentibus omnibus ante cancellos sacri altaris Bonifacius presbyter locum habens apostolice sedis senioris Rome ait: Apostolicus episcopus, et apostolice fidei Rome Leo dominus meus ad sanctissimam synodum epistolam misit: iubete ut recipiatur et legatur. Gloriosissimi iudices dixerunt: Legatur epistola Leonis reuerendissimi archiepiscopi Rome. Et prebente Iuliano reuerendissimo episcopo ciuitatis Censium locum habente etiam ipso apostolice sedis, cum authenticam Latinam epistolam, tum eiusdem interpretationem Constantinus deuotissimus secretarius sic habentem legit:

Leo episcopus sancte synodo apud Chalcedonem constitute, dilectissimis in Domino fratribus salutem.

Optaueram quidem . . . et cetera, uti legitur epistola 93, usque ad illa: Bene ualete in Domino, fratres karissimi.

 , .  [1 1Kb] : :--- , , , bgr :--- , , , , , , [2 1Kb] ,  , , , , , , , , , , , , , , , , ,  , , [3 38Kb] , , , , , , , , [4 1Kb] , [5 2Kb] ,  , , , , , , [1 97Kb] , , , , [2 1Kb] , , , , , , ,  , , , [3 1Kb] , , , , , , , --- » , , , .« » .« [4 1Kb]  , , , » , [5 1Kb] . . . . , [6 1Kb] «






APPENDIX SECUNDA AD SECUNDAM PARTEM OPERUM S. LEONIS MAGNI.





ADMONITIO.

Post uulgatum tomum primum nostre editionis  , in quo preter Sermones Epistole etiam S. Leonis ad codices presertim Romanos exacte et emendate continentur, e Romanis typis Iosephi Collini prodiit in lucem illa pars Operum eiusdem S. doctoris que ipsius Epistolas ad eosdem fere codices recognitas exhibet. Circa hos uero codices, qui et nostre et Romane editioni usui fuere, unum monere necessarium ducimus, ne quis forte de fide nostra in iisdem mss. exemplaribus allegandis addubitet. In prefatione Romane editionis hec admonitio legitur pag. 53: In hac nostra  erudito lectori note manuscriptorum indices, que in omnibus aliis desiderantur, occurrunt: quod ea quidem ducti ratione fecimus, ut a lectorum animo omnem suspicionem remoueremus, nos potius coniecturis indulsisse, quam religiose eorumdem mss. codicum lectionibus et auctoritatibus institisse. Quare in posterum cuique de nostra fide dubitanti omnino facile esse poterit ad nostros indicatos fontes prouocare, atque subinde cognoscere an uarie lectiones, uel a nobis ad calcem cuiuscumque epistole, aut monumenti annotate, uel in textum inducte, uere atque sincere iis fontibus respondeant, ex quibus easdem haustas fuisse indicauimus. Conferentes uero uaticanos codices in hac editione ad cuiusque epistole marginem indicatos cum iis quos nos in nostra editione allegauimus, deprehendimus nonnumquam in ea Romana editione notari hanc uel illam Leonis epistolam inueniri in aliquibus Romanis codicibus, qui eis certissime carent. Exactissimum enim catalogum epistolarum, que in quouis codice describuntur, separatis paginis, ne confusio irreperet, contexuimus; nec plures uel pauciores in singulis codicibus seu mss. collectionibus reperiri Leonis epistolas, quam que a nobis uel in prefatione uel in notis recensite fuerunt, certissimi sumus, ut et conferentibus ipsos codices palam fiet. Romana autem editio codices non raro assignat epistolis que in ipsis desunt, idque certo errori tribuendum ex eadem editione euincere possumus.

In notitia manuscriptorum uaticane bibliothece, que prefationi eiusdem editionis subiicitur, pag. 66 scribitur uaticanum codicem 1341 continere epistolas Leoninas unam et quadraginta; ubi legendum unam de quadraginta: ille enim codex pertinet ad collectionem Hispanicam, que complectitur tantum Leoninas epistolas 39 a nobis exacte recensitas in prefatione ad Epistolas, § 10, 522 et 523. At in editione Epistolarum, preter quam quod huius codicis allegatio omittitur in epistolis decem que in eo leguntur, numerus ipsius codicis uat. 1341 affigitur epistolis 45, ex quibus sexdecim in eodem codice desunt, nimirum epistole 24, 34, 35, 36, 39, 46, 48, 58, 68, 98, 99, nec non una ualentiniani ad Theodosium, Marciani ad Leonem, Pulcherie, Ceretii ac Salonii, et synodi Chalcedonensis ad eumdem pontificem, que in nostra editione sunt epistole 54, 37, 38, 39, 42, 50, 51, 72, 67, 123, 124, 55, 73, 77, 68 et 98. In eadem manuscriptorum notitia pag. 65, uaticano ms. 1342 collectionis tertie ascribuntur sexdecim S. Leonis epistole, quot quidem in eodem inuenimus. At in corpore editionis numerus ipsius codicis 1342 annotatur epistolis 21, ita ut omissa allegatione eiusdem ad epistolas sex, que in eo continentur, perperam addatur idem numerus epistolis undecim, quas in ipso nequaquam inuenies, nimirum epistolis eius editionis 3, 7, 8, 14, 15, 73, 81, 91, 95, 139, et synodice Rauennii ac aliorum Gallorum ad Leonem; nobis uero epist. 3, 2, 7, 18, 15, 93, 106, 115, 120, 166 et 99. Similes lapsus occurrunt in allegandis aliquot aliis codicibus. Epistole, ex. gr., 24, nobis 54, apponuntur in margine codd. uat. 1340, 1341, 1343, 1353 et 3791, cum tamen eadem epistola inueniatur in uno ms. 1340, in ceteris desideretur. Epistole 39, nobis 42, que exstat in sola collectione Arelatensi, ex qua reperire licuit unum codicem uallicellanum G, 99, ascribuntur in margine codd. uat. 541, 542, 1340 et 1341, qui ad alias collectiones ea epistola expertes spectant. Idem referre de aliis epistolis supersedemus, cum hactenus indicata sufficiant. Hi errores partim operarum oscitantie, partim uero confusioni annotationum in aduersariis, que separatam cuiusque codicis descriptionem non preferrent, tribuendi uidentur.

Num uero aliquis pariter error lateat in quibusdam lectionibus huic uel illi codici in eadem editione ascriptis, non uacauit expendere. Certe pag. 1, not. a, dum traditur omnes uat. codd. antiquiores et insignioris note, excepto uat. regio 1997, habere hec uerba, In causa Lupicini episcopi, manifestus est error: quippe antiquiores quidem et insignioris note codices in margine laudati uat. 1341 et 1342, non solum carent iisdem uerbis, uerum etiam in corpore ipsius epistole prime, nobis 12, omittunt illud caput, quod ad Lupicini causam pertinet. Pag. 62, not. e, in epistolam 15 ad Turribium affirmatur codicem uat. Reg. 1997 habere sentinam, cum sententiam ibidem legerimus. Pag. 194, not. b et f, in epist. 47, nobis 59, lectiones afferuntur ex codd. uat. 3787 et 4961, qui cum sint collectionis Auellane, eadem epistola carent: ee autem lectiones a nobis fuerunt reperte in mss. collectionis 21, ad quam spectant mss. codd. uat. 542 et 543, quos una cum duobus memoratis collectionis Auellane in eiusdem editionis margine indicatos inuenies. Alia obseruare, que ad editionem nostram uindicandam necessaria non sunt, pretermittimus.

Porro in eadem editione Romana, in qua lucubranda cl. auctor plurimum opere et laboris impendens, Grecos etiam codices recolendos curauit, tria fragmenta Greca antea inedita inuenimus, que in hac Appendicula recudenda credidimus. Primum e ms. uat. Grec. 720, seculi, uti traditur, decimi eductum fuit. Hic codex multa Grecorum Patrum opuscula seu fragmenta continet. Inter hec legitur pars epistole S. Leonis ad imperatorem Theodosium. Nihil ex stylo coniicere licuit, cum sit Greca uersio. Substantia uero ipsius fragmenti nichil repugnat: nam rectam fidem eamdemque doctrinam exhibet, quam Leo docuit. Auctor Romane editionis censet hoc fragmentum pertinere ad epistolam que a Leone indicatur epist. 24, nobis 54, ad eumdem imperatorem, illis uerbis: A me autem atque ab omnibus catholicis sacerdotibus, que euangelice fidei pietas defendatur, satis plene ac lucide litteris meis, quas clementiam uestram per famulum uestrum Epiphanium tribunum, qui pro hac causa missus est, arbitror accepisse, reseratum est. Id autem ille censuit deceptus erronea huius epistole  chronica notatione, qua in uulgatis signabatur data uIII kal. Iunias, id est ante epistolam nobis 44 ad ipsum imperatorem; unde recitatis uerbis alia epistola e sacerdotum synodo scripta atque deperdita significari uidebatur. Emendata uero ea chronica nota ex nostro optimo codice Ratisponensi sic, uIII kal. Ianuarias, id est die 25 Decembris anni 449, statim liquet memoratis uerbis indicari ipsam epistolam 44, que quidem iamdiu ante laudatam epistolam 54, nimirum III idus, uel idibus Octobris anni eiusdem data fuerat e synodo. Quid ergo? Si huic fragmento, quod ex Greca miscellanea collectione sumptum est, fidendum omnino sit, multo est credibilius huc Leonem respicere in epist. 69, dum ad eumdem imperatorem scribit c. 2: Que nostre forma sit fidei, manifestatis instructionibus quas misimus possitis dignanter agnoscere. In hanc quidem rem a Leone missa fuerunt in Orientem Theodosio tradenda testimonia Patrum, quibus probaret sese in dogmatica epistola 28, non aliam doctrinam docuisse quam que a sanctis et Latinis et Grecis Patribus tradita fuerat. uide epist. 71. Sed ex hoc fragmento, si genuinum sit, missa simul uidetur alia epistolica declaratio ad ipsum imperatorem directa, que testimoniis Patrum et legatorum instructioni addita dicenda esset. Cum uero sola epistola 28 celebris sit, huicque uni testimonia Patrum subiecta fuerint in mss. Grecis uetustissime collectionis Chalcedonensis ante huius concilii gesta, nec preter hanc ulla uspiam fiat mentio alius Leonine declarationis ac ueluti formule fidei ad imperatorem Theodosium, que post editam dogmaticam epistolam 28 superflua uideri potest, hinc de huiusmodi fragmento aliqua suspicio nec omnino leuis ingeritur. Quidquid autem id est, ipsum fragmentum in hac appendicula exhibebimus, uti editum fuit.

Secundum est fragmentum libelli S. Flauiani Constantinopolitani episcopi ad S. Leonem, quod suppeditauit codex uat. Grec. 451. In hoc fragmento nonnulla paulo difficiliora occurrunt. Due in eo partes distinguende, prior qua libellus quidam fidei proponitur, posterior qua gesta circa Ioannem et Gregorium describuntur. In priori parte, seu in libello fidei, laudatur dogmatica Leonis epistola 28, qua due nature et una persona declarantur in Christo: In unam enim personam, inquit, sicut et TUA SANCTITAS DOCET  due nature concurrunt. Hec autem Leonis epistola 28 Flauiano tradita fuit non Constantinopoli, sed Ephesi, quo Flauianus ad concilium accesserat. Legati enim pontificis qui easdem litteras perferendas acceperant, ob indicti concilii tempus non Constantinopolim, sed Ephesum contendere compulsi fuerunt. Porro gesta que in posteriori parte narrantur Constantinopoli euenerunt. Ioannis enim et Gregorii condemnatio a Flauiano peracta, ac plebis tumultus in eosdem, non Epheso, nec tempori latrocinii Ephesini, quo Eutychianorum factio preualebat, sed Constantinopoli conuenit ante tempus eiusdem latrocinii, cum Flauianus, damnato Eutyche, catholicam fidem libere propugnabat, populusque fauebat. Neque enim reiici potest post idem latrocinium: nam tunc Flauianus non rediit Constantinopolim, sed in exsilium pulsus in ipso itinere supremum diem obiit. uide nostram admonitionem in epist. 53. Cum uero prior pars huius fragmenti, in qua epistole Leonis fit mentio, eum fidei libellum contineat, qui ante hec Constantinopolitana gesta circa Ioannem et Gregorium lectus traditur , ipse quoque libellus Constantinopoli scriptus fuerat, antequam Flauianus Ephesum pergeret. Quomodo igitur in eo laudari potuit Leonis epistola 28, que solum Ephesi a Flauiano accepta fuit? Adde quod dum hic libellus Constantinopoli legeretur, Eutyches depositus fuerat. Qui autem Flauianus hominem abs se iam depositum et archimandrite dignitate priuatum, archimandritam in ipso libello appellasset? Cum integrum documentum ex quo hoc fragmentum excerptum fuit desideretur, nichil certi affirmari potest. Ne uero suppositionis nota eidem inuratur, suspicari licet hoc fragmentum pertinere ad libellum appellationis Flauiani, qui Ephesi scriptus et legatis Leonis traditus fuit. In hoc autem insertus dicendus est libellus fidei qui Constantinopoli lectus fuerat, et gesta de Ioanne et Gregorio pariter inserta. uerba quibus laudatur Leonis epist. 28, eidem libello, dum Ephesi exscriberetur, adiecta. Tum uero Flauianus Eutychem uocauit archimandritam, quia is in pseudosynodo restitutus pro archimandrita sese gerebat.

Tertium fragmentum sumptum ex ms. uat. Grec. 1455, mera paraphrasis est capitis octaui epistole 14 Leonis ad Anastasium.



FRAGMENTUM I.
Ex cod. uat. Grec. 720.
LEONIS PAPAE AD THEODOSIUM IMPERATOREM, DE DIuINI uERBI INCARNATIONE. [1Kb]

 LEONIS Rome episcopi exemplum interpretationis partis epistole, quam ad imperatorem THEODOSIUM scripsit de diuina incarnatione, et contra eos qui credunt abominandis dogmatibus heresiarcharum Photini et Apollinaris atque horum similium.

Credimus Filium Dei ab eterno, et sine exteriori principio, qui cum Patre et Spiritu sancto est, in extremis seculis perfectum nostre nature suscepisse hominem ex Maria semper uirgine, et quod uerbum caro factum fuerit, hominem suscipiendo, neque Diuinitatem mutasse, neque, ut quidam impie existimarunt, sanctum Spiritum pro semine fuisse; sed per uirtutem et sapientiam Conditoris gentium confitemur Christum unam esse personam Filii, duas uero perfectas integrasque substantias Diuinitatis atque humanitatis, que ex anima et corpore constat. Anathema dicimus contra Photinum, qui Christum purum nudumque hominem asserit; similiter et contra Apollinarium, illiusque similes, qui dicunt Filium  Dei minus quiddam humana natura suscepisse siue in carne, siue in anima, siue in mente, siue in hominis assumptione, et dissimilem nobis fuisse in eo quod assumptum est: quem hominem sine sola macula peccati , eiusdem forme cum nostra per omnia factum esse credimus. Illorum quoque blasphemiam exsecramur, qui noua inuentione dicere conantur, a tempore suscepte  carnis omnia diuine nature in humanam, atque omnia humane in diuinam commutata fuisse, quod nulla umquam heresis dicere ausa est. Per huiusmodi enim confessionam, utramque Diuinitatis atque humanitatis naturam in aliud quidpiam commutatam esse autumant, neque Deum perfectum, neque perfectum hominem secundum ueritatem Filium confitentur.

Nos uero ita dicimus assumptam a Filio Dei naturam nostram, Diuinitate impatibili permanente: passus est enim Dei Filius non opinione, sed re uera, quecumque Scriptura testatur, hoc est famem, sitem, defatigationem, laborem, mortem, et reliqua huiusmodi. Secundum autem illud passus est, secundum quod pati potuit, id est non secundum assumentem, sed secundum assumptam naturam. Ipse enim Dei Filius secundum Diuinitatem impatibilis est, sicut Pater inuisibilis, sicut Pater sub tactum non cadens, sicut Pater immutabilis. Propria enim persona Filii Deus uerbum assumens hominem patibilem, atque  in ipso habitans, nichil passa est, sicut Pater et Spiritus sanctus: omnino enim Trinitatem impatibilem confiteri debemus. Cum mortuus igitur Filius Dei fuisset secundum Scripturas, quatenus mori potuit, surrexit ex mortuis tertia die, ascendit ad celos, sedet ad dexteram Dei, manente substantia carnis ipsius, in qua genitus est, et passus fuit, et resurrexit. Non enim dissoluta aut commutata fuit humanitatis substantia, sed permanens in Diuinitate in perpetuum glorificata est.

 , , , , .

, . , , , . . .  , , , , , . . , . , ,  , . . , , . , , , . , , . , , , .  , , , , , .






FRAGMENTUM II.
Ex cod. uat. Grec. 451.
FLAuIANI EPISCOPI CONSTANTINOPOLITANI AD SANCTUM LEONEM PAPAM. [1Kb]



 FLAuIANI episcopi Constantinopolis ex libello quem scripsit ad LEONEM Romanum pontificem de incarnationis dispensatione Domini nostri Iesu Christi ueri Dei nostri.

uerbum, dicit, caro factum est, et habitauit in nobis. Aliud uero habitatio, et aliud est habitans Non  dico, alius et alius, ut de duabus personis, sed diuersum et diuersum, ut in duabus naturis. Omnis enim euangelica et apostolica adhortatio et testificatio de Emmanuel in duos modos diuiditur: aliquando quidem solitariam ipsius personam significans, aliquando uero perspicue ipsius duas naturas declarans. Etenim erat duplex, et est unus et solus Filius et Christus, et duplex in ipso ratio, non antequam copularetur, sed post inexplicabilem coniunctionem: perfectus ille tum in Diuinitate, tum in humanitate. Si enim simplex erat, quo pacto pati et mori poterat? quo pacto uerberari, et clauis affigi, et colaphis cedi, nisi in patibili corpore et terrena natura? Quemadmodum consubstantialis Deo et Patri, cum sit Deus, est perfectus ex perfecto, sic etiam eamdem nobiscum naturam habens, homo perfectus existit. Qui enim in forma Dei erat, formam serui propter nos accepit. Dei uero forma substantiam Dei significat, sicut et forma hominis humanam naturam  declarat. Plage igitur et crux et mors ad hominem pertinent, in quo Dominus Deus uerbum est; gloria uero et potentia Domini est, in quo est seruus, id est homo. Si igitur quod pati non potest, ad Diuinitatem spectat, perpessio autem in humanitate est, quis recte sentientium unam dixerit, que due nature in ipso sunt? Si uero una est, scilicet semideus carnem assumpsit Deus, et dimiliate nature assumptus est homo. uerum non ita pietatis sanctio docet, quam repulit Eutyches archimandrita unam predicando naturam increate Diuinitatis et humanitatis Christi, que cum nostra eadem est. Uniuersus autem sanctorum chorus duplicem substantiam, siue naturam esse Christum conficetur, non uero duplicem subsistentiam, siue personam. In unam enim personam, sicut et uestra sanctitas docet, due nature concurrunt, quas etiam dixi et immutabili ratione conseruari, et indiuisibili modo in Christo confitemur.  Est enim unus et solus unigenitus Filius et uerbum Dei, non quod illius nature in duas subsistentias diuerse sint, sed quod uerbum inexplicabile in unam subsistentiam duas naturas copulauerit: interius quidem sacrosancto corpore per diuinum uerbum exornato, exterius uero Spiritu custodiret, ut ex utrisque naturarum perspicuitatem ostendat. Sic enim et manducare illum dicimus, non ante passionem solum, uerum etiam postquam resurrexit, naturam credimus corporis ipsius. Si enim corpus, contra quod heretici dubitationes mouent, natura et substantia appellatur, manifestum porro est in uno Christo utramque naturam, hoc est diuinam atque humanam, conseruari, et in diuina quidem que Deo conueniebant accepisse, in nostra uero rursus ipsum proferre humana et misera, qui non inquinamentum aliquod, non confusionem, non diuisionem circa naturas habet, sed unus Filius et Christus et Dominus et Saluator existit iis qui pie uolunt in ipsum credere. Hec cum libellus contineret, eo lecto, respuerunt, abiecerunt, anathemate  perculerunt que in hoc scripta sunt, et Ioannes et Gregorius: quibus maledictis atque anathemate proscissis, in medium attulimus sanctorum Patrum libros, ex quibus erant cuncta testimonia que in libello existunt. Habebamus etiam ea in manibus parata, et ex quacumque responsione redargutiones expressas; cumque ostendissemus ex propriis ipsorum libris, non Flauianum maledictis et anathemate perculsum fuisse, sed sanctos Patres, minutus populus surrexit, summopere contemnens, et ferme uolens eos lapidibus obruere. Hic triumphus, et dedecus fuit, quod Ioannes et illius gregales publice passi sunt.



 , , .

, , , . ,  , , , . , , . , , . , . , , , , , . , . , . ,  , , . , , , , . , , , . , , , , . , , ,  , , . , , . , , , , , , , , , . , , , . , , .  , . , , , . , , .



FRAGMENTUM III.
Ex ms. uat. Grec. 1455.
LEONIS PAPAE AD ANASTASIUM EPISCOPUM THESSALONICENSEM [1Kb]

 LEO episcopus Rome, ANASTASIO episcopo Thessalonice.

Si quis episcopus proprie urbis tenuitatem aspernatus fuerit, ad illustrioris loci ministerium transierit, et ad maiorem populum stulto consilio seipsum transtulerit; tum ex aliena cathedra expelletur, tum propria  priuabitur, ut neque illis presit quos propter cupiditatem affectauit, neque iis quos ob superbiam despexit. Propriis igitur finibus quisque contentus sit, neque modum potestatis augeri concupiscat. Scias, frater carissime, aliam esse necessitatis atque utilitatis, aliam uero temeritatis ac proprie uoluntatis, uel priuate uoluptatis  transeundi de ciuitate in ciuitatem, sed ob necessitatem atque utilitatem transferri. Nam plurium utilitatem unius utilitati uel uoluntati anteponere oportet; aliud enim est transire, aliud transferri: illud enim sponte transcendere est, hoc coacte atque inuite progredi. Quapropter hi non urbem mutant, sed mutantur: non enim sua sponte, sed per uim illatam hoc faciunt. Non igitur sciunt ecclesiasticos canones, qui inficiantur utilitatis ac necessitatis causa fieri non posse, quoties communis necessitas utilitasque id suadeat.

[1 18Kb] .

, , , , ,  , , , . , . , , , , , . . , . , . , . , . , , , , .






PASCHASII QUESNELLI [* 1Kb] uARIAE LECTIONES, NOTAE, ET OBSERuATIONES, IN EPISTOLAS S. LEONIS MAGNI, AD CALCULOS IN SUBIECTIS ANNOTATIONIBUS REuOCATAE.



1279 AD EPISTOLAM I. APUD QUESNELLUM uI. Episcopo Aquileiensi.


1. Quo  tempore et ad quem data fuerit hec epistola, nulla ratione que certa sit manifestum est. Coniecturis igitur nobis est agendum. Et tempus quidem quod attinet, ad nullum aliud potius referenda mihi uidetur quam ad 444. Nam cum testetur auctor libri de Promissionibus et Predictionibus dimidii temporis, inter Prosperi Opera cap. 6, eodem tempore quo Manicheos subuertebat S. Leo apud Campaniam, Pelagianos quoque et maxime Iulianum ibidem ab illo fuisse contritos; Manicheos autem subuersos a Leone fuisse eodem illo anno constet ex eius epistola 8 ad episcopos Italie, uix dubium relinquitur quin ad eam Pelagianorum cladem pertineat hec epistola, ac proinde anno 444 scripta sit. Etsi enim iam ab anno 439 Pelagiani communionem Ecclesie subripere simulata erroris sui eiuratione  tentarint, iam tamen aliquot annos in episcopatu egisse Leonem oportet, cum hec scripsit, siquidem testatur nonnulla discipline ecclesiastice capita sepe a se fuisse decreta. Nec serius emissam esse crediderim epistolam in qua significat non ita pridem detectam quadam ex parte esse Pelagianorum hypocrisim: Nunc saltem, inquit cap. 2, posteaquam hypocrisis eorum ex quadam parte detegitur. Iam enim ab anno 439, ut testatur Prosper, detegi ceperat a Leone hereticorum istorum simulatio.

Quod si uerum est editam fuisse hanc epistolam anno 444, certum est pariter eam ad Nicetam scriptam non esse, eiusque nomen fuisse per errorem huic epistole affixum ab 1280 imperito scriba, aliam Leonis epistolam ad Nicetam ob oculos habente. Enim uero ex epistola 129  a Leone nostro ad Nicetam scripta ann. 458, et epist. 14  eiusdem ad Ianuarium Aquileiensem quoque episcopum, manifestum est an. 447, quo hec ultima data  est, Nicetam nondum ad urbis illius episcopatum euectum fuisse. Nec huius epistole, uel consularis, quam habet, note fides uacillat, cum et Dionysius Exiguus, qui scripsit paulo post Leonis obitum, et Cresconius, et antiqui codd. mss., eam ita notatam nobis representent. E contra uero Nicete nomen in hac epistola quam nunc tractamus, non exhibent antiqui codices aliquot excusi, ut Crabbi, Sicardi, Isidori, Coloniensis an. 1551, omnesque quotquot uidimus mss. Barb. duo, Thuanei tres, Cantabrig., Cisterciens. et Trecopithean., Autissiodorensis S. Mariani, Hero uallianus Isidori, etc., qui habent tantum: Ad Aquileiensem episcopum: exceptis Cisterciensi et Isidoriano. In illo enim ita legitur: Ad metropolitanum episcopum prouincie uenetie, quod ad marginem priorum editionum adiectum reperitur; quasi alter esset titulus  epistole encyclice a pari scripte; cum idem esset Aquileiensis episcopus et uenetie metropolitanus, qui in epistola sequenti huius nomine dignitatis designatur; unde et nostre opinioni suffragantur, quotquot excusi uel mss. codices hunc eumdem titulum pre se ferunt. In editione Conciliorum Merlini seu collectionis Isidoriane, et in eiusdem codice ms., hec pro titulo leguntur: Item eiusdem ad eumdem, scilicet Altinum episcopum: qui titulus genuinus esse non potest, cum ad eiusdem Altini episcopi relationem scriptam dicat Leo epistolam.

Ex dictis corrigendus nobis uenit auctor Italie sacre, ubi de Aquileiensibus episcopis 1281 scribit, ipsaque Aquileiensis historia emendanda. Primum enim cum ille asserit Ianuarium successisse Nicete, eum, inquam, ad quem Leo scribit anno 447, quam manifeste hallucinatur, cum potius dicere debuerit Nicetam Ianuario fuisse subrogatum. Erroris pariter conuincitur Aquileiensis historia, eamque secuti Baronius, Ughellus et alii, cum ab iis Nicetas  immediate post Chromatium numeratur. Chromatius enim, a quo Rufinus signaculum fidei consecutum se profitetur, ante an. 400 episcopus fuit, proindeque inter hunc et Nicetam medius fuit, saltem unus Ianuarius. Immo Augustinum et Adelphum Aquileienses pariter episcopos inter Chromatium et Ianuarium collocat Palladius rerum Aquileiensium scriptor, teste H. de Noris Hist. Pelag. lib. II, c. 12. Tertio, si coniectura nostra de epocha huius epistole uana non est, non ad Nicetam, sed potius uel ad Ianuarium uel ad Adelphum datam esse necesse est. Ianuario inscriptam eam putat H. de Noris, et quidem missam anno 447, quo alia data legitur a Leone ad eumdem Ianuarium. Facile assentior quoad Ianuarii personam: iam enim anno 444 sedisse eum in cathedra Aquileiensi, innuere uidentur prima uerba epistole anno 447 date: uigorem fidei 1282 tue, quam OLIM noueramus; que indicant eum iam ab aliquot annis Ecclesiam Aquileiensem rexisse, et aliquod habuisse  litterarum cum Leone commercium. Nec temerarie forsan suspiceris Leonem tunc in mente habuisse negotium illud circa Pelagianos, ex quo nata est Leoni occasio ad Aquileiensem episcopum scribendi, uigoremque fidei eius explorandi. Que coniectura nostram de anno date epistole opinionem confirmat, probatque potius circa ann. 444 scriptam esse quam ann. 447, ut autumat Norisius. Probationem opinioni sue arcessit ex similitudine epistole 14  ad Ianuarium cum epistola ad Septimium Altinum, et alteram alterius exemplum esse, et ad utrumque episcopum a pari eodem tempore scriptam. Sed ex utriusque discrimine, quod in notis ad sequentem epistolam statuemus, coniecture huic robur omne detrahetur.

2. Damnent superbi erroris auctores;  auditos scilicet,  discussos, damnatos, tam in conciliis Africanis et Orientalibus, quam in Romano iudicio, et  in Ephesina synodo ecumenica, errorisque sui damnatum sensum palam confitentes, propugnantes, disseminantes.

3. Decreta synodalia. Africane in primis 1283 Ecclesie Mileui et Carthagine pluries congregate. Que decreta primum a pontificibus Romanis Innocentio, Zosimo, Bonifacio et Celestino approbata sunt; deinde ab ecumenica synodo Ephesina  irretractabili decreto firmata, una cum gestis a Celestino papa in eorumdem hereticorum damnationem. Sic enim scribunt Patres in epistola synodali ad Celestinum: Ceterum ubi lecti sunt in sancta synodo commentarii de depositione impiorum Pelagianorum Celestii, Pelagii, Iuliani, Perfidii, Flori, Marcellini, Orontii, et reliquorum eadem cum illis sentientium, iudicauimus et nos solida et firma permanere debere, que a pietate tua sunt decreta, sumusque omnes eiusdem sententie. uide etiam canones 1 et 4 eiusdem synodi.

 4. Ut in quacumque particula dogmatis exsecrandi, quam a damnandorum  soliditate discreuerint. Ita emendauimus hunc locum ex mss. codd. Barb. duob., Trecopitheano, Thuaneis et Cantabr. et editione Nicolini, licet non omni mendo carerent posteriores codices. Sic antea lectum in editis: Ut in quacumque particula dogmatis exsecrandi, qua se a damnatorum societate discreuerint, etc. Quo sensu? Nescio: quomodo enim quis se a damnatorum societate discernat per exsecrandum dogma? Porro dubium non est quin Semipelagianos hoc loco indicet S. Leo, quos iisdem ferme uerbis depingit auctor epistole ad Demetriadem cap. 11, ubi illos pariter Pelagianorum surculos esse docet, eorumdemque consilia callida, simulatam confessionem, unicam dogmatis Pelagiani portionem, que totum illius uirus tegat, ab illis seruatam commemorat.

5. Ad subrependi facilitatem. Ita Barb. 2, Trecopith. et Thuaneus Cod. ed. Rom. 1591, et Nicolini, cum in  uulg. ed. ad tantam facilitatem habeatur, et in tribus mss., ad subrepentem facilitatem; quod et in editis aliquot legitur.

 6. Omnis itaque bonorum operum donatio, diuina preparatio est: quia non prius quisquam iustificatur uirtute, quam gratia, que unicuique, etc. Hanc huius loci lectionem, quam nobis exhibent edit. Rom. ad marg. et mss. Cod. Barb., duo Cantabrig., Trecopith. et Thuanei tres, alteri pretulimus, que in uulg. edit. Isidoriana et ms. uict. sic se habet: Omnis itaque bonorum operum deuotio, diuina preparatio est; nec propria quisquam iustificatur uirtute, quoniam gratia unicuique, etc.; pretulimus, inquam, quia uerbis Apostoli, ex quibus argumentatur S. Leo, magis congruit. Edit. Canisii et Paris. an. 1568 habent ad marg., diuina operatio est: 1284 quamcumque lectionem elegeris, nichil catholice doctrine interest, quam omnes continent; sed ea presertim quam retinuimus, quamque S. Fulgentius lib. de Fide ad Petrum c. 35, iisdem uerbis exprimit, ut fide firmissima tenendam. Predestinatio enim illa, inquit, gratuite donationis est preparatio qua nos Apostolus, ait , predestinatos in adoptionem filiorum Dei per Iesum  Christum in ipsum. Augustinum sequebatur Fulgentius: hec enim ille lib. de Pred. sanct. c. 20: Predestinatio est gratie preparatio; gratia uero iam ipsa donatio.

7. Saluare quod perierat. Post hec uerba in omnibus editionibus, quas quidem uidi, in ms. cod. uict. et altero insertus est pannus ex pluribus locis Enchiridii sancti Augustini consutus, capp. scilicet 45, 46 et 47, excepta prima panni particula, cuius fontem nondum retegere potui. Quoniam uero in mss. pluribus, et longe melioris note codicibus, pannum istum non inuenimus, in tribus scilicet Thuaneis, Barb. duob., Cantabrig. ac Trecopitheano, expungendum putauimus a contextu epistole. Ne quis tamen illum subreptum sibi possit conqueri, eumdem hic representamus. Sic igitur se habet:

»Ideo etiam paruulos dicunt, si sine baptismo hinc de seculo exierint, non posse damnari, neque reos in peccato Ade teneri, sed ad regnum Dei, uel ad uitam  eternam, sine ulla cunctatione uenire, cum Apostolus dicat: Per unum hominem peccatum intrauit in mundum, et per peccatum mors, et ita in omnes homines  pertransiit : propter quod et ipsi paruuli baptizantur.«

»Quamuis in illo uno possint intelligi plura peccata, si unum ipsum in sua quasi membra singula diuidatur. Nam et superbia est illic, quia in sua homo potius esse quam in Dei potestate dilexit; et sacrilegium, quia Deo non credidit; et homicidium, quia se precipitauit in mortem; et fornicatio spiritualis, quia integritas mentis humane serpentina suasione corrupta est; et furtum, quia prohibitus usurpatus est cibus; et auaritia, quia plus quam sufficere illi debuit, appetiuit; et si quid aliud in hoc uno admisso diligenti consideratione poterit inueniri .«

»Parentum quoque peccatis paruulos obligari, non solum primorum hominum, sed etiam suorum, de quibus ipsi nati sunt, non improbabiliter dicitur. Illa quippe sententia, Reddam peccata patrum in filios, tenet eos utique, antequam per regenerationem ad  testamentum nouum incipiant pertinere: quod testamentum prophetabatur, cum dicebatur per Ezechielem, 1285 non accepturos filios peccata patrum suorum, nec ulterius futuram in Isrel parabolam illam: Patres manducauerunt uuam acerbam, et dentes filiorum obstupescunt . Ideo enim quisque renascitur, ut soluatur in eo quidquid peccati est cum quo nascitur. Nam peccata que male agendo postea committuntur, possunt et penitendo sanari, sicut etiam post baptismum fieri uidemus. Ac per hoc non ob aliud est instituta regeneratio, nisi quia uitiosa est generatio, usque adeo ut etiam de legitimo matrimonio procreatus dicat: In iniquitatibus conceptus sum, et in peccatis mater mea in utero me aluit  Neque hic dixit, In iniquitate, uel in peccato, cum hoc recte dici posset, sed iniquitates et peccata dicere maluit; quia et in illo uno, quod in omnes homines pertransiuit, quodque tam magnum est, ut eo mutaretur et conuerteretur in necessitatem mortis humana natura  reperiuntur plura peccata, et alia parentum, que licet non ita possunt mutare naturam, reatu tamen obligant filios, nisi gratuita gratia et misericordia diuina subueniat .«

»A paruulo enim recens nato, usque ad decrepitum senem, quamlibet corporis etatem gerant, sicut nullus prohibendus est a baptismo, ita nullus est qui non peccato moriatur in baptismo. Sed paruuli tantum originali, maiores autem etiam his omnibus moriuntur peccatis, quecumque male uiuendo addiderunt ad illud quod nascendo traxerunt .

8. A nobis sepe decretum est. uide notam nostram ad cap. 8 epistole 12  et cap. 9 eiusdem consule etiam, si lubet, conc. Antioch. can. 3, et ceteros canones a Cresconio abunde relatos collectionis sue tit. 17.



AD EPISTOLAM II. APUD QUESNELLUM uII. Septimio Altinensi episcopo.


Quid de huius epistole pronuntiarem, diu anceps fui: neque tum adhuc quo inclinarem certus eram, cum typis mandata est in prima nostra editione.  Suppositionem tamen statim deprehendimus, et in notis iam tunc exposuimus. At loco tamen mouendam epistolam non censuimus, ne ceterarum ordo numerusque iam fixi non sine lectoris incommodo immutarentur. Ad suppositionis argumenta iam uenio.

Ac primo quidem ita  similis est alteri 1286 Leonis nostri epistole ad Ianuarium Aquileiensem  scripte  ut alterutram ad alterius exemplum transcriptam esse dubitari non possit. Non certe ab ipso Leone: quis enim uero crediderit facundissimi fecundissimique sermonis pontificem ad hanc uerborum penuriam redactum, ut epistolam ad unum olim scriptam episcopum, ad alium mittendam integram descripserit, presertim uero cum uterque intra eamdem prouinciam episcopatum gereret? Eam porro que est ad Ianuarium genuinum esse Leonis opus non est ambignum, cum ab antiquissimo collectore Dionysio Exigno inter germanas Leonis epistolas descripta fuerit, et postea a Cresconio Africano episcopo, et insuper inuenta sit a nobis in mss. codicibus Thuan. duobus, Pitheano, uictorino et aliis. Antiqua etiam Ecclesie Aquileiensis monumenta testantur, auctore Ughello in Italia sacra, ad Ianuarium Aquileiensem scriptam fuisse a sancto Leone epistolam. igitur notanda est altera, etsi in aliquibus  mss. exstet, sed ex Isidoriana collectione transcripta.

2. Hec uerba epistole ad Septimium inserta  : Ad metropolitanum episcopum prouincie uenetie scripta direximus, fraudem impostoris arguunt. Numquam enim, ni fallor, ante diuisionem metropoleos Aquileiensis, metropolitanum prouincie uenetie legimus apud scriptores ecclesiasticos, sed potius Istrie metropolitanum et episcopos sepe sepius scriptum habemus. Plerumque in ciuilibus uenetie et Istrie nomina iunguntur; in ecclesiasticis non memini uenetie prouincie mentionem solitarie haberi; nec uenetie metropolitanum dictum esse putem ante constitutam uenetiis episcopalem sedem. Hinc Pelagii pape epistole tres inscribuntur Elie Aquileiensi episcopo et uniuersis Istrie episcopis; quo nomine procul dubio omnes Istrie et uenetie episcopos significat. Gregorius quoque Magnus scribit Petro et Prudentio episcopis de Istria; item, ad Firminum episcopum Istrie. Idem pontifex Istricorum schisma appellat,  Istricos episcopos, et Istrie partes de eadem causa lib. uII, epist. 94, 95, 96, 97, 98 et 99, licet certum sit uenetie quoque episcopos in eodem schismate tum uersatos esse. Mauritius etiam imperator ad Gregorium M. scribens, uocat episcopos Istrie seu uenetiarum; ex quo patet sub Istrie nomine uenetiam quoque comprehendi. In synodo Romana subscribit Agatho episcopus sancte Ecclesie Aquileiensis prouincie Istrie, litteris ad imperatores scriptis recitatisque act. 4 concilii sexti; subscribunt eidem epistole episcopi Patauinus, Altinus, aliique, qui sine controuersia ex uenetie prouincia 1287 erant, consequenter hoc loco sub Istrie nomine intelligenda.

Recentioris igitur styli est nomenclatio illa metropolitani prouincie uenetie; que forte post institutam uenetiarum metropolim ecclesiasticam adinuenta est. Forte etiam eo consilio hic conficta, ut ex antiquo monumento illi constituende color quereretur; quod certe ante nonum seculum factum esse non existimabit qui cum Sabellico primum episcopum uenetiis  datum anno 772 asseruerit.

3. Hec uerba epistole inserta:  Quibus ad status sui periculum cognosceret pertinere, etc., nec etatem nec stylum sancti Leonis redolent. Huiusmodi enim minis non crediderim eum uti uel consueuisse uel uoluisse in metropolitanos episcopos, multo minus erga Aquileiensem, qui ad synodum Romanam tunc non pertinebat, nec a pontifice Romano ordinabatur sed a Mediolanensi. In epistola quidem superiori ad Aquileiensem episcopum, minitatur se uehementius commouendum, si pro canonum custodia et fidei integritate negligentius se haberent episcopi;  sed neque ad unum metropolitanum spectant mine huiusmodi, nec eum e sua sede deiiciendum minitatur. Quamobrem in epist 14  genuina, unde hec uerba subrepta sunt. Aquileiensem episcopum, non de status, sed de anime periculo monet pontifex: Insinuantes, inquit, ad anime periculum pertinere.

4. Licet Photius Bibliothece lib. I, cod. 54, epistole Septimii ad Leonem PP. meminerit, silet tamen de Leonis ad Septimium rescripto. Hec sunt eius uerba: EXEMPLAR, inquit, ACTORUM AB OCCIDENTIS EPISCOPIS ADuERSUS NEST RIANA DOGMATA , ubi hec habentur: Cum temporis deinde progressu secte huius homines per heresis sue abiurationem Ecclesie restituti essent, iterum malum ab ipsis principium sumpsit: ut Septimo episcopo renascens eadem lues, antequam longius serperet, fuerit reprimenda, datis ad Leonem Rome tunc sedem apostolicam tenentem litteris; qui Leo feruenti zelo contra impios depugnauit. Si tunc responsum sancti Leonis ad Septimium exstitisset, cum scribebat Photius,  uel potius cum acta illa a Photio recensita eoque antiquiora descripta sunt,  non omissa fuisset illius memoria. Et certe nulla necessitas fuit ut peculiarem ad eum faceret epistolam, qui ex epistola ad Aquileiensem scripta de Leonis consilio certior fieri poterat.

5. Suppositionis argumento est quod 1288 utraque epistola diuersis temporibus et  contra diuersos hereticos  emissa, eadem tamen contineat que difficile est in diuersis negotiis simul contigisse: ut quod Leo acceperit litteras ab episcopo reuiuiscentis hereseos indices, quod ab episcopo in quo fides uigeret, quod eum uigorem iam olim cognitum Leo habuerit, quod diuersi illi heretici sine professione legitime satisfactionis recepti sint in Ecclesie communionem; quod eorum clerici proprias reliquerint Ecclesias, et ad loca sibi non deputata transierint: hec et alia eiusmodi ita quasi ex condicto simul contigisse in diuersis occasionibus diuersisque  erroribus, ut una utrisque epistola mitti potuerit, uix ac ne uix fidem inueniet.

Quod porro uir eruditus Henricus de Noris binas epistolas eiusdem exempli esse putat, quas de eodem Pelagianorum negotio eodem tempore miserit ad Ianuarium Aquileiensem et ad Septimium Altinensem, pace uiri optimi dixerim, uerum esse non potest. Si enim essent unius unulus epistole exempla, non recisa essent ex altera nonnulle uoces, que necessarie uiderentur, quales sunt iste de Pelagianorum et Celestianorum consortio. Deinde de redeuntibus ab heresi clericis aliqua decernuntur in epistola ad Ianuarium, que in altera non apparent: ne uidelicet ad superiorem ordinem promoueantur, sed in eo quem adepti sunt perseuerare sinantur, si tamen iterata tinctione non fuerint maculati. Multa etiam alia omittuntur in epistola ad Septimium, que ex encyclica epistola sublata non fuissent.

Sed quod obseruatione dignissimum est, litemque dirimit, de diuersis distinctisque prorsus hereticis  sermo est in epistola utraque. De Pelagianis et Celestianis tota est epistola ad Septimium; de iisdem altum in alia silentium; sed potius de Donatistis. Hoc clarissime innuit conditionalis hec clausula: Si tamen iterata tinctione non fuerint maculati: numquam enim Pelagiani rebaptizasse dicti sunt; immo uero cum peccati originalis contagium non agnoscerent, baptismum uel semel recipere non ualde necessarium arbitrabantur. A Donatistis uero certum est rebaptizatum esse. Certum etiam eosdem ad catholicam reuersos suo ordine potiri esse permissos. Certum denique,  si qui ab iis rebaptizati essent, ad clerum admissos non fuisse. Nihil igitur in ea epistola 14  quod in Donatistas non quadret; qui adhuc designantur uoce schismaticorum huic inserta; a schismate enim 1289 ad heresim deflexerant, et contra unitatem Ecclesie pugnabant ex professo.

Cum hec ita sint, notitia episcopalis sedis Septimi eque obscura manet ac si numquam hec epistola innotuisset. Impostor enim qui epistole artifex fuit. Septimio eam sedem attribuit que in mentem uenit, ac prout fraudis sue consilio melius conducere putauit. Reuera nichil ab Ughello de Altinensi huius nominis episcopo in antiquis monumentis inuentum, quando quidem de eo nichil in Italia sacra legitur.



AD EPISTOLAM III. Paschasini Lilybei episcopi ad S. Leonem, de Paschate. APUD QUESNELLUM POST EPISTOLAM II.

Hanc epistolam in anterioribus editionibus truncam  et mutilam, modo integram et emendatam damus ex Mariano Scoto et ex Petauii et Bucherii Operibus de Doctrina temporum; in quibus ille nonnulla castigauit ad mss. codd. Iac. Sirmondi, hic totam descripsit multis auctiorem ac elimatiorem ex mss. aliis codicibus. Huius mentionem faciunt Ado uiennensis in Chronico, et uenerabilis Beda lib. de Temporibus. Eamdem Marianus Scotus non laudat modo, sed et refert integram in Chronico lib. II, ad an 445, ubi eam male in duas secat epistolas. Eamdem quoque epistole clausulam quam addidit Bucherius, habet Marianus. Ante illos omnes Dionysius Exiguus in epistola de Ratione Pasche ad Bonifacium primicerium notariorum et Bonum secundicerium, quam Bucherius et Petauius in lucem ediderunt. Quoniam, inquit, sanctitas uestra, orta rei huius questione, de archiuo Romane Ecclesie Paschasini uenerabilis episcopi scripta, quem constat pro persona beatissimi pape Leonis sancto Chalcedonensi presedisse concilio, ad  eumdem papam per idem tempus directa nunc protulit, que sanctis Patribus euidenti ratione consentiunt, huic presenti indidimus operi: ut huius etiam uiri testimonio niteremur, qui manifesto miraculo uenerabilium pontificum paschalia decreta confirmat. Ubi quod tanta cura in archiuo sedis apostolice seruata sit, manifestum facit plurimi semper fecisse Romanos pontifices aliorum episcoporum rescripta. Eamdem autem esse hanc quam habemus in manibus epistolam, et miraculi mentio demonstrat, et annorum in communes et embolismales diuisio, quorum explicationi unice incumbit Dionysius in hac sua epistola, quam uice commentarii adibis, lector, si uoles, apud Bucherium pag. 489.

Scrupulum tamen alicui forsan iniicient hec epistole uerba, per idem tempus, scilicet concilii Chalcedonensis, persuadebuntque Dionysio magis sermonem esse de scriptis 1290 missis ad sanctum Leonem de controuersia paschali anni 455 quam anni  444. Constat enim eo ipso anno quo synodus conuocabatur, scripsisse Leonem nostrum ad Paschasinum de Paschate, ab eoque exspectasse responsum; illam publici nunc iuris facimus, istud nondum e tenebris erutum est, si tamen umquam datum. Sed, ut iam diximus, et miraculi et embolismorum communiumque annorum explicatio euincunt, non de alia quam de hao ipsa Dionysium intelligendum esse: quam ad anni 455 difficultatem pertinere qui Dionysium existimasse crediderit, iniuriam profecto fecerit uiro erudito totiusque huiusmodi discipline peritissimo, ac Paschasini epistolam ex professo commentanti  Benigne igitur interpretamur hec uerba, per idem tempus. Etsi enim integri octennii sit interuallum ab anno 443, quo data est Paschasini epistola, ad concilium Chalcedonense, non est tamen insolens loquendi modus homini post centum fere annos ista scribenti, et S. Leonis tempora hoc loquendi modo indicanti.

Emendandi igitur Annales ecclesiastici , qui inter utramque de Paschate controuersiam non discernentes, hanc epistolam ad posteriorem referunt; quod ex ipsis Paschasini uerbis refellitur. Scribit enim annum de cuius Paschate contentio nata erat fuisse sexagesimum tertium supputationis Romane, que a consulatu Antonii et Syagrii cepit. Horum porro consulatus incurrit in annum Christi 382, a quo si tres et sexaginta numerentur, calculus desinet in annum 444. Ex quo priores huius epistole editiones corrigende, et pro sexagesimus quartus, legendum sexagesimus tertius, uti emendarunt Petauius ex Sirmondiano codice, et Bucherius  ex suo, et in suis quoque Marianus Scotus legerat. Ex quo corrigas eumdem Marianum, qui post hec uerba, A consulatu Antonii et Syagrii, addit, anno quarto Gratiani. Legendum enim Theodosii, cuius reuera quartus annus erat, Gratiani uero decimus sextus; uel illud omnino expungendum.

Preterea dicit Paschasinus uII kalend. Aprilis huius anni Dominicam fuisse diem et lunam 21, et iterum Iu kalend. Maias Dominicam diem et lunam 19, quod alteri anno quam 444 quadrare non potest. Addit etiam ogdoadem que coss. Aetio et Sigesuulto ceperat, illo ipso anno terminatam de quo quesitum fuerat. Anno Christi 437, quo consulatum isti gesserunt, cyclus fuit lune 1, atque adeo ogdoadis initium, cuius ultimus annus incidit in annum 444, Theodosio XuIII et Albino coss. Hec ex Petauio delibauimus.

Baronius errandi occasionem forsitan ex Iordane sumpsit, qui pariter circa utriusque Paschatis negotium  hallucinatus est in Annalibus, cum ait de anni 444 Paschate ad Leonem papam scripsisse Proterium et Paschasinum. De Paschasino quidem uerum est, at de Proterio falsissimum; qui anno solum 452 ordinatus Alexandrinorum episcopus. 1291 Cyrillum dicere debuit Iordanis; qui Cyrillus anno eodem, mense Iunio obiit, et ante scripserat ad Leonem litteras de Paschate, quas Paschasinus ipse commemorat. Baronio et Iordani etsi errasse commune est, unius tamen error alteri contrarius est: cum enim epistolarum Paschasini et Proterii altera ad annum 444, altera ad ann. 455 pertineat, utriusque epistolam priori anno ascripsit Iordanis, utramque posteriori Baronius attribuit.

Ex quo errore in alium ruit idem auctor , dum Sicilie populationem, quam Paschasinus in sua epistola recenset, ad annum 454 reuocat; arguitque Adonem uiennensem, quasi captiuitati Carthaginensi male coniungat Sicilie cladem his uerbis: Wandali, Carthagine capta, Siciliam  quoque deleuerunt; cuius captiuitatis Paschasinus Lilybetanus antistes in epistola quam de Ratione Paschatis pape Leoni scripsit, meminit. Hec optime, et Prospero concinunt, qui in auctiori Chronico sub consulatu ualentiniani Aug. u et Anatolii, hoc est an. Chr. 440, Siciliam a Genserico grauiter afflictam narrat, cum superiori anno Carthaginem dolo pacis captam dixisset. Recte igitur Ado alteram alteri connexuit; nec Baronius Sicilie cladem, de qua Paschasinus, ad an. 454 referre potuit, nisi tredecim aut quatuordecim annorum metachronismo.

Plurima porro emendauimus addidimusque in hac  epistola, partim ex mss. codd., partim ex Petauii Bucheriique editionibus, apud quos doctrinam temporum accurate edisserentes, illustratam Paschasini epistolam reperies.

Miraculum quod idem narrat, de baptisterio aqua diuinitus immissa repleri ac uacuari solito, qui aliis non absimilibus confirmari uoluerit, adeat Pratum spirituale  cap. 214 et 215, et Gregorium Turonensem, de Gloria mart. lib. I, cap. 24.

 Hebreorum seu legalem supputationem, de qua Lilybetanus episcopus mentionem facit, et cuius ignorantia Romanos in errorem dicit inductos, si quem uidere curiositas incessit, apud Bucherium inueniet, eiusque insuper locupletem de huiusmodi Iudeorum cyclo disquisitionem. Illum sine castigatione ulla primis Christianis usui fuisse, saltem usque ad annum Christi 222, idem probat cap. 6 Commentarii in uictorii Aquitani Canonem Paschalem, circa quem annum ab Hippolyto Portuensi episcopo prolatus  est non felici successu, Canon Paschalis. Qui cum Iudaico deterior facile deprehensus esset, ea causa fuit ut legalis de nouo interpolatus in usum reductus 1292 fuerit  circa annum Christi uulgarem 382, isque cyclus est qui a Paschasino ROMANA SUPPUTATIO appellatur, de qua etiam et Prosper Aquitanus in prolixiore Chronico ad annum mundi Eusebianum 5583, Christi 382. et Leo noster : quo uiuente perseuerabat illius usus in Romana et in tota etiam Occidentali Ecclesia. De huiusmodi cyclo, qui 84 annorum erat, uide eumdem Bucherium in tractatu de Paschali Iudeorum cyclo cap. 9, et toto passim opere.



AD EPISTOLAM Iu. APUD QUESNELLUM III. Episcopis per Campaniam, Picenum, Tusciam et uniuersas prouincias constitutis.

 1. Per dissimilationem compago non congruat. Ita corrigendum putauimus ex editione Epistolarum S. Leonis, que prodiit Parisiis ann. 1568, cum operibus S. Clementis Romani et aliorum pontificum Romanorum epistolis, que ad uictorinorum codicum fidem emendate dicuntur. Ita etiam habent Conciliorum editiones Petri Crabbe, Nicolini, Merliniana Isidori, in textu, et alique recentiores ad marginem. Omnes porro codices mss. huius epistole quibus usi sumus, Thuanei sex, uictorinus, Corbeiensis, Bellouacus, Trecopitheanus, Cantabrigensis, Herouallianus Isidori, collectiones Donysii, Cresconii et aliorum constanter habent dissimulationem. Romana editio ad marg., dissimilitudinem, ex coniectura, ut opinor.

2. Qui aut origini, aut alicui conditioni obligati sunt.  Sic legendum exhibent mss. Thuan. duo, Corb. et Trecopith., quod constructioni magis congruit et sensui quam alia hec lectio, ORIGINALI, que Dionysii et Cresconii est, et editorum passim exemplarium.  Gratianus distinct. 54, cap. 21: Admittuntur passim; ita legit: Sed etiam ab aliis originariis, uel qui alicui conditioni obligati sunt; quod a iure ciuili mutuatus esse uidetur collector. Dicebatur porro origini obligatus, seu colonus originarius, qui coloni conditionalis filius erat: ex eo quod originaliter conditioni colonarie erat subiectus. Colonus autem conditionalis, seu, ut Leo, conditioni obligatus, is erat qui ex conditione sua predia seu agros colendos accipiebat a suo domino: quod et ipse dum uiueret, et eius post ipsum filii prestare tenebantur. Potest et S. Leo intelligi de seruis cuiuis conditioni ascriptis; de quibus  Tertullianus lib. de Idololatria cap. 12 1293 uarias persequens causationes eorum Christianorum qui uictitandi gratia iis uacabant artibus que idololatrie inseruiebant, hec habet: Sed conditionalis eram, inquit artifex. Nemo, repoit Tertullianus, duobus dominis seruire potest, etc. Porro, si conditionarii iidem sunt qui et ascriptitii, quod iurisperitis reseruamus diligentius excutiendum, dicendum est eos quos ordinari uetant S. Leo hic, et Gelasius papa epist. 9 ad episcopos per Lucaniam, et Brutios, et Siciliam constitutos, postmodum in ipsis possessionibus clericos etiam preter uoluntatem dominorum fieri permisisse Iustinianum imperatorem relatum a Gratiano dist. 54, cap. 20. Ita tamen ut clerici facti impositam sibi agriculturam implerent. Obseruandum insuper hanc S. Leonis legem de seruis a clero remouendis primam omnium ecclesiasticarum constitutionum esse, nisi me fallit memoria, sed tamen ad apostolice constitutionis instar esse conditam. uide de iisdem concilium Aurelianense I, cap. 8.

 3. Qualis uero cum unicuique constiterit natalium honestas et morum, esse debeat sacri altaris ministerio sociandus, etc. Locus in prioribus editionibus adeo mendosus, ut a nemine intellectum putem. Ita legebatur: Qualis uero unicuique natalium honestas et morum esse debeat qui sacri altaris ministerio est sociandus, et Apostolo nos docente, et diuina preceptione didicimus et canonum regulis.

Ex duarum uocularum omissione, cum constiterit, et praua interpunctione, sensus et a Leonis mente alienus, et omnino falsus exsurgit: nimirum de seruis non ordinandis, deque natalium honestate ad clericatum necessaria edictum esse diuino, apostolico canonicoque precepto, quod nec usquam, ni fallor, inuenias, nec intendit auctor noster; sed solum docere qualem preterea uelint esse Scripture et Canones uirum ecclesiasticum, de cuius natalibus morumque honestate iam constat. Mss. Bellouacensis Ecclesie codex sic habet ut restituimus, Cresconius et  Isidorus excusus , si commatum uitia excipias ad quos plerique alii codices mss. accedunt.

4. uiduarum maritos. Canonem apostolicum 18 non commemorat, quod argumento est nondum tunc eos canones plene 1294 auctoratos fuisse. Non meminit quoque epistole Siricii ad Himerium Tarrac. cap. 8, nec epist. Innocentii ad uictricium, ad Felicem Nucerianum, ad episcopos Macedonie, etc., nec Celestini ad episcopos prouinciarum uiennens. et Narbonens., ubi uidue maritos et digamos a clero  arcent. Sed eosdem in fine epistole indicat. Huius constitutionis rationem uide supra in epist. 1 , cap. 3, et apud Innocentium III, epist. ad Metensem episcopum. Haud penitebit libellum quoque Gallicum D. Leschasserii de Digamis legisse, tametsi a communi sententia recedat.

5. Nec sibi poterunt uindicare. Editi codices habent, pro arbitrio uindicare: ex recentiori procul dubio consuetudine adiectum, qua plerumque non pro arbitrio digami, sed tamen cum dispensatione ac uenia pontificis clero se addicunt. At aurea illa etate nulli ministerium ecclesiasticum uel capessere licuit, uel seruare, qui si transisset prius ad nuptias, non esset unus unius, uel cuius uxor non unica unici, ut loquitur Innocentius III. Quod ita religiose obseruari uoluit S. Leo, ut nec in summa ministrorum ecclesiasticorum penuria, qua Mauritanie Cesariensis Ecclesie laborabant, bigamos ordinatos gradu suo gaudere passus sit, ut ex epist. 1  manifestum est. Immo duodecimo iam exeunte seculo, Lucius III  pontifex Romanus dispensari posse non censuit cum bigamo ordinato, ut in presbyterali gradu permaneret: si quidem germana est eiusdem epistola, que refertur c. super eo, de Bigamis. Recte igitur uerba illa in omnibus codicibus mss. omittuntur, necnon et apud Dionysium Exig. et Cresconium. Leguntur in excusa Isidori collectione; non tamen in eiusdem mss. codice Heroualliano, aliisque.

6. Huius discussionis curam nobis specialiter  uindicantes. Nec mirum, cum Ecclesie ad quas in primis scribebat, ad Romanam synodum pertinerent, utpote que ex urbicariis prouinciis essent. Hec porro decreta non a solo Leone, sed a synodo etiam Romana profecta crediderim, ex qua et cuius decreto tres episcopi Innocentius, Legitimus et Segetius directi, qui Leonis episcopi litteras perferrent. Tempus synodi et litterarum congruit: sexto enim 1295 idus Octobris he date sunt, et ex epistola 16 constat ad III kalendas Octobris synodum Rome solitam esse  conuenire.

7. Usurariam exercere pecuniam.  Ante Leoninam hanc sententiam, uix ecclesiasticam legem inuenias que laicis usura interdicat; si canonem 20 Eliberitani concilii excipias, quod tamen nec lucrum fenore contractum reddi iubet, nec usure reos ulla pena afficit, sed tantum deinceps exerceri prohibet. Non quod primis seculis approbarit Ecclesia improbum usure questum; absit: sed quia usuras etiam ipse leges et iudices reddi iubent, inquit Augustinus . Tunc temporis non audebant episcopi palam et publice damnare quod seculi leges et principes auctoritate sua sanciebant: et eamobrem circumspecte loquuntur. Audet tamen Augustinus Macedonium Cesareum iudicem alloquens in epistola citata ita scribere: Hec et huiusmodi, inquit, male utique possidentur, et uellem ut restituerentur; sed non est quo iudice repetantur. Ita S. Leo hoc non solum in eos qui sunt in clericali officio constituti, sed in laicos cadere qui Christiani se dici cupiunt, condolet. Sed neque hic, quamuis maiori utens fiducia, usurarios laicos condemnat. neque ulli fere ante ipsum penam ullam laicis infligere ausi sunt: solos clericos, ut sue iurisdictioni magis subiectos, pena indicta deterrere a turpi huiusmodi lucro aggressi sunt sancti Patres Arelatensis concilii I, can. 12, Niceni can. 17, Laodiceni can. 4. Carthaginensis I, sub Aurelio, can. 5, Leo, Gelasius et alii. Primus imperatorum Leo. inquit Grotius in sextum caput S. Luce, ut idem Hermenopulus notat, existimans omne fenus Christiano  interdictum, lege id ipsum communi sanxit; cum ante ipse Ecclesie solerent pecunias sumere sub trientalibus usuris.

8. Omnia decretalia constituta, tam beate recordationis Innocentii, quam omnium decessorum nostrorum; que de ecclesiasticis ordinibus et canonum  promulgata sunt disciplinis. 1296 Ita scribitur in Thuaneis codicibus mss. quinque, in Heroualliano Isidori, in Bellouacensi, Corbeiensi, uictorino et Cantabrig. apud Dionysium Exig. Nicolaum I PP., utrumque Hincmarum Remensem et Laudunensem, et in edit. Canisii ad marginem, Nicolini, etc. Alique edit. pro ordinibus leg. ordinationibus, et pro promulgata leg. ordinata. Prior lectio procul dubio preferenda Codicem decretalium constitutorum a pontificibus Romanis promulgatorum indicare mihi uidentur uerba ista, ut fusius annotauimus in dissertatione de Codice Romano. Hec eadem Hincmarus Laudunensis episcopus inseruit collectioni ex antiquis pontificum  Romanorum epistolis ad Hincmarum Remensem misse, ut probaret iisdem epistolis neminem obedientiam sine temeritatis nota detrectare posse. His dum respondet Hincmarus Remensis in opusculo capitulorum 55 pluribus prosequitur uerba illa capitulo 10 et sequentibus, fusius etiam de uocis etymol. disserens. Itaque Promulgo ita dictum putat, quasi promo uulgo, siue primum in uulgus edo. Unde, inquit, Paulus in Glossis suis dicit hoc modo: Promulgari leges dicuntur, cum in uulgus eduntur . . . . .  Isidorus quoque, ut ipse dicit, auctore Tullio, exposuit dicens: Promulgatum est foras prolatum; ut lex dicitur promulgata: promulgatum autem ad omnium notitiam et totius uulgi intimatum.

Postea quid uoluerit his uerbis Leo, discutit Hincmarus: Primum, inquit, nobis sciendum est aliud esse promulgare sacros ordines et canonum disciplinas, aliud promulgare de sacris ordinibus et canonum disciplinis; sicut aliud est promulgare leges, et aliud promulgare de legibus. Promulgare autem leges, est leges condere; promulgare uero de legibus, est de illis iudicia sumere, et secundum illas iudicare, earumque obseruationem et iudicia omnibus intimare. Sic sacros ordines promulgare, est a Domino constituere episcopos, presbyteros, etc., eorum ministerio qui a Domino ad hoc constituti sunt. 1297 Domino quod suum est exsequente. De sacris autem ordinibus promulgare est, qui et quot sint et quales ac qualiter, et a quibus uel quando sint ordinandi, et quomodo ac quantum in singulis gradibus debeant ministrare, etc. . . . . Similiter,  subiungit Hincmarus post pauca, aliud est sacros canones promulgare, et aliud est de sacrorum canonum disciplinis constituta decretalia promulgare. Qui namque sint canones, de quorum disciplinis promulgata adeo conseruari a S. Leone papa iubentur, ut si quis in illa commiserit, ueniam sibi deinceps nouerit denegari, memoratus ab eo beatus Innocentius in disciplina ex eisdem sacris canonibus decreta ad uictricium Rotomagensem episcopum patenter ostendit: »Si que, inquiens, cause uel contentiones inter clericos tam superioris ordinis quam etiam inferioris fuerint exorte, ut secundum synodum Nicenam congregatis eiusdem prouincie episcopis, iurgium terminetur,« et reliqua.

Denique longe pluribus sanctorum Patrum pontificumque testimoniis in medium adductis, ex his concludit Hincmarus Leonem nichil nisi sacrorum canonum obseruationem precipere; immo precipuorum Leonis predecessorum successorumque auctoritate  ostendit nullum robur obtinere decretalia constituta, que contra canonum disciplinam fuerint promulgata, Leone ita scribente: Si quid usquam aliter quam illi  statuerunt, presumitur, sine cunctatione cessatur . Et alibi: Omni penitus auctoritate sit uacuum quidquid ab illorum fuerit constitutione diuersum  Hec ex prolixiore Hincmari tractatione delibata et Leonis mentem aperiunt, et Hincmari eirca decretalia pontificum decreta.



1298 AD EPISTOLAM u. Metropolitanis per Illyricum episcopis.


Hanc pariter epistolam cum superiore  publici iuris fecit Holstenius. Cui manum medicam necesse fuit alicubi adhibere; in quo ne propriis coniecturis plus equo indulsisse uideamur, emendationum hic reddenda ratio.

1. Fidei sue remuneratione. Apud Holstenium legebatur sui; quod in constructione textus sensum uix aliquem habere potest.

2. In fundamenti ipsius soliditate. Suspicor legendum istius, nempe fidei, cuius ante mentionem fecit: ita enim  alibi idem pontifex interpretatur petram illam super quam Christus Ecclesiam suam edificauit, ut epist. 92  ad Maximum Antiochenum cap. 2, epist. 132  cap. 1, epist. 10, cap. 1, et serm. 3  in anniuers. assumptionis sue cap. 2. In quo a ceterorum Patrum traditione non recessit, qui uerba Christi ex cap. 16 S. Matthei,  que explicat S. Leo, eodem ut plurimum modo interpretantur. Consule, si placet, Ioannis Launoii theologi Parisiensis epistolas, parte II, epist. ad Adr. uallantium, et parte Iu, epist. 1, ubi abunde SS. Patrum de hac re testimonia congerit.

3. Acceperint. Holstenius legit Accipiant; sed tum ex sequentibus uerbis. tum ex superiori epistola, in qua eadem fere in hunc modum leguntur: Ut unius uxoris uir sit, et hanc uirginem, ut auctoritas diuine legis cauet, acceperit; inde constat inquam, ita corrigi debuisse. Sensus enim quem pre se 1299 fert necessario mendosa illa lectio, auctoritate antiquorum canonum, ecclesiasticeque numquam interrupte consuetudinis proscribitur, cuius discutiende locus opportunior infra occurret.

4. Ipsum uero secundum definita canonum, etc. Totus hic locus subobscurus est. Hoc tamen uidetur asserere,  ius illud relationis, quod sedi apostolice competebat, sanctorum conciliorum auctoritate pro  reuerentia principis apostolorum illi esse collatum. Quod diserte Innocentius asserit epist ad uictricium Rotomagensem cap. 3, qui ius illud ex ueteri quoque consuetudine repetit. Si que autem cause. inquit, uel contentiones inter clericos tam superioris ordinis quam etiam inferioris fuerint exorte, ut secundum synodum Nicenam congregatis eiusdem prouincie episcopis iurgium terminetur, nec alicui liceat  relictis his sacerdotibus, qui in eadem prouincia Dei Ecclesiam nutu diuino gubernant, ad alias conuolare prouincias. Si uero maiores cause in medio fuerint deuolute, ad sedem apostolicam, sicut synodus statuit, et uetus consuetudo exigit, post iudicium episcopale referantur. Gelasius item papa Commonitorio ad Faustum: Ipsi sunt, inquit, canones qui appellationes totius Ecclesie ad huius sedis examen deferri uoluere. Quin eamdem synodum eosdemque canones, Gelasius, Leo et Innocentius pontifices Romani in mente habuerint, dubitari uix posse existimo.  Sed  quinam canones illi fuerint, disceptatur ab eruditis. Totus ille pape Innocentii textus mox transcriptus ad Nicenos referendus uidetur illustrissimo Petro de Marca lib. I Concordie sacerd. et imp. cap.  10. Aliter olim intellexit Hincmarus Remensis epist. 9, cap. 12, et duo priora capita ad synodum Nicenam pertinere, postremum uero ad Sardicensem existimauit. Diuersam ab utroque sententiam inire me cogunt rationes inferius exponende, et totum illud Sardicensi concilio tribuere, cuius canones sub Nicene synodi nomine priscis illis temporibus a Romanis episcopis laudatos fuisse, testes sunt Innocentius ipse, Zosimus, et noster Leo epist. 40 . In quem errorem qua ratione inciderint, Codex Romanus, quo publicum beamus, manifestum facit. Non, inquam, Nicenos, sed sub Niceni concilii nomine Sardicenses adducere mihi uidetur Innocentius I 1300 quia agit de clericis tam superioris quam inferioris ordinis inter se litigantibus, de quibus synodus Nicena sermonem non habet cap. 5, quem ab Innocentio notatum putant; sed tantum de iis qui a proprio episcopo sunt excommunicati, siue sint ex laico ordine, siue ex clero: quod ad clericos superioris ordinis, qui depositioni, non excommunicationi,  subiacebant, minime pertinet, nec cum iurgiis eorumdem inter se, de quibus loquitur Innocentius, ullatenus conuenit. Conueniunt uero quam maxime eiusdem pontificis uerba cum canone 3 Sardicensi, cuius hic titulus apud Dionysium Exiguum: Ut inter discordes episcopos comprouinciales antistites audiant: quod si damnatus appellauerit Romanum pontificem, id obseruandum quod ipse censuerit. Deinde de his qui, relictis prouincie sue sacerdotibus, ad alias iudicandi conuolant, ne uerbum quidem in Niceno; in Sardicensi autem plura reperiuntur. Denique de relatione ad apostolicam sedem post episcopale iudicium facienda in causis maioribus, prorsus tacent Niceni Patres; ex professo autem Sardicenses agunt can. 3, 4 et 7. Quare argumentum illustrissimi Petri de Marca assumens, sententiam oppositam sic confirmo. De eadem synodo hic intelligendus est Innocentii textus quantuscumque est; at in posteriori loco Sardicensis intelligenda, non Nicena: in prioribus ergo pariter ad  Sardicenses animum aduertebat Innocentius.



AD EPISTOLAM uI. APUD QUESNELLUM Iu. Anastasio episcopo Thessalonicensi.

Hanc epistolam acceptam referimus doctissimo uiro, deque ecclesiastica antiquitate bene merito Luce Holstenio uaticane et Basilice canonico et bibliothece prefecto. Eam in collectione Romana inter acta synodi Romane sub Bonifacio papa II habite insertam publicauit Rome an. 1662, editionem ab illo ceptam procurante post eius obitum eminentissimo doctissimoque cardinale Francisco Barberino. Eiusdem fragmenta anno 1648 iam emiserat in lucem in opere de Eccles. Orient. et Occid. consensione, in addendis p. 1368 Leo Allatius; sed plurimis mendis scatentia.

1301 1. Cum nostra uice, etc. Ne erudite iam tractata retractemus, consule clarissimum uirum  Stephanum Baluzium in appendice libri u illustriss. Petri de Marca de Concord. sacerdot. et imperii, cap. 22, ubi ex hac epistola et aliis arguit uicariatum Thessalonicensem huic Ecclesie fuisse tributum,   nec personale tantum priuilegium fuisse. uide etiam, si lubet, Frinciscum Florentem tract. 6, ad tit. de Electione et Electi potestate; Petrum Franciscum Chiffletium in notis ad uigilium Tapsensem, ubi contra Luce Helstenii sententiam disputat.

2. Propter custodiam regularum. Sicut partes he sunt potissime Romani pontificis tamquam in Ecclesia uniuersa capitis, diuine legis esse uindicem, propugnatorem traditionis, canonum custodem, paternarumque constitutionum exsecutorem assiduum; ita his quos per uarias partes orbis Christiani uice sua delegat, hec maxime  et unice cura incumbit, regularum seu canonum custodie inuigilare, et in speculis esse: Ne quid illicitum, ut Leo loquitur epistola sequenti  a quoquam presumatur aduersus canones. Qui si ubique et ab omnibus rite seruentur, iam pene otiosa est delegata uicariorum in aliis Ecclesiis potestas. De propria quid sentiret sanctissimus papa Gregorius I aperit ipse lib. uII, epist. 65, ad Ioannem Syracusanum  episcopum.

3. Certa tum primum ratione commisit. Quo sensu uicariatus Thessalonicensis initia sua Siricio debeat  uide in appendice lib. u Petri de Marca cap. 23, ubi supra laudatus Baluzius primum huius dignitatis uelut crepusculum, quod sub Damaso cepit illucescere, a maioribus eiusdem incrementis certa quadam ratione a Siricio primum 1302 firmatis, recte distinguit, ut facile sit utramque opinionem conciliare.

4. Sicut enim peccata et que, etc. Has duas uoces, sicut enim, suppleuimus; et abolentur pro abolebuntur reposuimus ex coniectura, non temeraria, ut puto, sed quam complendi sensus necessitas confirmat. Ceterum hec uerba de bigamia etiam post baptismum  remanente a Leone transcripta uidentur ex cap. 3 epist. Innocentii I, Rufo, Eusebio, etc. Episcopis Macedonie circa cuius tempora contrariam sententiam tenebat Hieronymus scribens ad Oceanum epist. 83, quem S. Augustinus tacito nomine reprehendere uidetur lib. I de Bono coniugali cap. 18. ubi ueram opinionem tuetur: opinionem dico, quia nullum ea de re canonem seu constitutum uidetur ob oculos habuisse.

5. Quisquis uero a metropolitanis episcopus, etc. Ita corrigendum censuimus Holstenii exemplar uaticanum  [Leg. Barberinum], quod habet, si tamen habet: Quisquis uero de metropolitanis episcopis; quod manifeste contra mentem Leonis est. Non enim hic agit de ordinatione metropolitanorum, quam post aliquot lineas a tingit, sed de prouincialibus tantum, qui inconsulto uicario Illyrici a metropolitanis ordinabantur episcopis; quod et ex epistola subsequente  comprobatur cap. 5, et ex 12  ad eumdem Anastasium cap. 6. Latum reuera inter utramque ordinationem discrimen ponit: omnes enim metropolitanos non modo consulto uicario Illyrici, sed ab ipso consecrari uult: alios prouinciales episcopos, non a uicario, sed a propriis metropolitanis, qui de ordinatione ad uicarium Illyrici referant, ordinari precipit. Contra istos penam non edicit, quoniam metuebat ne minis offensi metropolitani uicariatus a se  iugum abiicere tentarent, quod ab illis egre susceptum ipse Leonis littere indicant; at episcopis, inconsulto Thessalonicensi ordinatis, denuntiat 1303 nullam ab eo status sui  habituros esse firmitatem.

6. uocem appellationis. Ratio exceptionis est,  quod Illyriciane prouincie, ut Occidentalium partium quedam portio, ad Romanum pontificem iure peculiari pertinebant. Ceterum quod hic de appellationibus scribit S. Leo, id ex Sardicensibus canonibus asserit, ut ueteris instituti et reuerentie sedis apostolice mentio testatur: qui canones Orientalibus ignoti erant tunc temporis.

7. Circa quos par consecratio fieri debet. Procul abest ut sententie, que S. Hieronymo tribuitur, obsecundet Leo noster, dum parem consecrationem presbytero, immo et diacono cum episcopo tribuit. In multis quidem tres hi gradus conueniunt, seruata tamen ubique episcopis et presbyteris dignitatis sue prerogatiua. Id porro, in quo paritatem suggerit S. Leo inter triplicis illius ordinis uiros, procul dubio impositio manuum est, qua tam diaconi quam sacerdotes consecrantur. Unde quod ait auctor Commentariorum  in Epistolas Pauli  , qui Damaso pape equalis fuit, et Ambrosius dicitur: Episcopi et presbyteri una ordinatio est; idem et de diacono potest asseri. Qua de causa non dubitauit Optatus lib. I, diaconos sacerdotii nomine ornare, cum lapsos in persecutione recensens: Quid. inquit, commemorem laicos, qui tunc in Ecclesia nulla fuerant dignitate suffulti? Quid ministros plurimos? Quid diaconos in tertio? Quid presbyteros in secundo sacerdotio constitutos? ipsi apices et principes omnium, aliqui episcopi, etc. Immo et subdiaconum Epiphanius sacerdotem esse  aliquo sensu insinuat, cum lib. III aduers. hereses in Exposit. fidei num. 21, ait subdiaconum, sicut et alios superiorum ordinum clericos. ab uxoribus se abstinere, non uero lectorem: Quippe lector, inquit, non sacerdos est, . Nam presbyteri, inquit Innocentius PP. epist. ad Decentium Eugu., licet sint sacerdotes, pontificatus tamen apicem non habent. Hinc porro aliter de sacerdotio disserere cogimur, quam solet a plerisque disseri, qui presbyteratum primum sub oculis habentes, episcopatum aliud nichil quam presbyteratus extensionem et ampliationem quamdam existimant; cum potius primo conspectu intuendus sit episcopatus tamquam sacerdotii apex summus, plenitudo, ac perfecta, ut ita dicam, totalitas; a pontificatu uero ceteri gradus ueluti 1304 portiones quedam delibantur, ac certis quibusdam officiis et ministeriis pro Ecclesie necessitate circumscribuntur. Nam in episcopo, inquit commentator anonymus iam laudatus, omnes ordines sunt: quia primus sacerdos est, hoc est,  princeps est sacerdotum, et propheta, et euangelista, et cetera adimplenda officia Ecclesie in ministerio fidelium; tamen postquam omnibus locis Ecclesie sunt constitute, et officia ordinata, aliter composita res est quam ceperat. Intelligit autem auctor ille per euangelistam, diaconum, et per cetera officia, lectores et exorcistas. His bene intellectis, intelliget quisque pariter quid sibi uelit sanctus pontifex cum hic asserit presbyteros et diaconos dignitatem officii sacerdotalis accipere , et quantopere discrepet saltem in loquendi modo a canone qui dicitur esse concilii Carthaginensis Iu, negatque diaconos sacerdotii uim et consecrationem consequi: Diaconus cum ordinatur, solus episcopus, qui eum benedicit, manum super caput eius ponit: quia non ad sacerdotium, sed ad ministerium consecratur.

8. Contra canones et traditionem Patrum. De traditione apostolica, cuius oblitus uel nescius Anatolius  episcopus CP. Aetium in presbyterum sexta sabbati ordinarat, meminit sanctus Leo epist. 84 , cap. 2. Eamdem allegat in epist. 11  ad Dioscorum; sed in neutra canones commemorat, nec reuera ullos habemus ante eius tempora, quibus scilicet eiusmodi ordinationes qualibet die celebrari prohibeantur: forte quia nullus contra traditionem et consuetudinem abiens, condendo canoni occasionem dederat. Per canones igitur nichil aliud Leonem uelle arbitror, quam regulam ecclesiasticam solo usu et traditione ecclesiastica firmatam, quomodo sepe sepius usurpare uidetur.



AD EPISTOLAM uII. APUD QUESNELLUM uIII. Episcopis per Italiam constitutis.

Septem codd. mss. ad quos relegimus hanc epistolam, inter se non conueniunt de titulo. Corb. et Thuan. 1 sic habent: Uniuersis episcopis per  diuersas prouincias constitutis. Bellouac., Uniuersis Ecclesiis per Italie prouincias constitutis. Thuaneus unus, 1305 Uniuersis episcopis per Siciliam constitutis. Thuan. tres, Dionys., Exig. et Isidorus, Uniuersis episcopis per Italie prouincias. Edit. uulg., per Italiam. Qui sciunt magnas sepe difficultates ex huiusmodi titulis uel emergere uel dissolui, non mirabuntur ista a nobis adeo scrupulose annotata.

Ex huius maxime epistole uerbis conflate sunt commentitie littere Anastasii pape I ad omnes Germanie et Burgundie episcopos; finis etiam epistole  Lucii pape ad Gallos et Hispanos, et rescripti Marci pape ad Anastasium de canonibus Nicenis, ex huius pariter fine coalescit.



AD EPISTOLAM IX. APUD QUESNELLUM XI. Dioscoro episcopo Alexandrino.

1. Hec epistola extra suum hactenus locum uaga, hic reponenda mihi uidetur. Certum est enim ex ipsiusmet initio scriptam fuisse a S. Leone ad Dioscorum cum hic Alexandrine Ecclesie preesse inciperet. Tua, inquit, firmius fundare desideramus initia. Quorum initiorum seu ordinationis nuntius Possidonius presbyter adhuc tunc Rome uersabatur. Constat autem ad hanc sedem euectum esse anno 444, tum quia huius anni mense uel Februario secundum Latinos, uel Iunio secundum Grecos, decessit ex hac uita illius predecessor Cyrillus; tum quia Dioscorus depositus est ab episcopatu septimo ordinationis sue  anno, ut testatur Liberatus diaconus cap. 13; hoc autem mense Octobri an. D. 431 contigit, ac proinde eius ordinatio cadit in annum 444. Non potuit uero eodem anno scribi epistola quo creatus est Dioscorus, cum ad tante sedis episcopi electionem et consecrationem plures menses necessarii fuerint, nec nisi post alios plures Possidonius ordinationis nuntius mitti potuerit ad Romanum pontificem, et ab eodem litteras ad Dioscorum accipere perferendas, unde nec citius nec tardius scripta est quam kalendis Iulii anni 445. Quis porro fuerit Dioscorus tota clamat ecclesiastica seculi quinti historia, testanturque eius nomine ad hanc usque diem dicti heretici. Eius electioni suffragata erant spiritalis uel specialis gratie merita, ut eodem prefationis loco habet Leo noster: uelox siquidem fama, ut loquitur Theodoretus ad ipsum Dioscorum scribens , quaquauersum discurrens omnium aures gloria eius repleuerat; maxime autem 1306 omnes predicabant eius animi modestiam.  Quantopere utrumque fama fefellerit, quartus post annus in latrocinio Ephesino edocuit.

2. Exordia deligantur. Post ista uerba, nescio quo pacto hec alia irrepserunt in omnia excusa exemplaria: Hoc est sub lege diuini officii substituantur; que nos expungenda censuimus, tum quia desiderantur in mss. codd. Grim., uict., Cantabr. et Thuaneo, immo et apud Gratianum, et Isidorum tam excusum quam manuscriptum, tum propterea quod sensum omnem huius loci subuertunt. Agitur enim de delectu diei et hore conferende benedictionis sacerdotalis et leuitice, pro qua eius noctis que in prima sabbati lucescit, exordia deligi precipit S. Leo; non autem de delectu ministrorum consecrandorum, ut imperitus ille glossator intellexit: cui forsan imposuere codices mss. similes Thuaneo et Cantabrig., in quibus legitur: Exordiis consecrandi deligantur.

3. Ex his porro et adiacentibus uerbis nascitur apud nonnullos duplex difficultas: una, an quodlibet sabbatum uel quelibet Dominica per annum occurrens  designetur a S. Leone tamquam ordinationi sacerdotali et leuitice constituta; an uero solum sabbatum sanctum et anniuersaria Dominice Resurrectionis solemnitas? Altera difficultas est, utrum nox sabbatum consequens ad hanc consecrationem delecta fuerit, ut pars sabbati antecedentis, an ut pars instantis Dominice? Uterque nodus facile soluitur, si paulo attentius Leonis uerba considerentur, et redeant in mentem temporis illius mores et disciplina. Tantum enim abest ut sabbato solum sancto ministrorum Ecclesie consecratio fieret, ut potius  numquam illa  die facta mihi fuisse uideatur, non Leonis tantummodo, sed plurimorum etiam successorum eius temporibus: unde titulus huic epistole hactenus prefixus merito a nobis expungendus fuit, qui ordinationem sacerdotalem sabbato sancto celebrandam asserebat. Ut autem hoc fieri non potuisse credam, facit solemnitas baptismi, cui conferendo paschalis dies consecratus erat, ita ut dies sanctam hanc solemnitatem antecedentes, toti insumerentur scrutiniis, exorcismis, catechismis, aliisque conferendo baptismo preuiis ceremoniis; et ipsa octaua Pasche, octaua Neophytorum appellaretur. Hinc est quod Gelasius I PP., qui ordinationes certis temporibus fieri precipit, scribens episcopis per Lucaniam et Brutios constitutis, de sabbato sancto mentionem non facit, quamuis de quatuor solitis anni temporibus 1307 exacte meminerit. Ordinationes, inquit, presbyterorum et diaconorum, nisi certis temporibus et diebus exerceri non debent, id est quarti mensis ieiunio, septimi et decimi, sed etiam quadragesimalis initii, ac mediane hebdomade  et sabbati ieiunio circa uesperam nouerint celebrandas. De sabbato sancto itidem silent, dum alios dies predictos numerant, synodus Romana sub Zacaria PP. an. Dom. 743, c. 2, Lemouicensis sub Benedicto an. 1034, Claromontana sub Urbano II, an. 1095, IX, etc. Quamuis autem hoc non constaret, ut certe constat, manifestum tamen esset nichil de sabbato sancto haberi in hoc Leonis loco quod ad ordinationem spectet. Cum enim inquirat ad quam diem noctis sabbatum excipientis initia pertineant, concludit ad diem Resurrectionis, id est, ad diem Dominicam pertinere, atque id euincit adducto sabbati sancti exemplo, euius noctis initia ex solemnitate officii ecclesiastici et baptismi collatione, certum est ad diem Dominicam pertinere. Hoc semel constituto, restat examinandum an certi aliqui dies Dominici ordinationi deputarentur, an uero quemlibet ad id eligere permitteretur. Quod postremum apud me certissimum est: o quia nullum in particulari designat Leo  noster, nullumque proinde excludit, uti nec ante ipsum factum fuisse deprehendimus. 2o Ex hodierna etiam consuetudine cognoscimus Dominicum quemlibet diem ex auctoritate consuetudinis antique, traditionis apostolice, et sacrarum Scripturarum, ex quibus arguit S. Leo, ad episcoporum consecrationem assumptam fuisse. Si autem episcoporum, procul dubio et presbyterorum ac diaconorum: nullum enim discrimen, quo ad diem ordinationis, inter utrosque ponit S. Leo in presenti epistola. 3o Mos iste uigebat aureis illis temporibus, ut quo citius fieri poterat, Ecclesie pastore suo uiduate per alterius pontificis electionem subueniretur; sicut uidimus etiam Chalcedonensi decreto cantum fuisse.

Alteri demum questioni satisfiet sine ullo negotio; satis enim ex hac sola epistola perspicuum est noctem illam que celebrandis ordinationibus eligebatur ad Dominicam pertinuisse. Primum enim S. Leo expresse asserit satagendum esse Dioscoro, ut his qui  consecrandi sunt numquam benedictio nisi in die Resurrectionis Dominice tribuatur, cui a uespera sabbati initium constat ascribi. Deinde dum recenset illustriora mysteria que die Dominica contigerunt ex diuina ordinatione  satis innuit, et per diem Dominice Resurrectionis eam intelligi debere quam nunc Dominicam absolute uocitamus; nec sabbatum, sed ipsam Dominicam ex apostolorum instituto consecrationi 1308 sacerdotum fuisse dedicatam. Denique, ut alia multa missa faciamus, illud indicat Urbanus secundus in concilio Claromontano citato, cum precipiens ut ordines sabbato quatuor temporum celebrarentur, addit: Et tunc protrahatur ieiunium usque ad uesperas, et si fieri potest usque ad crastinum, ut magis appareat in die Dominico ordines fieri. Nihil enim magis euincit hanc sacratissimam diem ordinibus conferendis destinatam fuisse, quam quod ne tunc quidem eius consuetudinis memoriam penitus aboleri uoluerunt sancti pontifices, cum rationes magni, ut credere par est, momenti ad illam mutandam  eos impulere. Cuius mutationis uarii per succedentes sibi etates fuere gradus. Primum enim extra dubitationem omnem esse uidetur hanc ceremoniam ipso die Dominico inter sacras synaxes celebratam fuisse ab apostolis et apostolicorum temporum episcopis; idque hora diei tertia; que sacris mysteriis agendis semper assignata fuit.

Postmodum ingruente persecutione gentilium, cum iidem cetus antelucanis horis agi ceperunt a Christianis, ut uidelicet diurnam hostium fidei diligentiam eluderent, eadem quoque hora ordinationes celebratas fuisse uerisimillimum est. Quod postea etiam reddita Ecclesie pace continuatum: unde inducte sabbati uigilie, de quibus Leo noster: tum ne consuetudinis sanguine martyrum ueluti consecrate memoria aboleretur; tum ut Resurrectionis Dominice, que summo mane contigit, honor eadem hora exhiberetur; tum denique ne sabbati ieiunium ad ulteriorem Dominice partem continuatam, tam consecrantem  episcopum quam consecratos nimium fatigaret. Que ratio, opinor, in causa fuit ut sensim a mane Dominico ad initia noctis, deinde a noctis exordio ad antecedentis sabbati uesperam, ut ex Gelasio supra citato patet; post a uespera ad meridiem; denique a meridie ad matutinas horas, ut fit hodie, ordinatio retrogrediens, tandem reuocata sit.

Quod autem quidam aiunt ob eam rationem circa noctis initia celebratas esse ordinationes, ne officium Dominice per occurrentem huius consecrationis solemnitatem impediretur, uerum esse non existimo: quemadmodum enim in ipso Resurrectionis die, immo et per totam octauam Pasche totum officium Ecclesie neophytos attinebat, ita nullam erat aliud Dominice officium, nulla sacrificii oblatio in die ordinationis quam que ipsius gratia celebrabatur. Quod ita uerum est, ut cum ad diem sabbati reuocata est ordinationis solemnitas, in eumdem quoque diem translatum sit  misse officium, et Dominica sequens  proprio caruerit; 1309 unde et Dominice uacantes ad hunc usque diem appellate sunt ille que sabbatum ordinationis subsequuntur, que hodie quidem officio suo gaudent, sed ex precedentium dierum officiis composito. uide Micrologum cap. 29.

4. Ut quoties basilicam in qua agitur presentia noue plebis impleuerit, toties sacrificium subsequens offeratur, etc. Plurima discipline antique capita notanda hic tibi ueniunt tam in his uerbis quam in aliis annexis.

Primo enim docemur hanc tunc temporis Romane Ecclesie consuetudinem fuisse, ut quoties populi numerosioris concursus exigeret, sacrificii oblatio iteraretur. Hoc enim ab Alexandrinis obseruari similiter postulat: Ut, inquit Leo, in omnibus obseruantia nostra concordet. Quod in Africanis prouinciis eadem Leonis nostri etate pro minoris etiam momenti causis factitatum esse legimus lib. de Prom. et Pred. dimidii temporis cap. 6, nimirum cum peracto matutino sacrificio puella quedam de potestate demonii  eruta esset, oblatio RURSUM gratiarum actionis pro ea fit, sacrificiique percipiens certam partem puella, prisco est reddita usui. Immo ex concilio Carthaginensi anni 397, can. 8, qui codicis Africani 41, liquet iteratam fuisse misse celebrationem, oblatumque etiam pomeridiano tempore 1310 sacrificium pro mortuis: Si aliquorum, inquit, pomeridiano tempore defunctorum, siue episcoporum, siue ceterorum commendatio facienda est, solis orationibus fiat, si illi qui faciunt iam pransi inueniuntur. Igitur si ieiuni inueniuntur nichil prohibet quin etiam pomeridiano tempore celebretur; etiamsi matutinis horis iam celebratum esset.

Secundo S. Leo sacrificii iteratam oblationem non nouelle consuetudinis esse ait in Romana Ecclesia, sed antique institutionis, que ex forma paterne traditionis insederat.

Tertium inde consequitur: scilicet non canone, non lege aliqua ecclesiastica, sed sola consuetudine  istud inuectum in Ecclesiam Romanam siue etiam in Africanam, ubi ex arbitrio pontificis repetitionem sacrificii e uestigio ac pro re nata decerni uidemus.

Quarto licentiam istam non extendit Leo ad quamlibet Dominicam diem (que [, sed ad solemniorem festiuitatem tantummodo, hocque solo casu ac conditione, cum populus solito numerosior concurreret ad basilicam.

Quinto non semel tantum et iterum offerri potuisse,  sed toties quoties basilicam in qua agitur presentia noue plebis impleuerit.

Inde natam puto consuetudinem bis uel ter celebrandi in aliquot solemnitatibus, 1311 puta  in Natiuitate Domini, in Paschate, in Natiuitate S. Ioannis, in Natali apostolorum, etc., ita ut non modo in eadem basilica eodemque altari, sed et ab eodem sacerdote sacrificii repeteretur oblatio. De Paschate tamen dubitauerim antiquitus usurpatum, tum quia testem ueterem non habeo, tum quia solemnis baptismi collatio, prolixeque circa baptizandos ac baptizatos ceremonie missarum repetitioni obstabant.

Antique tamen consuetudinis saltem Anglicane uestigium esse potest, quod a Stephano Laugton archiepiscopo Cantuariensi statuitur in concilio Oxoniensi anni 1222. can. 6: Ad hec duximus statuendum, districtius inhibentes ne sacerdos quispiam missarum solemnia celebret bis in die, extra diem Natalis Domini et Resurrectionis Dominice. Idem legitur in Constitutionibus Anglicanis tom. II Coll. Angl. circiter  an. 1237, uel in exsequiis mortuorum, uidelicet cum corpus alicuius eodem die fuerit tumulandum.  Et tunc prima missa de die, posterior uero pro defuncto celebretur. Ita refert in prouinciali Anglicano Guillelmus Lindewode, qui et alias causas repetendi eadem die ab eodem sacerdote sacrificii enumerat, hisque uersibus exhibet:

Una dies missam tantum expostulat unam:
Excipitur defunctus certe cum peregrino,
Infirmus, commeans, Domini Natalis, et hospes,
Et mulier nubens, cum tempus labitur illi.

Sexto sequitur non matutinis tantum horis celebrata esse sacra mysteria, etiam in festis solemnioribus, sed etiam uespertinis. Cum enim hora fere tertia, seu, ut nostro more loquamur, hora nona matutina sacrificium celebrari solitum esset, prolixioresque  essent ritus precesque sacrificio immixte, multoties peragi nequibant mysteria matutino tempore, sed ad uespertinum usque protrahi spatium necesse erat. Ad quod forte referenda mentio missarum uespertinarum, que habetur in Concil. Agath. can. 30, et in Aurelianens. III, can. 29, tametsi de ieiuniorum diebus intelligi possit. Nisi ex necessitate pluries offerendi mutata fuerit hora, quod non improbabile uidetur; et confirmari uidetur his Leonis uerbis: Si unius tantum misse more seruato, sacrificium  offerre non possint, nisi qui PRIMA 1312 DIEI PARTE conuenerint. Ubi uix prima illa diei pars de hora tertia seu nona hodierna intelligi potest. Quod cum repugnare uideatur consuetudini quam modo commemorauimus, hora nona celebrandi, hoc modo conciliari posse mihi uidetur, si dixerimus promiscuis Dominicis hora tertia seu nona celebratum esse: in solemnioribus uero festiuitatibus, de quibus hic Leoni sermo est, prima diei parte, hoc est summo mane peractum esse misse sacrificium. Ratio discriminis hec est, quod uigilis nocturnis gaudebant iste solemnitates, quibus peractis conuenientissimum erat ut populus ieiunio ac uigilia fatigatus ad proprias domos, nec nisi post celebrata sumptaque mysteria, dimitteretur. Ita fiebat ut aliis fidelium turmis basilicam de nouo implentibus, repetende oblationi sufficiens tempus haberetur. Hec ipsa epistola testatur persepe nonam horam preuentam esse sacrificio, cum scilicet mane ipso Dominico die, a quo tempore precedentis noctis initia non recedunt, consecrationis  sacerdotalis benedictio conferebatur, haud dubie inter sacre oblationis mysteria.

7o Cognoscimus hinc sufficientem sancto Leoni causam fuisse repetendi sacrificii, populi deuotionem, quam uotis suis ac exspectatione non priuari, plenum pietatis atque rationis esse existimauit.

8o Notanda hec loquendi ratio: In qua agitur, qua sacrificium misse significatur: Agere enim et sacrificare idem sunt, unde et actio dicitur ipsa consecratio in canone: infra actionem, et agenda sepe usurpatur pro missa. Conc. Carthag. II dictum, Lectionarium Hieronymi nomen preferens, Regula S. Benedicti, Beda, et Capitularia Caroli Magni. Plura uidesis lib. I, cap. 3 Rerum liturgicarum eminentissimi doctissimique cardinalis Bone, heu! nuper Ecclesie militanti prematura morte erepti, non sine acerbissimo bonorum eruditorumque omnium dolore. Sed et priorem lege huius epistole synopsin, cui etsi aliam subrogauerimus, quia et falsa et barbara continebat,  non erit tamen incongruum eam hic exscribere. Sic se habet:

De ordinatione presbyteri aut diaconi, ut sabbato sancto celebretur, id est, die Dominico I. De festiuitatibus, ut si una AGENDA, id est, misse celebratio populis non suffecerit, nulla sit dubitatio iterari sacrificium II.

9o Intelligimus consuetudinem, quam in Romana et Africana Ecclesiis usurpari uidimus, in Alexandrina non uiguisse tunc 1313 temporis. An post Leonis admonitionem recepta sit, mihi non liquet. Antiquum in illa ritum, Romano posthabito, obseruatum esse, persuadet quod de recentioribus Grecis, Syris, aliisque Orientalibus uiri docti referunt. Maronite  Syri, inquit Morinus , consuetudines Grecorum ut plerumque sequuntur . . . semel tantum singulis diebus missam in ecclesia celebrant; nec sine urgenti necessitate et episcopi licentia bis in die super uno et eodem altari sacrificant. Hoc, puto, Morinus ex epistola Abrahami Echellensis Maronite, quam ad eum Roma scripsit anno 1654. Hunc eumdem morem inuiolatum ad nos usque conseruasse Orientales omnes, Grecos, Moscouitas, Aethiopes, alibi etiam asserit idem Morinus; atque adeo unicum in eorum ecclesiis altare esse collocatum.

10o Animad uerte offerendi uerbum etiam laicis attributum, quod sexcentis exemplis probare in promptu esset. Et reuera ab uniuersa Ecclesia sacrificium Deo offertur, etsi ab uno soloque sacerdote consecretur. Hinc in sacra Liturgia: Orate, fratres, ut meum ac uestrum sacrificium; et, Omnium circumstantium qui tibi offerunt, etc.

11o Ex his uerbis: Quam recipere basilica simul  una non possit, uideor mihi colligere  unicam fuisse illic basilicam in qua offerretur. De basilicis nichil hoc loco annotamus, quia de huiusmodi basilicarum Orientalium forma ac capacitate plura et exquisite docta habebit aliquando lector eruditus in amplissimo tractatu de Basilicis auctore Ioanne Morino Oratorii Gallicani presbytero, quem cum eiusdem materie epistola ad Allatium ab eodem scripta in lucem publicam edemus propediem.

5. Familiariter admonemus. Tria epistolarum genera distinguere mihi Leo noster 1314 uidetur. Primum est earum quas synodicas dicimus, e synodo nimirum et synodi nomine scriptas; tales sunt epistole 40, 41, 45, 47 , et alie, quarum hec inscriptio: Leo et sancta synodus, etc. Sunt alie  decretales, quas et constituta decretalia appellat, que nimirum de discipline ecclesiastice capitibus ad eas Ecclesias uel prouincias ab eo dabantur, quas metropolitica uel exarchica auctoritate  regebat Urbis episcopus, et ad quarum exsecutionem delegabat aliquos ex iisdem prouinciis episcopos; tales sunt epistole 2, 3, 8  et alie plurime. Tertii generis epistole familiares dicuntur, que ad aliarum dioceseon episcopos scripte erant, uel de discipline ecclesiastice obseruantia, uel de rebus ecclesiasticis occurrentibus, aut episcopalis necessitudinis significande gratia. Talis esse mihi uidetur hec ad Dioscorum epistola, qua studiose et FAMILIARITER eum admonet, quamque paternam et fraternam collationem dicit in prefatione. Ita familiarem Turribii Asturicensis epistolam discernere uidetur a commonitorio, tam in prefatione quam in capite 17. Denique Innocentii pape I epistola  una ad quinque Africanos episcopos familiaris dicitur in Codice canonum Ecclesie Romane, et alibi, ut discernatur ab aliis, quibus ad synodicas Africanorum antistitum ex synodo pariter rescribebat.

6. Possidonio presbytero. Episcopos ordinationis nuntios nonnumquam uidemus missos a primariis illis sedibus, cum nimirum eorum aliqui Romanam profectionem ambibant: aliquando presbyteri uel minorum etiam ordinum clerici directi sunt cum litteris: nonnumquam utrumque omissum, ut de Basilio Antiocheno queritur Leo 1315 noster epist. 118 . Porro Possidomus presbyter idem est, opinor, ac diaconus ille qui Romam olim missus est a Cyrillo Dioscori predecessore ad Celestinum papam a. 430, nascente tum Nestoriana heresi; quam ob causam multoties Romam missum dicit Leo.

7. Apostolice auctoritatis. Ita mss. Codd. Grim. et uictor. necnon edit. P. Canisii, Nicolini, Crabbi,  Surii, Sichardi, Merliniana Isidori, etc. Hoc etiam modo legit Baronius: ut merito corrigi debeant Romana editio et alie que habent: Apostolice sedis auctoritatis, et postrema Conciliorum editio, que hanc subdititiam lectionem in textu habet, et aliam hanc margini inscribit, Apostolice sedis auctoritas tenet. Non enim ad apostolice sedis auctoritatem attinent hec uerba, sed ad traditionem apostolicam, seu ad Consuetudinem Romane Ecclesie ex forma paterne traditionis deriuatam, ut paucis ante lineis loquitur, seu, ut cap. 1, ad auctoritatem consuetudinis quam ex apostolica, inquit, nouimus uenire doctrina; quam eodem loco apostolica instituta appellat.



 AD EPISTOLAM X. Episcopis Gallicanis uiennensis prouincie.

1. Mirari subit hanc tam celebrem tantique momenti epistolam, quam exscribere ac posteritati tradere  multorum intererat, uix in aliquot mss. codd. a nobis esse repertam. Iacet in ms. Corbeiensi bibliothece S. Germani a Pratis non spernende antiquitatis, et in altero Thuaneo, sed qui Corbeiensi ita similis est, ut ex eo transcriptum eum existimem. Habetur etiam 1316 in uictorino omnium Epistolarum et Sermonum sancti Leonis codice non admodum antiquo, uix in aliis mss. codicibus apparet. Habetur in Isidoriana collectione. Apud Yuonem et Gratianum exstat eiusdem memoria: hic enim, dist. 19, c. Ita Dominus, huius epistole primum caput fere totum describit: ille uero parte quinta cap. 6. Hanc uere Leonis esse, et stylus et tota epistole series arguunt.

2. Per uiennensem, etc. In ueteri scheda, inquit Iacobus Sirmondus, hec epistola Leonis non ad uiennensis tantum prouincie, sed etiam ad Maxime Sequanorum episcopos missa inscribitur hoc modo:  Dilectissimis uniuersis episcopis per prouincias Maximam Sequanorum et uiennensium constitutis Leo.  Que res et probabilem de loco synodi  coniecturam facit, et Celidonium uesontionis, que Maxime Sequanorum est metropolis, episcopum fuisse confirmat. Hec Sirmondus, de quibus quid sentiendum nobis uideatur iam dictum est in dissert. 5. Hoc solum dico, illam incerte antiquitatis ac fidei schedam omnium codicum seu mss. seu excusorum testimonio preponderare non posse: nichil enim tale exhibent quotquot uidere nobis contigit, et insuper ab his confictum esse titulum, qui Celidonio sedem uesontione posuere: quod omni probabilitate carere ostendimus.

3. PRINCIPALITER COLLOCARIT, et ab ipso quasi quodam capite dona sua uelit in omne corpus manare. Ita Corb. et Thuan. cod., pro quo prius legebatur: Collocaret, ut ab ipso quasi quodam capite dona sua uelut in omne corpus diffunderet. Erit forsan qui has uoces,  principaliter collocarit, sic interpretabitur,  ut ex illis apostolicam 1317 sacerdotalemque dignitatem in Petro eiusque successoribus plenam perfectamque cogitet, in ceteris uero apostolis eorumque successoribus episcopis, eamdem non equalem, sed quasi diminutam somniabit. uerum numquidnam reliqui sancti et beati apostoli, inquit Gelasius PP., non erant simili uirtute succincti? Quis hoc audeat affirmare? Sed ut capite constituto schismatis tolleretur occasio, et una monstraretur compago corporis Christi . . . Duodecim certe fuerunt apostoli, paribus meritis parique dignitate suffulti; cumque omnes equaliter spiritali luce fulgerent, unum tamen principem esse ex illis uoluit Christus . Quid igitur est principaliter? Non idem quod magis complete magisque perfecte, sed primum quidem hoc potest significare quod habet Gelasius PP., Petrum uidelicet inter ceteros apostolos paribus meritis parique dignitate suffultos, et equaliter spiritali luce fulgentes, principem esse constitutum. Quis enim hoc  neget nisi antiquitatis ignarus, uel unitatis infensus? Deinde principaliter idem etiam potest esse ac originaliter, ut ita loquar, et in ipsa apostolice pontificalisque dignitatis institutione atque principio. Quo sensu idem sanctus Leo epist. 93  ad Theodoritum ait: Solem iustitie in Occidente culmen suum in apostolis et doctoribus PRINCIPALITER collocasse; et in epist. 12 , ad Anastasium Thessal. cap. 1, se curam uniuersis Ecclesiis PRINCIPALITER ex diuina institutione debere; et serm. 83  de S. Laur., animi fortitudo de Christi principaliter amore concepta. Et in epistola ad Demetriadem, quam illi modo asserimus, ait, Naturam nostram in Adam PRINCIPALITER esse institutam, hoc est, in ipso creationis principio. Ad eumdem sensum reuocandus est Cyprianus, cum epist. 54 Ecclesiam Romanam principalem nuncupat, id est, ut statim explicat, unde unitas sacerdotalis exorta; et 1318 Ireneus cum lib. III, cap. 3, scribit: Ad Romanum Ecclesiam propter potentiorem principalitatem,  necesse est omnem conuenire Ecclesiam; quia uidelicet inter Ecclesias apostolicas, matrices, et originales fidei, ut Tertullianus loquitur, a quibus traducem fidei, et semina doctrine cetere exinde Ecclesie  mutuate sunt, et quotidie mutuantur ut Ecclesie fiant . Romana potentior, fecundior, inter Occidentales antiquior, et propter principis apostolorum, a quo unitatis origo incipit, auctoritatem ac prerogatiuam, omnium Ecclesiarum caput. Atque ut is principalitatis sensus apud Ireneum esse credatur, licet aliquibus non arrideat, facit tum loci ipsius contextus, tum alter libri Iu, cap. 75, ubi hec habet de rerum omnium que a Deo trahitur origine. Et sic, inquit, principalitatem quidem habebit in omnibus Deus: quoniam, et solus infectus, et prior omnium, et omnibus, ut sint, ipse est causa. Eadem est principalitatis acceptio apud Tertullian. lib. de Prescript. heret., cap. 31, cum ait: Sed ab excessu reuertar ad principalitatem ueritati, et posteritatem mendacitati deputandam. Eodem sensu Facundus Hermianensis l. IX, sub finem, asserit quod antiqui doctores Ecclesie dixerunt quoniam Deus uerbum sit principaliter, et secundum essentiam unigenitus Filius Dei; homo uero assumptus  ex unitate persone eius accepit ut unigenitus filius semper esset ac diceretur. Denique alius non est uerborum Leonis sensus, quam qui istorum Innocentii pape I, epist. ad uictricium Rotomag.: Incipiam, inquit, adiuuante sancto apostolo Petro, per quem et apostolatus, et episcopatus in Christo cepit exordium. Nec tamen animus est quidquam hoc loco pontificis Romani auctoritati detrahere, qui procul dubio principalem cathedram tenet, ac ratione primatus apostolici singulos Christiani orbis episcopos splendore, auctoritate ac iurisdictione longe antecellit.

1319 4. In consortium indiuidue unitatis assumptum.  uuhittakerus, teste Andrea Riueto Critici sacri lib. Iu, cap. 22, legit indiuidue Trinitatis. Unde istud hauserit, nescio: hoc scio, nichil his uerbis inesse quod stomachum illi mouere debuerit, ut hec canino dente carperet, quasi elatiorem animum spirantia. Quasi uero elationis ambitionisque reum ipsum sanctum Petrum quis dixerit, qui se  Christianosque omnes diuine consortes factos nature predicat. Miror etiam Isaacum Casaubonum liberalioris ingenii uirum scripsisse , magnam hec uerba desiderare equi  lectoris . Nam si uerba spectentur, inquit, uidetur preclusa omnis sane interpretationis uia. Quid enim est, assumi in consortium indiuidue unitatis, nisi transcribi in numerum personarum sacrosancte et Trinitatis? Sed huiusmodi sententie adeo manifeste impie et blaspheme, uel uenisse umquam sancto uiro in mentem, credat per me qui uolet, ego numquam in animum inducam ut uel de eo suspicer. Tum uerba sancti Leonis interpretatur de coniunctione Petri pastoris Ecclesie cum Christo, non quatenus una est e tribus sacrosancte Trinitatis personis, sed quatenus etiam ipse, licet diuerso modo, est Ecclesie pastor. Hec quidem uere, quamquam timide nimis, dicta sunt a Gasaubono. Sed aliquanto explicatius proponenda sunt. Hec est sancti Leonis mens atque consilium. Christus Dominus, inquit, Dei cultum, qui antea intra Iudeam concludebatur, per omnes gentes uoluit diffundi: hoc 1320 per apostolorum predicationem, quorum sonos in omnem terram exiret, ad effectum perducendum esse statuit.  Sed quoniam omnia Dei omnipotentis opera ab unitate ducunt exordium, et ad unitatem tendunt, sic omnibus apostolis Euangelii predicandi commune officium esse uoluit, ut unum inter omnes deligeret, cui uni pre omnibus et pro omnibus illud commendaret, in quo omnes illud acciperent, ad quem omnes uelut ad communis dignitatis exordium concurrerent: id est, ut ipse Leo serm. 3  in Assumpt.: Uni commendatur quod omnibus intimetur; et Petro hoc singulariter creditur, quia cunctis Ecclesie rectoribus Petri forma preponitur; uel, ut sanctus Cyprianus : Ut unitatem manifestaret, unitatis eiusdem originem ab uno incipientem sua auctoritate disposuit . . . Exordium ab unitate proficiscitur, ut Ecclesia una monstretur. Hoc est sacramentum unitatis, ut ibidem loquitur sanctus Cyprianus, cuius principium et origo, exemplar et finis, suprema et indiuidua Trinitatis unitas est, quam illa imitatur atque participat, ut de Christiana unitate Patrem  Christus alloquens testatur : Ut omnes unum sint, sicut tu, Pater, in me, et ego in te; ut et ipsi in nobis unum sint: ut sint unum, sicut et nos unum sumus. In hoc ergo unitatis sacramento episcopus est in Ecclesia, et Ecclesia in episcopo. Et rursus tunc cum Christus Petrum instituit, omnes apostoli atque episcopi, et Ecclesia ipsa erant in Petro. Petrus denique cum omnibus erat in Christo, 1321 ita in consortium indiuidue unitatis assumptus, ut id quod ipse erat, Petrum uoluerit nominari  dicendo: Tu es Petrus, etc.; id est, quemadmodum ipse sanctus Leo explicat sermone citato: Cum ego inuiolabilis petra, ego lapis angularis, qui facio utraque unum, ego fundamentum, preter quod nemo potest aliud ponere; tamen tu quoque Petra es, quia mea uirtute solidaris, ut que mihi potestate sunt propria sint tibi mecum participatione communia, etc. Unitas igitur et omnium pastorum inter se, et ipsorum cum Ecclesia, indiuiduam unitatem imitatur tum Christi Domini cum suo corpore, tum eiusdem aliarumque personarum Trinitatis ad inuicem. Ad Trinitatis instar, inquit Symmachus papa , cuius una est atque indiuidua potestas, unum est per diuersos antistites sacerdotium. Nisi heterodoxi oculos fascino impeditos haberent, uiderent facile nichil uerbis Leonis contineri in quo non Cyprianum, non Petrum apostolum, non ipsum Christum preeuntem secutus fuerit; nec illum hoc loco reprehensione digniorem esse quam cum serm. 3  in Assumpt. sua cap. 2, dixit: Magnum et mirabile  huic uiro  consortium potentie sue tribuit diuina dignatio, etc.

5. Salubriter custoditum. Codices omnes mss., Corb., Thuan., uictor., quibus solis uti licuit, ita legendum exhibent; non uero, ut alias, salubriter constitutum: que 1322 duo lato discrimine differunt. Illud enim  solam indicat consuetudinem, hoc uero uel diuinam uel ecclesiasticam legem significat, quam Leo in mente habuisse hoc loco non existimauerim.

6. Ordinationes sibi omnium per Gallias Ecclesiarum uindicans.  Si usitatiorem uocum acceptionem spectes, nichil prius menti occurrit quam ut ex his uerbis existimes sanctum Hilarium Arelatensem omnium Gallicanorum episcoporum consecrationem sibi asserere uoluisse. Aliter tamen intelligenda esse Leonis uerba probauimus in dissertationis apologetice pro sancto Hilario parte III, cap. 1, ubi non de consecratione antistitum, sed de administratione,  seu exarchica, seu metropolitica Ecclesiarum interpretamur: nec per omnes Gallias, sed per eas prouincias Galliarum que antiquam Narbonensem olim conflauerant.

7. Cui cum pre ceteris soluendi et ligandi tradita sit potestas, pascendarum tamen ouium cura specialius mandata est. Nemo nisi emote mentis aut heretice peruicacie sancti Petri successorumque eius primatui detrahere uelit, quem cum ipso Leone pre ceteris ordinatum credimus. Hoc tamen loco  pre  ceteris legendum esse non puto; sed potius pro ceteris. Particula aduersatiua tamen, ut docent grammatici, aliam particulam aduersatiuam, uel membrum oppositum supponit in 1323 eadem periodo, ut cum serm. 1  Leo noster: Et si necessarium est trepidare de merito, religiosum est tamen gaudere de dono. Et serm. 3  cap. 1: Quod cum omnibus commune sit factum, religiosum tamen est quasi de proprio honore gaudere; et cap. 2: Cum de consortio istius muneris magna nobis materia sit communium gaudiorum, uerior tamen, etc., ubi et particula cum aduersatiue, pro licet, non secus atque hic sumitur. At unum eius periodi quam discutimus membrum alteri nullatenus aduersatur: pre ceteris enim traditam esse Petro ligandi soluendique potestatem, et de curandis ouibus specialius mandatum ei esse quam ceteris, sensu inter se non differunt; aliquatenus autem opponuntur, quod Petrus specialem ouium curam acceperit, et tamen non sibi soli, sed etiam pro aliis potestatem acceperit. Hoc igitur  modo corrigendum, saluo eruditiorum iudicio, putarem: Cui cum pro ceteris soluendi et ligandi tradita sit potestas, pascendarum tamen ouium cura specialius mandata est. Coniectura ex ipso Leone confirmatur, qui passim docet quod cum Petro dictum est, Tibi dabo claues, et Quecumque ligaueris, etc., transiuit etiam in alios apostolos ius potestatis istius, et ad omnes Ecclesie principes decreti huius constitutio commeauit, ita ut quod uni commendatur, omnibus intimetur . Penuria mss. codd. huius epistole non sinit ullorum auctoritate firmare nostram coniecturam, quam aliorum iudicio relinquimus.

8. Quod tamquam uidue maritus sacerdotium tenere non posset; quod nos quidem seruantes  legalia constituta sollicitius uoluimus custodiri, etc. Bigamos a sacerdotio excludi, et canones ubique clamitant, et pronuntiat per apostolum Paulum Spiritus sanctus. Unde dubitandi locus non fuit ut qui duas uxores  uel haberet, uel habuisset, ad ecclesiasticum gradum ei aditus omnis precluderetur. At ut eidem pene subiicerentur, qui unicam uxorem, sed uiduam et non uirginem habuissent, neque edicit Apostolus, neque canones ante Leonem nostrum sanciunt. Unum ualentini I concilii canonem 1 excipio, qui de digamis aut internuptarum maritis ordinari clericum non posse statuit; nichil tamen de eorum statu qui prius ordinati sunt, reuolui decernens. Est quidem et canon 17 apostolicus, qui expressis uerbis uiduarum eiectarumque maritos arcet a clero. Sed neutrum eorum Leonem in mente habuisse existimo: cum nec aliarum Ecclesiarum canones, nisi forte Africanos, quos approbando suos fecerat, usurpare tunc soleret Ecclesia Romana: nec tum apostolici 1324 canones ab ea recepti essent; inter apocrypha enim relegantur a Gelasio papa: nec paulo post a Dionysio Exiguo Collectioni canonum prefixi sunt, nisi cum huius admonitionis cautela: Quibus quia plurimi consensum non prebuere facilem, hoc ipsum uestram noluimus  ignorare sanctitatem. Istud nichilominus non statuisset sanctus Leo, nisi quod a predecessoribus suis Celestino, Zosimo, Innocentio, et Siricio preceptum,  obseruatumque legebat, a traditione apostolica descendere persuasum habuisset. Et sane quemadmodum ipsi apostolici canones ex consuetudinibus regulisque ab apostolis uirisque apostolicis uelut per manum traditis et acceptis conflati fuerant ab Orientalibus: ita certum est, complures regulas ecclesiasticas in Romana Ecclesia uiguisse primis temporibus, non aliunde acceptas quam ex consuetudine antiqua et ex traditione sanctorum apostolorum Petri et Pauli: has porro cum aliquibus canonibus apostolicis conuenire quis miretur? cum una esset omnium apostolorum fides, una plerumque disciplina ex unius magistri schola descendens. Hinc factum est ut quedam constituta pontificum ex ipsis canonibus assumpta esse uideantur, ut loquitur Dionysius Exiguus in prefatione canonum, cum potius ex communi traditionis fonte tam constituta fluerent, quam canones apostolici. Quamquam non grauate fatebor innuere aliquomodo Leonem se ad canonem apostolicum hoc loco respexisse: etsi enim pluribus  in locis solius apostoli auctoritatem proferat, ut bigamos remoueat ab ordine ecclesiastico, solumque legis preceptum, quo pariter uiduarum ac internuptarum maritos in clerum admitti uetet, ut in epist. 3  ad episcopos Campanie, etc., in hac ipsa ad uiennenses, et 12  ad Anastasium Thessalon., tamen in epistola 5  ad episcopos Illyricianos uidetur aliquorum canonum meminisse, quos ecclesiasticos uocat. uolumus, inquit, tales fieri Domino sacerdotes, quibus cuncta conueniant que sunt ecclesiasticis canonibus definita, ut episcopi, presbyteri, atque diaconi, unius uxoris uiri sint, secundum beati Apostoli sententiam; et hanc secundum legis precepta uirginem acceperint, non uiduam, non repudiatam, sicut legis Scriptura testatur. Ubi nichilominus notandum, et ad prius solummodo membrum canones illos ecclesiasticos referri posse, et si quidem apostolicos respexerit Leo, apostolicos tamen ab eo non esse nuncupatos: ne dubiis et  nondum receptis canonibus auctoritas inde accederet. In epist. 1  ad Africanos  innuit auctor noster hanc de bigamia uxorum sacerdotum regulam uelut 1325 extensionem esse et explicationem apostolici precepti, quod semper ita fuerit in Ecclesia intellectum: Dicente Apostolo, UNIUS UXORIS uIRUM, tam sacra habita est ista preceptio, ut etiam de muliere sacerdotis eligendi eadem intelligeretur seruanda conditio, etc.

9. Et armati presidii presumptione suffulto, etc. Totum hunc locum mss. codicum ope restituimus, qui antea perturbatus erat et mancus, in hunc modum: Et armatis presumptione suffultum ad inu. P. tum fam. Eccl. que proprios amiserint. Traduntur ordinandi ad hoc officium, his quibus preficiendi sunt  ciuitatibus ignoti.

10. Qui prefuturus est omnibus, ab omnibus eligatur. Familiare istud ac multoties a SS. Patribus decantatum: in quo ad uulgare effatum, quod in Pliniano Traiani panegyrico legitur, eos allusisse puto.  Imperaturus omnibus, inquit ille, eligi debet ex omnibus.

11. Leontium.  Foroiuliensem in secunda Narbonensi  episcopum fuisse ualde probabile est. Celeberrimum, inquam, Leontium, quem laudat ipse Hilarius Arelatensis in uita S. Honorati decessoris sui, qui Lirinensem insulam petiit: Preter secreti opportunitatem sancti ac beatissimi in Christo uiri Leontii episcopi oblectatus uicinia et caritate constrictus. Ad eumdem Bonifacius et Celestinus pontifices Romani scribunt. Collationes suas Ioannes Cassianus consecrat. Plura qui uolet, adeat Galliam Christ. Caueat tamen ne illum cum alio Leontio 1326 confundat, cui Apoll. Sidonius scribit, lib. uI, epist. 3, quem et togatorum illic perorantium, et aduocationis consulte, et priuilegii loci mentio Arelatensem episcopum innuit. Ex huius preterea initio docemur Sidonium, cum scribebat, iam tum episcopali infula insignitum fuisse, ac proinde epistolam scriptam non esse ante annum 472, quo in locum Eparchii Aruernensis episcopi defuncti suffectus est. Leontium autem Foroiuliensem constat, et ipsi clarissimi Gallie Christiane auctores fatentur, obiisse ante annum  455, quo Theodorus eius successor cum Fausto Lirinensi abbate de iurisdictione decertabat; immo ante annum 452. Hoc enim anno scripsit ad Theodorum Leo noster epistolam 83 , quod nec Gall. Chr. auctores satis attenderunt, nec Ioannes Sauaro, nec eminentiss. Baronius, quippe qui inter utrumque non discernunt.

Iam uero quod Leontium Foroiuliensem pre ceteris elegerit S. Leo, cui honorem primatus in quinque prouincias deferret, non sine consilio ac summa prudentia actum est. Nouerat Gallicanorum episcoporum ingenium ac mores, quos egre eo adducendos preuidebat, ut noue discipline manus darent, antique nimirum tenaces. Eam ob causam nouitatis odium et inuidiam abs se deprecatur  nichil nisi communicato cum ipsis labore faciendum spondet, de sedis apostolice gratia semper Gallis impensa memoriam refricat, rem illorum potius agi 1327 quam suam, protestatur, consensum denique eorum enixe precatur:  Si placet; quem facilius dandum sperauit, si Leontium iam etate, sacerdotio ac morum probitate facile primatem, honoris etiam ac potestatis primatu ornaret. Honorandam semper antiquitatem quod suggerit, spem dabat plerisque Galliarum episcopis ad hanc dignitatem aliquando ueniendi, si primatus non amplius sedis excellentie, sed sacerdotii antiquitati annexus esset. Denique Africane Ecclesie exemplum,  cuius disciplinam emulabatur Gallicana, faciliorem rei exitum promittebat: in illa quippe, ut norunt omnes, honor primatus, non sedis splendorem, sed pontificatus antiquitatem sequebatur, si Carthaginensem sedem excipias. Aliter sese res habuit. Moribus antiquis stetit Gallia, manseruntque semper penes Arelatensem Ecclesiam et ius conuocande maioris synodi, et alie primatus prerogatiue. Hoc sane magis ecclesiastice rei congruebat, ut penes certam aliquam sedem resideret huiusmodi potestas, cui ferende par episcopus eligeretur, quam ut per unamquamque ciuitatem pro consecrationis uetustate erraret: cum enim non nisi senibus ac decrepitis obueniret, quibus non minus uigor mentis fatiscere consueuit quam uires corporis, iners plerumque et otiosa mansisset huiusmodi potestas, aliarumque potestatum conatibus facilius patuisset. Sensit hoc diu post Leonem Gregorius PP. I, qui, lib. I, epist. 72, ad Gennadium exarchum Africe scribens, hortatur: Ut concilium catholicorum episcoporum  admoneri precipiat ut primatem non ex ordine loci, postpositis uite meritis, faciat: quoniam apud Deum non gradus elegantior, sed uite melioris actio comprobatur. Ipse uero primas non passim, sicut moris est, per uillas; sed in una iuxta eorum electionem ciuitate permaneat: quatenus adepte dignitatis meliori ingenio resistendi Donatistis possibilitas disponatur.



AD EPISTOLAM XII. APUD QUESNELLUM I. Episcopis Africanis Mauritanie Cesariensis

Antequam de huius epistole  etate, interpolationibus, et emendatione disseramus, opere pretium est integram eam lectoris oculis subiicere, qualem omnes a centum et amplius annis editiones una excepta representant: ut et note obseruationesque nostre facilius intelligantur, nec aliquid ex ea sibi surreptum quisquam possit conqueri. Primam tamen partem, seu 1328 caput primum, breuitatis causa omittimus: quoniam de eo omnes excusi manuque  exarati codices conueniunt, uariis lectionibus exceptis, quas in margine ipsius epistole uidere est.





EPISTOLA LXXXuII.

Leo episcopus uniuersis episcopis per Cesariensem Mauritaniam in Africa constitutis, in Domino salutem.

Cap. I. Cum de ordinationibus sacerdotum quedam  apud uos illicite usurpata crebrior ad nos commeantium sermo perferret, et cetera, ut habentur tom. I, pag. 195  usque ad caput 6 nostre edit. pag. 197  exclusiue.

CAP. II. [a 1Kb] Cum itaque de omnibus fere que fratris nostri Potentii relatio continebat, plenissime dilectionem uestram per Dauid fratrem et cepiscopum nostrum, qui et sacerdotii merito nobis est probatus et moribus, uideatis instructam, superest, fratres, ut concordi obedientia [Corrige concorditer], salubres suscipiatis hortatus, et nichil per contentionem agentes, sed ad omne studium deuotionis unanimes, diuinis et apostolicis constitutionibus pareatis; et in nullo patiamini prouidentissima canonum decreta uiolari. Que enim nunc certarum remisimus  consideratione causarum, antiquis deinceps custodienda sunt regulis: ne quod ad tempus pia lenitate concessimus, iusta post hec ultione plectamus. In eos specialius et propensius commouendi, qui in episcopis ordinandis sanctorum Patrum statuta neglexerint, et quos refutare debuerant consecrarint. Unde [b 1Kb] si qui episcopi talem consecrauerint sacerdotem, qualem esse non liceat, etiamsi aliquo modo damnum proprii honoris euaserint, ordinationis tamen ius ulterius 1329 non habebunt, nec umquam ei sacramento intererunt, quod neglecto diuino iudicio immerito prestiterunt. [c 1Kb] Illud sane, quod ad sacerdotalem pertinet dignitatem, inter omnia uolumus canonum statuta seruari: ut non in quibuslibet locis, neque in quibuslibet castellis, et ubi ante non fuerunt,  episcopi consecrentur: cum ubi minores sunt plebes minoresque conuentus, presbyterorum cura sufficiat; episcopalia autem gubernacula non nisi maioribus populis et frequentioribus ciuitatibus oporteat presidere: ne, quod sanctorum Patrum diuinitus inspirata decreta uetuerant, uiculis et possessionibus, uel obscuris et solitariis municipiis tribuatur sacerdotale fastigium; et honor cui debent excellentiora committi, ipsa sui numerositate uilescat. Quod nunc in sua diecesi Restitutus episcopus factum esse causatus est, et rationabiliter postulauit ut si episcopi eorum locorum in quibus non debuerant ordinari humana conditione decesserint, loca ipsa ad ius eius antistitis redigantur, cuius fuerant ante priora. Et inutile est ut sacerdotalis dignitas inconsiderata ordinantis  facilitate superflua multiplicatione minuatur.

De his autem que in sacro uirginitatis proposito constitute barbaricam pertulere uiolentiam, et integritatem pudoris non animo, sed corpore perdiderunt, ea nobis seruanda uidetur moderatio, ut neque  in uiduarum deiiciantur gradum, neque in sacrarum et perseuerantium uirginum numero censeantur. Quibus, si in omnibus uirginalibus perseuerant, et castimonie soliditatem mente custodiunt, sacramentorum non est neganda communio, quia iniustum est eas in eo uel argui uel notari, quod non uoluntas amisit, sed uis hostilis eripuit. Causam quoque Lupicini episcopi illic iubemus audiri, cui multum et sepius postulanti communionem hac ratione reddidimus, quoniam cum ad nostrum iudicium prouocasset, immerito eum, 1330 pendente negotio, a communione uidebamus fuisse suspensum. Adiectum etiam illud est, quod huic temere superordinatus esse cognoscitur, qui non debuit ordinari antequam Lupicinus in presenti positus aut confutatus, aut certe  confessus, iuste posset subiacere sententie: ut uacantem locum, quemadmodum disciplina ecclesiastica exigit, is qui consecrabatur exciperet.

Sequuntur deinceps in uulgatis editionibus capite 3, 4 et 5 . Quintum uero illud caput totamque epistolam claudunt hec uerba.

Si uero alie emerserint cause que ad statum Ecclesiarum et ad concordiam pertineant sacerdotum, illic sub timore Domini uolumus uentilentur, et de componendis atque compositis omnibus ad nos relatio plena mittatur, ut ea que iuxta ecclesiasticum morem iuste et rationabiliter fuerint definita, nostra quoque sententia roborentur. Data quarto idus Augusti. Hactenus epistola.

 Diutissime torsit me, fateor, hec epistola: cum enim tum  excusi codices, tum mss. uariis eam uel partibus diminutam uel assumentis amplificatam representarent, in quam partem inclinari me sinerem in tanta perturbatione uix tandem aliquando perspicere potui. Hoc unum primo fere intuitu certum fuit, non talem nobis in postremis exemplaribus editis exhiberi, qualem eam emisit in lucem S. Leo: sed qua ratione restitui posset pristine integritati, non statim intellexi. uidebam enim una ex parte Collectioni Dionysii Exigui, qui decretales, ut uocant, epistolas Romanorum pontificum suo canonum codici attexuit circa quinquagesimum post mortem Leonis nostri annum, hanc eius epistolam ad Mauros Cesarienses fuisse insertam: cui collectori defuisse authenticos codices suspicari, in ipsa uidelicet urbe Roma scribenti, et omnia apostolice sedis scrinia excutienti, uel recentiora eidem anteferre exemplaria, summe uidebatur esse temeritatis. Porro Dionysii  Collectio primum et secundum caput huius epistole habet eo modo quo in recentioribus editionibus leguntur; sed alia aliqua desiderat, scilicet tertium, quartum, et quinti partem dimidiam, 1331 que sunt de Donato, Maximo, Aggaro, Tyberiano, et de uirginibus sacris oppressione barbarica uiolatis. Quo inspecto nemo est qui continuo hec ut adiectitia procul amandanda non pronuntiet,  illa uero omnia genuina non existimet et germana: presertim cum Dionysio suffragentur nonnulli manuscripti codices, quorum duo Thuanei eadem desiderant que Dionysius; alii duo item Thuanei cum Cantabrigensi uno habent quidem, sed extra epistole contextum, et post finem clausulamque ipsius, instar appendicule.

Sed altera ex parte sex alii longe melioris etatis et note mss. Thuaneus, Trecopitheanus, uictorinus, Herouallianus, et Barber. duo 77 et 2888, ea que desunt in codicibus supra citatis, continent, scilicet 9 et 4 caput cum parte quinti dimidia; non habent autem secundum illud caput  nec finem quinti. Et inter codices excusos his mss. succinit editio Parisiensis Conciliorum, que anno 1524 in-folio, et anno 1535 in-octauo prodiit, procurante Iacobo Merlino, doctore theologo: quorum actis epistole Leonis inserte reperiuntur, et eodem modo habetur hec ad Mauros epistola, quo iacet  in sex laudatis mss. codicibus; quibus accedunt alii duo, unus Regniacensis monasterii ordinis Cisterciensis prope Autissiodorum, alter S. Mariani Autissiodorensis ordinis Premonstratensis: in his enim eadem habentur que in sex superioribus.

Demum ex utraque hac notata editione conflata est tertia, que nunc omnium uersatur manibus, et sola meruit prelis sepe sepius repetitis hactenus a plerisque pro genuina recipi. Hanc tamen interpolatam fuisse certum habeo, tum propterea quod nulli manu exarati codices eam nobis hoc modo representant, tum ex iis que iamiam de aliis duabus dicturi sumus, quarum alteram, alterea posthabita, eligendam esse, mihi omnino persuasum.

Licet uero utrobique ualida uideantur certare argumenta, eorum tamen codicum auctoritati cedere coacti sumus, qui caput secundum omittunt, seruantque tertium, quartum et quinti partem ab aliis  reprobata.

1. Quia  codices mss. qui posteriori parti fauent,  numero et antiquitate eos antecellunt, quibus prior pars fulcitur. E Thuaneis enim quatuor, qui Dionysiane 1332 lectioni consentiunt, duo sunt recentiori manu exarati, nec nisi extra epistole contextum habent, que reiicimus: alii duo sunt ipsa Dionysii Collectio, ac proinde maiorem codicibus excusis auctoritatem non habent; Cantabrigensem denique quem habere presentem non potui, in locis longe plurimis deprauatum esse, excerpte lectiones uarie demonstrant, quas ad nos Oxonio transmisit uir clarissimus Eduardus Bernardus. Quid ad Dionysii auctoritatem sit reponendum, inferius dicemus. E contra uero optime note sunt alii codices Barberini duo, uictorinus, Trecopitheanus, Herouallianus, et in primis Thuaneus, qui subiectas habet codici Romano Leonis epistolas, quarum indicem excudi curauimus: cuius collectionis epistolarum antiquitatem commendat plurimum eius cum codice canonum nexus, diligentiam uero scribe aliorumque antiquorum codicum consensum indicat uox contuli,  que in calce epistole huius et aliquot aliarum legitur.

2. Cum capita illa, tertium, quartum, et quinti dimidium optime cohereant initio huius epistole usque ad secundum asteriscum capitis 2, supra descripti, par est credere omnia illa ad eamdem epistolam pertinere, antiquis id mss. codicibus attestatione sua confirmantibus. In ipso siquidem exordio apparet de prouincia Cesariensi Africana agere Leonem nostrum; cui pariter prouincie conueniunt tria posteriora capita, in quibus de Nouatianorum et Donatistarum aliquot episcoporum conuersione uel ordinatione disseritur, et de barbarica oppressione, que omnia prorsus statui Africane regionis competunt, qualis erat per eam qua scribit Leo tempestatem, quam impacatam fuisse asserit.

3. E contra uero totum illud, quod post secundum asteriscum capitis 2 ad finem usque eiusdem capitis extenditur, omnino alienum esse intelligitur tum ab  eo statu in quo Afrinana tunc Ecclesia uersabatur, tum a S. Leonis stylo, tum denique ab Africanorum episcoporum moribus et consuetudine.  Quam enim superuacaneum erat nostro pontifici prohibere ne in Africana regione in quibuslibet locis, neque in quibuslibet castellis, et ubi ante non fuerant, episcopi consecrarentur, sed maioribus tantum populis et frequentioribus ciuitatibus? Quenam erat Leoni causa timendi ne per id temporis episcopale fastigium ipsa sui numerositate 1333 uilesceret apud Africanos, et superflua multiplicatione ex ordinandi facilitate minueretur? Quis existimet hec et alia huiusmodi in aliquibus regionis illius Ecclesiis attentata, ut Restitutus quidam episcopus conquestus esse dicitur, cum per ea tempora uandalis totam Africam occupantibus, Ecclesias omnes barbarorum exercitus depopularetur, uixque episcopi aliqui superessent in insignioribus ciuitatibus, nec in decedentium locum alii nisi furtim et clanculum subrogari possent? Tantum abest ut obscuris uiculis et solitariis municipiis  episcopos deputare cuiquam in mentem uenire posset. Immo uero tanta Leonis etate ecclesiasticorum, ministrorum, sacerdotumue penuria laborabant Africane Ecclesie, ut cum uandalorum plures captiui regi cuidam Maurorum in eremi parte manenti in munus traditi essent, et ingentem populorum multitudinem ad notitiam Domini Iesu Christi adduxissent, testis sit uictor uitensis lib. I de Persecutione Africana, legatos Romam per itinera distenta deserti missos fuisse rogaturos pontificem ut presbyterum ac ministros credenti populo destinaret: quod cum gaudio expletum esse ibidem testatum habetur. Quis uero credat tanto labore, tanto temporis et animarum etiam dispendio decretam fuisse legationem ad pontificem Romanum, nisi ita exhauste essent ministris ecclesiasticis omnes uicine prouincie, ut ad transmarinas confugere cogerentur?

4. Cum in ea parte epistole legimus: Quod nunc in sua  diecesi Restitutus episcopus factum esse causatus est, etc., facile illius auctor alius esse a S.  Leone conuincitur: apud quem certum est numquam uocem illam diecesis inueniri, immo uix illis temporibus usu probatam a Romanis, uel Orientalium partium episcopis, pro parochia prouinciali alicui episcopo subiecta. Scio esse hoc Africanis familiare; scio et Gallicanis esse post Leonis tempora, sed ab Italis numquam memini me usurpatum legere. Unicus est, ni fallor, Innocentii I locus in epistola ad Florentium Tiburtinum episcopum, ubi habet, parochiam ad suam diecesim pertinentem; sed uidetur hoc loco 1334 uoc diecesis sumi pro administratione, que propria uocis huius potestas est, quo sensu uniuersim usurpari potuit ab exarchis, metropolitis et quibusuis aliis antistitibus: si hanc uocem administrationem alteri substitueris, nichil sequetur incommodi in Innocentii sermone; ut si dixerit, parochiam ad suam administrationem pertinentem. In ea uero epistole huius quam discutimus parte, ita sumitur pro locis ipsis ditioni Restituti illius episcopi subiectis, ut nullatenus eius  loco administrationis uox subrogari queat, nisi obscure et barbare loqui uelis, hoc pacto: Quod nunc in sua administratione Restitutus episcopus factum esse causatus est. etc.

5. Quod  de Lupicini causa ibidem legitur, quam perturbatis persecutionis Africane temporibus, quam illius Ecclesie moribus et discipline contrarium est! Norunt enim omnes quantopere abhorrebant Africani ab appellationibus transmarinis, qui in concilio Carthaginensi, quod sextum uocant, et in epistola posterioris etiam concilii ad Celestinum papam, ignote sibi huic discipline subiicere se recusarunt: cuius negotii recens adhuc erat memoria, triginta uix ab illa annis elapsis. Quid quod tunc temporis ita omnes illas prouincias bellorum tumultus aut persecutionis estus uastabat, ut nullus uel instruendo episcopali iudicio, uel synodo congregande locus esse posset: cum tamen Lupicini causam illic iubeat audiri auctor epistole. Addo hunc Leonem nostrum non esse uel ex eo persuasum me habere, quod uir sagacissimus  uel ad se causam traxisset episcopi Romanum tribunal appellantis, uel saltem aliquem e suis delegasset, qui interesset iudicio, et ex eius auctoritate totum negotium cum aliis discuteret; nec contentus esset scribere, ut illic causa audiretur, nulla uel loci, uel iudicis, uel legati facta mentione.

6. Genuinam non esse editionem huius epistole, quam collectio dionysiana exhibet, germanam uero esse quam habent et conciliorum editio Merliniana et sex citati codices mss., qui capitibus tertio et quarto cum quinti parte reseruatis, secundum pene totum exscindunt, inde coniicio. 1335  Initium capitis 2 tale est, ut potius finem et clausulam epistole esse appareat, sicut reuera est in aliis meliores note codicibus. Claudenti enim similis auctor epistole testatur se omnibus, que Potentii relatio continebat, satisfecisse  , tum id unum superesse ait, ut concorditer eius monitis et apostolicis constitutionibus obtemperarent, cum tamen statim sequantur maximi momenti decreta, de episcopis illicite ordinatis uel ordinantibus, de iisdem minoribus uiculis non preficiendis, de Restituti querelis, de uirginibus barbarica oppressione uiolatis, de Lupicini causa et appellatione ad sedem apostolicam, et de altero in eius locum superordinato. Ex quibus perspicuum est priora capitis uerba nullo modo posterioribus coherere, et extra natiuum suum locum esse posita. Preterea nonnulla importuna repetitione regeruntur in illa epistole parte que iam iterum et tertio in priori capite scripta fuerant, puta de indulgentia, qua usum se esse protestatur, et de maiori pena qua posthac in sacrorum canonum contemptores animaduersurum se minitatur. Quin et de uirginibus  barbarica uiolentia oppressis quid faciendum sit duobus distinctis epistole locis statuit, nec uno modo. Capite enim 8 nostre editionis hoc decernit, uel potius hoc dat consilium: Laudabiliores erunt, si se incontaminatis non audeant comparare uirginibus. In parte uero illa quam reiicimus, quasi nichil de uirginibus illis antea scripsisset, quid sentiat, statuit: Ut neque in uiduarum deiiciantur gradum, nec in sacrarum et perseuerantium uirginum numero censeantur. Tum eisdem nisi probatis communionem dandam non esse decernit. Hec certe, si Leonis sunt, non eiusdem esse epistole oculatus quisque facile perspicit.

7. Huius partis stylus a Leonis stylo 1336 abhorrere mihi uidetur. uix enim mihi persuadeo hec a disertissimo nostro presule fuisse usurpanda:  specialius et propensius commoueri, damnum proprii honoris euadere, episcopalia gubernacula presidere, pendente negotio, etc., quod ultimum non nisi recentioribus  pontificibus uel canonistis familiare fuisse mihi uidetur.

8. Magni momenti est hoc in negotio Isidoriane collectionis suffragium, tum propter antiquitatem, nongentis enim fere annis antiquior uidetur; tum propter mss. eiusdem codicum consensum: tum denique quia Riculfus Moguntinus episcopus, a quo publicatam eam collectionem aiunt, ac forte interpolatam, siue quis alius antiquorum Rome pontificum epistolas illas consarcinauit, collectionique isti inseruit, alienissimus erat a minuenda ista epistole parte, in qua Romane sedis auctoritas per appellationem Lupicini Africani episcopi elucebat mirum in modum; cum e contra tot epistolas non alio consilio supposuerit, aut interpolauerit, quam ut Romane sedis auctoritatem fulciret ampliaretque.  Talem igitur  inuenit epistolam in antiquis quibus usus est codicibus, qualem eam in sua collectione exhibuit.

9. Multum eleuatur auctoritas manuscriptorum codicum qui Dionysiane collectioni concinunt, ex eo quod in omnibus aliis locis secum inuicem et cum illa conueniunt; ut prorsus appareat unum ex altero transcriptum fuisse, et proinde unici testis instar esse debere. Titulus hic omnibus communis est: In causa Lupicini episcopi, qui et ipse totum illud caput secundum uel suppositionis merito suspectum mihi reddit, uel aliunde huc translatum fuisse significat. Cum enim prolixissima sit hec epistola, et longe grauioris momenti decreta complectatur, que effusioris tituli et plurium capitulorum materies esse debuerant, dum soli huic capitulo auctor intentus, ubi de Lupicini nescio cuius appellatione ad sedem apostolicam fit mentio, cetera pretermissa facit,  suspicandi locum 1337 merito prebet deprauatam et interpolatam de industria fuisse epistolam hanc ab aliquo transmarinis huiusmodi appellationibus patrocinium  inde arcessere uolente. Omitto recensere decem fere loca, in quibus recentiores illi Thuanei codices mss. et Dionysiana editio in uitiosa et corrupta lectione consentiunt. Unum et alterum referre sufficiet, ex quo de aliis iudicetur. Hec habet in omnibus editis exemplis et in mss. Barber. Thuan. uictorino, Herouall. et Trecopith. caput 1  epistole: Quorum omnis etas a puerilibus exordiis usque ad prouectiores annos per discipline ecclesiastice stipendia cucurrisset; ut unicuique testimonium prior uita preberet: nec posset de eius prouectione dubitari, cui pro laboribus multis, pro castis moribus, pro actibus strenuis celsioris loci premium deberetur. Nihil hic omnino quod Leonis stylum, disciplinam, ingeniumque non spiret: pro quibus hec solummodo leguntur, tam apud Dionysium, quam in duobus mss. eidem consentientibus: Qui multo tempore per singulos officiorum gradus prouecti, experimentum sui probabile prebuissent; ut unicuique testimonium uite sue actuum  suorum ratio perhiberet. Et sub finem eiusdem cap. 1  ita in editis et melioris note mss.: Non preiudicantes apostolice sedis statutis, nec predecessorum nostrorum, nostrisque decretis, quibus salubriter statutum est, ne, etc.; apud Dionys. et in duobus illis mss.: Non preiud. apost. sed. stat., nec beatorum Patrum regulas resoluentes, quibus salubriter constitutum est, ne, etc. Quis porro non uideat priorem presertim hunc locum a nouellis hominibus truncatum, et ad recentioris discipline usum esse accommodatum, tamque euidentem corruptelam mss. illis codicibus et editioni pseudo-Dionysiane omnem omnino detrahere auctoritatem?

 Pseudo-Dionysianam dico, quoniam etsi nichil fere sit inter huiusmodi scripta Dionysiana collectione  antiquius, nullaque auctoritas huius auctoritati preponenda uideatur, nichilominus existimo posthabendam esse hoc in negotio collectionis illius fidem, quia hac integra epistola amplificatam illam esse 1338 auctioremque factam asserere non dubito, idque non leuibus argumentis.

1. Ex titulis decretorum qui simul omnes collectioni toti Dionysiane prefiguntur. Leonis quidem decreta quadraginta nouem numerantur indicanturque: uerum patet illum quadragesimum nonum et ultimum aliena et recentiori manu ceteris fuisse annexum; a quibus in hoc discrepat, quod illi solam canonis materiem designant, hic uero Leonis nomen in fronte habet, hoc modo: Leo episcopis Mauris de conseruatione et disciplina canonum, ne indebite et inordinate ad clericatum aliquis presumat accedere: quod nec in Leonis, nec in aliorum pontificum decretorum titulis factum a Dionysio fuisse inuenimus; et eo magis inutile erat in hoc postremo capitulo seu decreto apponere, quam in prioribus, quod iam quadraginta  et octo eiusdem pontificis tituli precessissent, qui auctorem satis superque indicabant.

2. Decretorum 48 Leonis aliorumque item pontificum tituli, in fronte totius huius collectionis in unum collecti, omnimode concinunt titulis qui singulis decretis prefiguntur in corpore Dionysiani codicis; unicus uero huius epistole titulus, qui in indice diuersus est ab eo qui epistole premittitur. Sic enim legitur in fronte epistole: In causa Lupicini episcopi, Leo uniuersis episcopis per Cesariensem Mauritaniam constitutis; qui titulus ab altero quem supra descripsimus prorsus discrepat: unde manifestum est non a Dionysio compositum, sed ab alio esse confictum.

3. Si a Dionysio sue collectioni inserta fuisset hec epistola, non eam nobis sub unico titulo representasset, sed in plures dissecuisset partes, suum cuique titulum affigens, quemadmodum in aliis omnibus epistolis ab eo prestitum fuisse uidemus, quamuis  ille longe ista breuiores essent. Hec enim nullis distincta titulis quinque integras columnas occupat in Iustelliana editione; epistola uero ad Nicetam Aquileiensem, que immediate premittitur , cum tres columnas non impleat, in octo tamen partes distributa cum prolixioribus titulis inuenitur.

1339 4. Dionysius abbas Romanus et Rome scribens non omisisset ea in titulis annotare, que Romani pontificis auctoritati et amplitudini plurimum conferre uidebantur: qualis est appellatio Lupicini Africani, ut uult epistole fragmentum, episcopi: quod exemplum ex Africana Ecclesia singulare omnino est Leonis temporibus.

5. Sed nullius sint ponderis momenta hec, que iam expendimus; palmare enim argumentum, et  quod sexcentorum instar est, nobis suppeditant Cresconii episcopi Africani opuscula  duo, que supersunt, alterum quod Breuiarium Canonicum nuncupatur, capitula uel potius indicem continens capitulorum tam canonum synodalium quam decretorum pontificiorum, que Dionysiana collectio complectitur; alterum uero Collectio seu Liber Canonum dicitur, in quo integros conciliorum canones et pontificum decreta eo ordine quo in Breuiario allegantur, descripsit: non ordinem scilicet conciliorum et canonum sequens, sed materie solius habens rationem. Porro quod ad rem nostram facit, Cresconius Dionysii Exigui collectionem per omnia  sectatus est, eosdem canones, eadem decreta, ex eiusdem editione, iisdem uerbis et numeris exhibet, ut euidens sit episcopum hunc Africanum Dionysii collectionem secundum materie ordinem digerendam suscepisse: quod et eruditi quique codicum canonicorum collectores ac studiosi ultro fatentur.

 Quantacumque uero diligentia euolueris lustrauerisque Cresconii Breuiarium et Collectionem, ne uerbulum quidem ex hac Leonis ad Mauros Cesarienses epistola excerptum inuenies: quam nefas est credere a Cresconio fuisse pretermittendam, si sub finem septimi, quo uiuebat, seculi, eam in Dionysiana collectione inuenisset. Leonis enim auctoritas, rerum que in epistola tractantur utilitas et momentum, ipsum etiam erga suos Africanos studium, rescripto illi maiorem commendationem apud Cresconium conciliassent. Igitur Dionysiana epistolarum pontificiarum collectio, qua etate uiuebat scribebatque Cresconius, nec epistolam Leonis ad Africanos complectebatur, nec Hilari, Simplicii, Felicis, Symmachi, Hormisdeue decreta: uiuebat autem Cresconius, ut ex Baronio colligunt Bibliothece 1340 iuris canonici antiqui clarissimi editores, circa finem septimi seculi, seu circa annum 690. Quamobrem pro certo habeo non fuisse hanc epistolam a Dionysio ipso sue  collectioni appositam, sed ab alio superadditam: et fortasse ab eodem illo incerto auctore, qui eamdem collectionem auxit epistolis Romanorum pontificum Hilari, Simplicii, Felicis, Symmachi, Hormisde, et Gregorii iunioris: cumque hic ultimus adhuc esset in uiuis trigesimo octaui seculi anno, et decreta ipsius in concilio Romano circa annum Christi 720 condita ad calcem huius additionis legantur,  circa eadem quoque tempora additam esse Leonis epistolam de qua agimus, suspicari licet.

Suspicionem de tempore huius additionis auget consensus omnium quos quidem uidi codicum mss. collectionis Dionysiane antiquissimorum, et qui Carolo Magno imperatori equales aut suppares uideantur. Eam enim epistolam omnes representant: ut indubitatum appareat illud quoque exemplar quod Adrianus papa I Carolo imperatori dono dedit, et ex quo omnia forte apographa que in Gallicanis nunc bibliothecis asseruantur, descripta sunt, eamdem pariter  epistolam esse complexum: ac proinde illam antequam Roma in Gallias asportaretur, truncatam, interpolatam, et Dionysiano codici insertam fuisse intra Gregorii iunioris et Adriani I tempora, seu intra annos fere sexaginta. Huiusmodi codices plures uideri possunt in bibliotheca regia, duo in Thuanea, totidem in Segueriana, unus preclarissimus in celeberrimo Sancti Germani Parisiensis monasterio, quibus adde uenerande antiquitatis codicem e monasterio sancti Galli, quem eruditi Baluzii beneficio uidimus. Eamdem interpolationis antiquitatem probat Hincmari Remensis opusculum 53 capitulorum aduersus Hincmarum Laudunensem cap. 5, ubi ex epistola ad Mauros referuntur et causa Lupicini, et  cause Donati Salicinensis, Maximi, Aggari et Tyberiani, episcoporum.

Porro mirum uideri non debet epistolam hanc post tot annorum a Dionysio interuallum deprauatam fuisse, cum ipse Leo eam quam ad Flauianum scripsit,  etiam se adhuc superstitisse  corruptam fuisse sepius sit conquestus. 1341 Qua autem ratione ea corruptio contigerit, etsi diuinare uelle otiosi hominis esse uidetur, dicam tamen quod in mentem uenit. Pars illa epistole que caput 2 conflat inuenta est ab aliquo studioso, Leonis nomine decorata; quam cum in suum codicem uellet referre, eam uel ad marginem uel ad calcem epistole Leonis I ad Mauros apposuit, siue propter materie, siue propter nominis affinitatem; et reuera adhuc habetur ad calcem epistole in aliquibus mss. codicibus, quos seruat Thuanea bibliotheca. Sciunt porro uiri eruditi quantis erroribus locum dederit nominum similitudo, que effecit etiam ut Leonis Bituricensis episcopi epistola Leoni pape ascripta sit ad nostram usque etatem. Sciunt qui antiquis manu exaratis codicibus uersandis assueuerunt, quam multi huiusmodi reperiantur, in quibus antiquitatis ecclesiastice omnis generis monumenta promiscue collecta sunt, nullo seruato  nisi materie qualicumque ordine. Multa porro inter epistolam genuinam et fragmentum illud conueniunt. Utrobique enim agitur de ordinationibus illicitis, utrobique de uirginibus barbarica oppressione corruptis consultus pontifex respondet. Facile autem fuit ut e latere uel e calce epistole in ipsam epistolam imperiti scribe uitio irrepserit. Certe ut credam pannum istum ex aliqua collectione canonum et decretalium sumptum esse, fere persuadet  Gratiani collectio, cuius decreto quedam ex hoc capite 2 inserta leguntur non tamquam ex epistola ad Mauros decerpta, neque inscripta Leonis primi nomine, sed simpliciter et absolute Leoni attributa, hoc modo: Item Leo episcopus, uel Item Leo, cum alia, que ex capitibus 1, 3, 4 et 5 ibidem adducuntur, ex epistola ad Mauros desumpta esse dicantur. Quod discrimen non ex posterioribus quidem Gratiani editionibus deprehenditur, in quibus plura a Romanis correctoribus male correcta sunt, sed tum ex mss. codic., tum ex editione  que Parisiis anno 1531, Theodorico quodam Minimitano procurante, prodiit, et editione Lugdun. Hug. a porta an. 1548, 1342 quas uidesis . Legimus etiam in additione quarta capitulorum Caroli Magni et Ludouici Pii imperatorum partem huius panni, sed, que est huiusmodi interpolatorum uafrities, plurimis adhuc  additamentis intertextam, titulus ita se habet: In causa Lupicini episcopi ex epistola Leonis pape Africanis episcopis directa. Sequitur deinde capitulum: Causam Lupicini episcopi, QUIA SIC NOBIS PLACUIT, illic iubemus audiri, et cetera, ut apud Dionysium, usque ad hec ultima uerba: Nostra quoque sententia roborentur, que hic ultima non sunt, ut in Dionysii codice; hec quippe alia sequuntur: Ex his enim possumus cognoscere qualiter de ceteris agatur, qualiter nos nichil contra statuta maiorum egisse peniteat. Data Iu id. Aug.

Ex quibus intelligis, lector, quam intemperans fuerit  interpolandi libido, quamque impune in hanc epistolam quam discutimus grassata sit.

 Primum enim consilium fuit, augendam esse hac ad Africanos epistola Dionysianam collectionem, ut delata in Africam pontificis Romani decreta, maiorem ex codice auctoritatem sumerent, nec aliter recipi posset, siue a Gallicanis, siue ab aliis Ecclesiis Dionysiana collectio, quin simul Romanam circa appellationes aliaque huiusmodi discipline capita potestatem amplecterentur. Sed quia parum erat mandata pontificis illuc transmissa esse, nisi obediendi necessitas, et exemplum appareret; hec ob eam causam uerba supposuerunt initio cap. 2, Superest, fratres, ut CONCORDI OBEDIENTIA salubres suscipiatis hortatus, etc., quorum loco mss. codices habent solummodo concorditer. Quid postea? Manebat adhuc alta mente repositum concilii Africani responsum ad Zosimum, Bonifacium, Celestinumque Leonis predecessores, quo ex Africa ad Romanum pontificem causas ecclesiasticas  per libellum appellationis deferri non posse inuicte contenderunt: opus itaque fuit ut appellatio alicuius episcopi 1343 Africani ad sanctum Leonem, Africanos illos episcopos facti sui penitentes appellationumque iuri succumbentes exhiberet. Hinc assutus de Lupicini causa et appellatione pannus, cui et alia quoque annexa decreta de illicitis ordinationibus deque aliis negotiis, ut et consilium magis tegeretur, et supremum fuisse Romani pontificis in Ecclesiam Africanam dominium innueretur.

Nec istud satis fuit. Ut enim plenum ius pontificis in omnibus causis Africane Ecclesie clarius emicaret, placuit ut quecumque emersissent ad statum ecclesiasticum et ad concordiam sacerdotum pertinentes, de his omnibus componendis atque compositis plena ad Romanum episcopum relatio mitteretur, ut ex illius uel infirmarentur, uel roborarentur sententia. Ipsa sunt uerba clausule superaddite.

Sed nec hic quieuit interpolatorum audacia. Hi enim certum habere uoluerunt post interpositam appellationem,  causam non modo in ea Africe prouincia, in qua nata esset, terminari posse per iudices in partibus, ut aiunt, a pontifice datos; sed ad Romanum  etiam tribunal transferendam esse; et si aliter aliquando fieri contingeret, id ex indulgentia et uoluntate pontificis concessum. Eo consilio posteriores corrupte iam epistole uitiatores, his uerbis, causam Lupicini illic iubemus audiri, alia isthec inseruerunt: QUIA SIC NOBIS PLACUIT; quasi omnium rationum omniumque canonum instar deberet esse uoluntas pontificis, quod a mente pontificis ipsius alienissimum puto.

Denique omnem Romanorum episcoporum agendi rationem solis predecessorum statutis innixam uideri uult ultimum additamentum, quod in additione quarta Capitulorum Caroli Magni et Ludouici Pii legitur, habeturque superius descriptum.

Absit autem ut huiusmodi corruptelarum uel artifices, uel participes fuisse putem sanctissimos primarie sedis episcopos. Nihil tale ab iis tentatum esse et persuademur, et aduersus nouatores qui huiusmodi occasiones auide captant ut sedem apostolicam diris proscindant conuiciis, toto animo profitemur. Istud  omne palponum opus est, et hominum mente corruptorum, qui ueritate priuati sunt, existimantium questum esse et pietatem , et traditionem apostolicam, et quidquid sanctius habet Christiana religio.

Unum adhuc est de quo lectorem monitum uelim, uidelicet pannum istum integrum, quem ex hac epistola eliminauimus, in Merliniana Epistolarum S. Leonis editione reperiri, non huic insertum, sed illigatum fictitie epistole ad episcopos Gallie et Germanie de chorepiscopis: dignum scilicet 1344 patella operculum. Quo pacto quoue id consilio factum, inquirat qui huiusmodi quisquiliis delectatur.

Hoc certe ostendit manifeste pannum istum lacerum uariis olim sedibus iactatum, nunc uni epistole, nunc alteri illigatum fuisse: donec tandem placuit impostori sedem illi in epistola ad Africanos figere.

Hec omnia si accurate legisset ac perpendisset clarissimus Baluzius, de suppositione panni non dubitasset,  nec dissimulasset inuicta argumenta que ex mss. codicibus et ex Cresconii Breuiario et Collectione protulimus aduersus interpolatorem Dionysii Exigui, et epistole Leonine, preter alia interpolationis indicia que ex situ, titulis et ipso conspectu epistole, ut iacent apud collectorem, eruuntur. Cetera que hanc in rem annotat ad 4 additionem Capitul. p. 1249, infirma sunt nec responsione indigent.

Ex huius epistole restitutione, interpolationisque posteriorum editionum notitia,  ruunt obseruationes omnes quas illi superstruxerat Ioannes Dauid. Ex huius enim iam resectis pannis asserebat, 1o Sardicenses canones a S. Leone plurimi factos fuisse, quod et si nemo inficias ierit, quam infirmo tamen id fundamento a Dauide asseratur, modo perspicuum est. 2o Ex eorum pluribus confectam esse ait magnam epistole huius partem. 3o Canonem presertim tertium, quo appellationes episcopo Romano uindicantur, ab eodem esse allegatum in causa Lupicini. 4o Canonis 4 auctoritate prohibitum, ne appellanti Romanam  sedem episcopo alter superordinetur. 5o Sexti pariter, qui episcopos in uillis ordinari prohibet, mentionem esse factam. 6o Obseruari quam maxime cupit hanc  epistolam ad Africanos missam, atque ex Sardicensibus canonibus contextam, argumentum esse ualidissimum, totam illam camarinam in Carthaginensi concilio uI aduersus appellationes motam, tandem in apostolice sedis emolumentum quieuisse; siquidem uidimus, inquit, Celestini successorem eodem iure potitum de quo tunc contentio erat, non modo legatos in Africam misisse, sed et canones Sardicenses, quorum occasione lis mota erat Africanis tamquam receptas ab eis discipline regulas ob oculos posuisse. 7o Penes pontificem unum fuisse de appellantium episcoporum Africe causis iudicare. 8o Penes eumdem unum fuisse episcopos etiam Africanos, prout conducere iudicasset, communioni ecclesiastice restituere, a qua prouinciali decreto fuerant abstenti. Hec et alia huiusmodi cum astruit scriptor ille ex epistole huius fragmento, iam ex superioribus obseruationibus discere potest, quam caduco et ruinoso fundamento opinionem suam substruere tentauerit.

1345 1. Quod attinet autem  ad annum quo  scripta tuit hec epistola, nichil certi habemus. Eam anno Dom. 456 assignant eminentiss. cardin. Baronius in Annalibus, et Blondellus in Apologia pro sententia S. Hieronymi de presbyteris; ille occasione legationis ad Romanum pontificem misse a captiuis catholicis pro institutione nouelle Ecclesie, que in cuiusdam Maurorum regis ditione enascebatur; hic uero Baronii ductum in re obscura incaute secutus. Hoc tamen mihi persuadere non possum. Primum enim anno superiori, Christi scilicet 455, constat captam fuisse a uandalis Romanam urbem: cuius clades et direptio ita Leonem nostrum pastorem optimum occupauit, ut de longinquarum Ecclesiarum cura et sollicitudine nonnichil intermittere coactus fuerit, que causa est cur nullam habemus ab eo scriptam epistolam a quinto idus Maii anni 455 ad quintum idus Iunii anni 457, ita ut per biennium integrum litterarum commercium interruptum fuisse uideatur. Totus quippe erat sanctus Leo post cladem uandalicam, ut  liber de Romanis pontificibus testatur, in renouandis sacris ministeriis, totus in reparanda urbis ruina, resarciendisque damnis que barbarorum exercitus ciuitati intulerat.

Preterea nec statim post istam cladem, nec sequentibus etiam annis quidquam potuisse Leonem nostrum circa Africanas Ecclesias statuere et ordinare, satis perspicuum esse mihi uidetur ex uictoris uitensis narratione. Nempe lib. I de Africana Persecutione commemorat Geisericum, ut primum Carthaginensi urbe potitus est, singulas quasque Africanas prouincias disposuisse, sibique reseruatis Bizacena, Abaritana, Getulia, et parte Numidie, exercitui funiculo, ut ait, hereditatis diuisisse Zeugitanam uel proconsularem, ualentiniano adhuc imperatore reliquas licet iam exterminatas prouincias defendente. Post cuius mortem, que illi anno 455 ferro illata est, totius Africe ambitum obtinuit. Ex quibus patet nichil fere amplius commercii inter Africanas 1346 Ecclesias et Leonem intercedere  potuisse post mortem ualentiniani, uandalis uniuersam Africam occupantibus et uastantibus: nec ullam ibi iudiciorum formam, ullum consecrationum sacerdotalium ordinem constitui potuisse; ut necesse sit huius epistole epocham intra illos quidecim annos statuere qui ab episcopatus sancti Leonis exordiis ad mortem usque ualentiniani interfluunt, hoc est ab anno 440 ad 455 inchoatum. Et quidem ex ipso Leone, qui tempus illud solummodo impacatum appellat, apparet tunc temporis scriptam fuisse epistolam cum adhuc Mauritaniis potiretur ualentinianus; quo etsi impacata essent omnia propter uicinas barbarorum acies his Africe reliquiis imminentes, et multa hac occasione perturbatio in Ecclesias inducta esset, nondum tamen ordinationum libertas adempta erat episcopis.  Et certe ualde Leonis nostri solertie et ingenio consentaneum mihi uidetur, ut temporis opportunitatem captauerit ad confirmandam sedis sue auctoritatem in Africanas Ecclesias. Nemo est qui nesciat quoties quantisque conatibus id tentauerint  Leonis predecessores: quantumque Leonis ipsius etate Bonifacius et Celestinus in eam rem laborauerint, Africanis consuetudinem Ecclesiarum suarum inuicte semper propugnantibus. Exspectanda tum illis fuerat opportunior occasio, que ut sese Leoni obtulit, eam uir cordatissimus sibi elabi non est passus.

Perierat cum Africana libertate pristinus ille discipline uigor quem tum sanctus Cyprianus, tum illarum regionum concilia nobis exhibent. Innumere iam Ecclesie suis orbate pastoribus et ministris, sub uandalica gemebant tyrannide. Ipsa omnium Afric. Eccl. mater, totius regionis caput, Carthago, miseranda strage iacebat prostrata, suo senatu, suo clero, suo pastore destituta. Carthaginensem enim episcopum nomine Quoduultdeum cum maxima clericorum turba nauibus fractis impositum maris fluctibus committi precepit Geisericus, quos Deus miseratione bonitatis sue prospera 1347 nauigatione Neapolim  Campanie perducere dignatus est. Et ut nichil deesset quod pontificis consilium iuuare posset, ad Leonis nutum et uoluntatem mouebatur ualentinianus imperator; cuius potestate aduersus Gallicanarum Ecclesiarum primatem quam pro suis uotis usus fuerit testatur eiusdem imperatoris constitutio aduersus S. Hilarium Arelatensem anno 445 emissa.

His ita se habentibus, presidioque Augusti ad Leonis uota semper parato, de Africanarum Ecclesiarum rebus ad sedis sue notitiam et iudicium pertrahendis serio cogitauit. Non earum quidem regionum que sub uandali imperio iacebant oppresse, sed earum que adhuc ualentiniano parebant, quas inter precipua erat Cesariensis Mauritania.

Ad huius igitur prouincie episcopos legatum uice sua acturum destinat Potentium, qui et litteras ad eosdem dedit, ut de ordinationibus illicite celebratis, de uiolatis canonum regulis, et aliis huiusmodi diligentius inquireret, et ad apostolicam sedem, cuius  auctoritatem gerebat, referret plenissime. Cum Potentii relationibus instructus fuisset S. Leo, hanc alteram prolixiorem epistolam scripsit ad Africanos: in qua et moderationem eam seruat que congruebat tempori, et eum exerit uigorem qui rescindendis corruptelis sueque potestati stabiliende necessarius uidebatur. Istud omne porro sponte propria nulloque ex Africanis episcopis inuitante actum est a Leone, quemadmodum ipsum huius epistole exordium testatur: ubi asserit se commeantium tantummodo sermone instructum fuisse de illicite usurpatis circa ordinationes Africanas; se solius pietatis ratione exigente ad legatum mittendum commotum fuisse, illiusque sollicitudinis instinctu quam uniuerse Ecclesie ex diuina institutione impendere debebat.

Dum hec scribo, uideor mihi hinc catholicorum nonnullos submurmurantes audire, illinc sectarios utraque applaudentes manu; quasi pontificem Romanum mali ambitus alienique iuris imminuti notare uideamur. Utrisque satisfaciam unius Casauboni uerbis,  cui non assentiri nec acatholici audeant, nec debeant hac in re catholici.

Sic igitur uir doctissimus, utinam et catholicus, exercitatione 15 ad Annales ecclesiasticos cardinalis Baronii: Non ignoramus, inquit, quantus hic Leo fuerit sincere fidei defensor, et pro recta fide quantos labores sustinuerit, quamque Ecclesie Dei utiles. Neque uero dubium mihi est tantum illud studium, quod uidemus ab eo adhibitum, ut sedes Romana in maius extenderetur, a bono principio fuisse profectum, et ad finem optimum spectasse. uastabant illa etate Ecclesias perditissimi heretici, qui magnas quotidie strages, ut apri uineam ingressi, edebant: neque erat qui progressibus eorum sese opponeret, qui quidem causam bonam posset adiuuare, preter Romanum episcopum. Nemo autem peritus rerum Ecclesie ignorat, opera Romanorum pontificum per multa secula 1348 Deum esse usum in conseruanda sartatecta recte fidei doctrina. Hoc intelligens Leo magnus, et quotidiana experientia edoctus,  quantum uere fidei interesset ut paratum illi semper esset in sede Romana presidium firmissimum, modis omnibus ut ita esset procurauit: quod quidem minus uideri mirum debet, quia sic Ecclesie Dei expedire optimus quisque tum credebat, et erat ita reuera illis temporibus. Neminem esse puto qui his libentissime non subscribat.

Per illud ergo tempus scripta est epistola, quod ab electione Leonis ad mortem usque ualentiniani effluxit; sed quo precise anno, decernere difficile est. Ad initia tamen episcopatus Leonis pertinere non obscurum ex dictis, et eam ob rem illam primo omnium loco ponendam esse existimauimus. Nullius enim epocham, que certa sit, habemus antiquiorem decima die Octobris annis 443, ad quem usque anni iam quatuor elapsi erant ab expugnata Carthagine, et huius ciuitatis antistite et clero ad transmarina relegatis.

Unum est quod aduersus hanc epistole istius epocham obiici possit: nempe ex capite 5, quod primi  pars est postrema in superioribus editionibus, intelligi eam primam non esse epistolarum pontificis nostri, aliaque precessisse eius decreta, que ipse his uerbis allegat: Non preiudicantes, inquit, apostolice sedis statutis, nec precessorum nostrorum nostrisque decretis, quibus salubriter statutum est ne primum, uel secundum, aut tertium in Ecclesia gradum quisquam  laicorum quibuslibet suffragiis fultus ascendat, priusquam ad hoc meritum per legitima augmenta perueniat. Que uerba indicare uidentur epistolam 12  ad Anastasium Thessalonicensem, ubi cap. 3 decernitur: Ut is qui ordinandus est, etiamsi bone uite testimonio fulciatur, non laicus, non neophytus, nec secunde coniugis sit maritus. uerum hoc opinioni nostre non nocet: potuit enim Leo intra primum pontificatus sui triennium nonnulla decreta emittere, quibus eam quam commemorat disciplinam statuerit. Porro non mihi innuere uidetur illud epistole ad Anastasium decretum, in quo nulla secundi uel tertii gradus mentio, nec uariorum augmentorum, per que laici ad sacerdotium deberent peruenire. Ceterum etsi serius dari epistolam forte contigerit, primus tamen ei locus commodius assignatus est, uacuum scilicet triennium impleture, quam si ad inferiorem reseruata, certe etatis epistolarum ordinem interrumpat.

Que ad textus reliqui emendationem pertinent, seu lectiones uarias, uel ad marginem reiecta reperies,  uel hic breuiter annotata.

2. Contra diuine legis precepta. Ita quatuor mss. codices Thuanei cum Cantabrigensi, necnon et Dionysius Exiguus, epistola 3 Adriani pape II, ad Basilium imperatorem, Gratianus dist. 61. Horum porro uerborum loco tum uulg. editiones, tum mss. cod. Trecopitheanus et Thuaneus unus habent: De preuaricatione.

1349 3. De huiusmodi uirginibus ui barbarica oppressis aliter decernendum putat Gregorius Neocesar. in epist. canonica, cap. 1, ubi ex anteacta huiusmodi uirginis uita iudicandum existimat: que si fuerit ab omni suspicione pura, oppressam uirginem absoluit; sin minus, cum eiusmodi non facile orationibus communicandum opinatur.

4. Concorditer. Ita legitur in codd. mss. septem et apud Dionys. Exig. Ita etiam in pseudo-epistolis Isidorianis, que ex pannis compacte sunt huius epistole. In posterioribus porro edit., pro concorditer,  legimus concordi obedientia, quod ita a Leone scriptum non esse euincunt mss. codd.



AD EPISTOLAM XIII. Episcopis metropolitanis Achaie. 

Presentem epistolam restituit nobis Romana Luce Holstenii collectio. Ex illa cum intelligamus serius rescriptum fuisse ad sanctum Leonem a metropolitanis Illyricianis (totum enim [, discimus pariter non paucos ex illis restitisse, nec se nisi egre submisisse potestati, quam Anastasio pontifex et confirmauerat et auctiorem fecerat non mediocribus incrementis. Contra Petrum Corinthi seu Achaie metropolitanum eiusque illicitas ordinationes, coniicit Lucas Holstenius; eum certe tangit epistole caput 3. Senecionem fuisse episcopum Scodrensem, Lucam Dyrrachii, uigilantium Larisse, asserit idem uir clarissimus. Suspicatur insuper pro Antiocho legendum esse  Attico, qui fuit Epiri ueteris metropolita Nicopolitanus; de quo epist. 12  cap. 1.

 1. Maiores inter episcopos cause. Eiusmodi causas  non ad se trahit Rome iudicandas, sed ad Anastasium uult referri: non tamen omnes, sed que in prouinciis eidem subiectis nequeant terminari. Eas denique non tam ab eo tamquam iudice discuti finirique mandat, quam ab eodem, ut arbitro, sub diuini timore iudicii componi cupit. Eadem fere habentur in  epistola 4  ad Anastasium, et 5 ad eosdem metropolitanos, que supra edite sunt ex Holstenio: nisi quod aliquid minus sibi assumere mihi uidetur in hac quam in precedentibus 1350 epistolis. Et in epist. 12 , quam eidem Anastasio scripsit in causa Attici ueteris Epiri metropolitani, non ait illi necessarium, sed liberum fuisse maiora negotia et difficiliores causarum exitus sub eiusdam sententie exspectatione suspendere. Unde et illud elicitur maiorum causarum iudicia, ad maiores sedes non ex defectu potestatis in metropoliticis episcopis, sed ex difficultate incurrentium questionum, que dum sepius et a pluribus examinantur, tandem ex sapientiorum consilio componuntur. Et reuera saltem aliquas illarum ad consultationem, magis quam ad iudicium, euocat sanctus Leo: ut ex his uerbis epistole prioris seu 4  ad Anastasium cap. 5 fit manifestum. Si qua, inquit, causa maior euenerit, que a tua fraternitate illic presidente non potuerit definiri, relatio tua missa nos consulat: ut reuelante Domino, cuius misericordie  profitemur esse quod possumus, quod ipse nobis aspirauerit rescribamus.

2. Inuitati fratres in causis maximis, etc. Hinc quoque disce causas maiores maximasque, que in prouinciis terminari nequibant, non e solius exarchi nutu pependisse, sed easdem in concilio episcoporum e diuersis prouinciis euocatorum discussas finitasque fuisse.

3. Quoniam hoc et canonum definiuit auctoritas, et ipsa seruande unitatis ratio. Canon scilicet Nicenus 16, Sardicenses 18 et 19. Immo et  ad Carthaginensis I can. 5 respicere mihi uidetur sanctus Leo, non minus quam ad illos: unitatis enim seruande ratio quam commemorat, et consensus scripto traditi mentio, nec ad Nicenum, nec ad Sardicense pertinent. Nicenum enim neutrum continet; Sardicense de unitatis ratione habet nonnichil; sed Carthaginense utrumque disertis uerbis expressum habet hoc modo: Priuatus  episcopus uegeselitanus dixit: Suggero sanctitati uestre ut statuatis non licere clericum alienam ab aliquo suscipi sine litteris episcopi sui, neque apud se retinere nec laicum usurpare sibi de plebe aliena, ut eum ordinet sine conscientia eius episcopi de cuius plebe est. Gratus episcopus dixit: Hec obseruantia pacem custodit: nam et memini in sanctissimo concilio Sardicensi statutum ut nemo alterius plebis hominem usurpet; 1351 sed si forte erit necessarius, petat a collega suo, et per consensum habeat. uide et superiorem epistolam 12  sancti Leonis ad Anastasium in causa Attici, cap. 9.

Mirantur porro nonnulli quod Gratus Sardicensem potius quam Nicenam synodum in confirmationem sententie Priuati adduxerit, magnumque inde suffragium arcessunt illi synodo. uerum non est quod tanti hoc faciant, nec ullum latet hic mysterium: scilicet Gratus interloquentem audiens Priuatum contra alienorum clericorum subreptionem, hoc primum aliegauit, quod magis memorie insederat. Sardicensis  autem potius quam Nicene synodi meminit, quia et illa recentior, et illius pars ipse fuerat cum plurimis Africane diecesis episcopis: hec enim est hominum indoles, ut ea potius in medium proferant que ipsis uel testibus, uel suffragantibus, uel actoribus contigere, quam que ex aliorum relatione perceperunt; ob id etiam quod pacis et concordie ratio, cuius mentionem fecerat, in Sardicensi consilio fuerat prolata, non item in Niceno. Denique hoc ad conciliandam Sardicensibus canonibus auctoritatem, eorumque usum in Africa comprobandum,  infirmum esse inde patet, quod nec proferuntur ipsa canonum uerba, nec ab aliis laudantur, nec citantur 1352 nisi ex recenti forte rerum illic actarum memoria, non uero ex archiuis Ecclesie Carthaginensis, in quibus asseruata non fuisse, tum hec, tum Africanorum Patrum sub Aurelio congregatorum epistola ad Celestinum P. R. abunde testantur.



AD EPISTOLAM XIu. APUD QUESNELLUM XII. Anastasio Thessalonicensi episcopo.


1. Nulla est consularis nota huic epistole ascripta, cuius ope  , quo anno data sit, possit intelligi. Non temere tamen hanc assignamus quadringentesimo quadragesimo quinto. Superiori quippe anno commisse sunt Anastasio uices apostolice sedis per Illyricum aliasque annexas prouincias, ac proinde non potest prius esse scripta. Que enim acta sunt et presumpta a Thessalonicensi episcopo ex uicaria illa auctoritate Leonis, aduersus Atticum ueteris Epiri Metropolitanum, ipsius Attici comprouincialiumque eius Romam usque proficiscentium iter diuturnum, cause illorum omnium uentilatio in Romano iudicio habita, unius saltem anni spatium consumpsere, ut ante medium sequentis anni scribi non potuerit epistola: quod insuper confirmant 1353 hec Leonis  uerba, cap. 1: Abundant enim apud te, inquit, monitorum scripta nostrorum, quibus te de omnium actionum temperantia frequenter instruximus, etc. Scriptam autem esse ante quadringentesimum quadragesimum sextum ex epistola sequenti  que die 6 Ianuarii data est, certo eruere mihi uideor. Primo enim, totum illud dissidium Anastasii cum prouinciarum illarum metropolitanis contigisse probabile est occasione uicariatus a Leone dati, et intra illud biennium quod intercessit a prima Leonis ad illos epistola usque ad eorumdem consensum, quem indicat epistola posterior ; nec tante dilationis causa alia apparet, quam idem dissidium; quo composito, manus dedere. 2o Plura reuera habet posterior  seu 13 epistola, que pacem et concordiam non multo ante resariam indicant. 3o Cum capite 2 eiusdem monet metropolitanos ne se conciliis denegent ab Anastasio indicendis, hec addit: Maxime cum moderatio nostra prouiderit ut non frequens, neque pro leuibus causis conueniendi necessitas  indicatur, et binos ternosue episcopos de singulis prouinciis adesse sufficiat: ut leue fiat paucis quod multis esset onerosum. Quibus uerbis quis non uideat indicari a Leone caput 10 huius epistole, in qua Leo hec uerba habet: In euocandis autem ad te episcopis moderatissimum te esse uolumus: ne per maioris diligentie speciem fraternis uidearis gloriari iniuriis. Unde si causa maior aliqua exstiterit ob quam necessarium sit fraternum aduocare conuentum, binos de singulis prouinciis episcopos . . . ad fraternitatem tuam uenire sufficiat, etc. 4o Quod sancit Leo huius epist. cap. 5: Ut nullus inuitis et non petentibus ordinetur, nec sine cleri plebisque consensu, decretum est propter ordinationem episcopi Thespiensibus inuitis et repugnantibus consecrati, de quo retulerat Anastasius, ut ex posterioris  seu 13 epistole cap. 3 habetur. 5o De alieno clerico, inuito episcopo ipsius, non suscipiendo utraque statuit: hec cap. 9, sequens  cap. 4. 6o Denique hanc ad Anastasium  epistolam uel eodem die uel paulo ante scriptam designat Leo in calce subsequentis:  Plenius uero, inquit, obseruari debent, que caueri ad ipsum fratrem et cepiscopum nostrum Anastasium scripsimus, eaque in uestram notitiam litteris ipsius uolumus peruenire. Hec de anno date epistole. Ceterum subit mirari in dissidio, quod anno 517 inter Thessalonicensem et Nicopo itanum episcopos ortum est, presentis epistole mentionem factam non fuisse, cum Thessalonicensis Ecclesie iuribus lucis affunderet plurimum.

2. Auctoritate. Ita plerique codices 1354 ac etiam Dionysius exiguus et Isidori cod. Ms. Corbeiensis tamen, uictorinus, Thuaneus unus, et Trecopitheanus,  et edit. ad marginem, habent sede. Nullum in sensu discrimen.

3. A nobis. Ita codices Thuanei quinque, Corbeiensis, Cantabrigensis, Trecopitheanus, Isidor. mss. et Dionysius Exiguus, pro quo alias legebatur, Ab apostolica sede.

4. Sed ab his qui que, etc. Hunc locum restituimus ex Dionys. et Cresconio et mss. codd. Corbeiensi, Cantabrigensi, Trecopitheano, et Thuaneis quinque; ueterem tamen lectionem exhibemus: Sed qui que sua sunt querunt, non que Iesu Christi, facile ab hac lege discernuntur; et dum dominari magis quam consulere subditis querunt, placet honor, inflat superbia, etc. Quis hec intelligat?

5. Metropolitanus. Crab., Nicol., Canisius, Sichardus, Surius legunt Nicopolitanus. Certum est, uel ex subscriptionibus Chalcedonensis concilii Nicopolitanum episcopum reapse ueteris Epiri metropolitanum fuisse, et ex contentione que inter Nicopolis antistitem et Thessalonice episcopum orta est temporibus  Hormisde PP. apparet illum Epiri metropolitanum auide arripuisse occasionem sese a potestate Thessalonicensis eximendi, quam ex Acaciano schismate, cui adherebat Thessalonicensis tunc antistes, nactus fuerat; quod etiam ante S. Leonis tempora tentatum erat, ut testantur epistole Bonifacii pape ad Rufum et ad episcopos Illyricianos apud Holstenium, uel tom. Iu concil. Labbei p. 1702; ex quibus colligitur  plurimos illarum regionum episcopos statutis sedis Romane pro uicariatu Thessalonicensi emissis non acquieuisse, egreque admodum passos esse Thessalonicensi episcopo se subiici. Unde suspicor totam illam controuersiam, que hac epistola uentilatur, inde natam esse, quod Atticus synodo Thessalonice ab Anastasio indicte presentem se sistere seu distulisset, seu renuisset, excusationem infirmitatis, ut querebatur Anastasius, obtendens. Hoc enim inter cetera priuilegium erat Thessalonicensis episcopi, uelut sedis apostolice per illas regiones  uice fungentis. Ut  cum aliqua ecclesiastica ratio uel in tua, uel in memoratis prouinciis agitanda cognoscendaque fuerit, quos uelis episcoporum socios quibuscumque de Ecclesiis assumas tecum; quorum et fide et moderatione quidquid necessitas causaue flagitauerit, optimus dirigas arbiter, et precipuus, quippe a nobis lectus, definias intercessor.

Huic presertim ordinationi sepe restiterunt; ita ut Sixtus et Leo hoc imprimis sollicitius commendare coacti sint, ut euocatus 1355 ad synodum metropolitanorum nemo uenire contemneret, nec congregationi sancte, ad quam festinare debebat, se denegaret. uide Stephani Baluzii appendicem ad librum Xu Petri de Marca. Lege et epistolam Sixti pape in collectione Romana Holstenii, uel tom. Iu recentioris editionis Conciliorum, et sequentem  epistolam Leonis, cap. 2, quam cum huius cap. primo si contuleris, iudicabis eam fuisse quam diximus epistole occasionem Atticique  causam.

6. Astrictione. Ita edit. Merlini, Crabbi, Nicolini, Surii et ms. cod. uictor. in aliis plerumque leg. afflictione, que minus conuenit. uox ista antiquis familiaris, et ea Leo ipse non semel utitur.

7. In exhibitionem insontis antistitis. Exhibere, in iure ciuili, est presentiam corporis prebere: unde et exhibitio est alicuius, ut ita dicam, presentatio; de qua in Cod. lib. IX, tit. 3, de Exhibendis et transmittendis reis. Recte Leo noster obiurgat Anastasium quod exhiberi fecerit insontem antistitem et nullo uel falso insimulatum crimine; in eodem enim, tit. 3, edictum est imp. Grat., ualent. et Theodos. Aug.  quo iubent ex longinquo si quis est acciendus, non prius insimulanti, id est accusatori, accomodetur assensus, quam solemni lege se uinxerit, et in penam reciproci stylo trepidante recauerit. Adierat igitur, id est, per libellum conuenerat Anastasius prefectum Illyrici, ut Atticum litteris tractoriis ad synodum parere renuentem, exhibendum pronuntiaret: Neminem enim exhibendum esse in iudicio precipiunt imperat. ualent. Theodos. et Arcad., nisi de cuius exhibitione iudex pronuntiauerit. Prefectus Thessalonica Nicopolim exsecutionem, ut Leo uocat, terribilem mittit, id est exsecutorum publicorum turmam seu ministrorum quorum officii est mandata et sententias ad effectum perducere, l. Exsecutorem, c. de Exsecutoribus tit. 61. Que exsecutio, inquit Leo, omnia sibi officia publica ad effectum preceptionis, prefecti uidelicet, adiungeret. Officia publica dicit officiales ipsos et ministros magistratuum ac presidum, quorum plures eodem tit. 61 nominantur: compulsor, exactor, admonitor, portitor precepti, agens  in rebus, uel palatinus, uel apparitores illustrium potestatum, etc. Horum ministerio Atticus a sacris Ecclesie adytis extractus dicitur, uel quod relicta Ecclesia sua Thessalonicam statim proficisci coactus sit pretoriana preceptione, uel etiam quod uiolenta manu extractus e sacrario, in quo ab exsecutoribus inuentus erat. Cui non ob molestiam egritudinis, non ob seuitiam hiemis darentur inducie: has rationes particulares communi legi subiungit. Nam Grat., ualent. et Theodos. imp. in Cod. lib. IX, tit. 3 de Exhibendis, spatium sufficientium dierum, non minus tamen triginta tribui iubet exhibendis. Patet ex his et quam diserte iniuriam Attico illatam describat Leo noster, et quam propriis atque ex ipso iure desumptis 1356 uocabulis utatur: adire prefecturam, exhibitio, exsecutio, officia publica, insimulatus, inducie, ciuilia, etc., que tironum gratia annotare opere pretium duxi.

8. Ciuilia. Ciuile, apud iurisperitos, pretorio opponitur.  Unde forsan S. Leo hac uoce a foro assumpta innuit, non se prefecture potestatem, quemadmodum fecerat Anastasius, aditurum, sed ex propria sedis sue auctoritate acturum fuisse et responsurum. Ciuilia quoque ea uerba dicuntur in iure, que legitima et imperatiua; Papin. in Digest. l. uII, et passim, ciuile pro iusto, equo, legitimo accipi solet: quo sensu et a Leone acceptum puto. E diuerso inciuile dicitur inhonestum, illicitum, iniquum, et contra iuris ordinem. BRISSONIUS.

9. Aut qui unam quidem habeat uel habuerit, sed quam sibi uiduam copularit. Caueant qui prioribus editionibus utentur, ne in errorem incurrant, quem mendosa hec Romane editionis aliarumque posteriorum lectio presefert: Aut qui uel unam quidem habeat, uel habuerit, sed nec qui sibi uiduam copularit; numquam enim Ecclesia remouit ab ecclesiasticis officiis unius uxoris uiros, siue adhuc uiuentis, siue iam mortue, iuxta Apostoli doctrinam. Necessaria ergo imprimis erat correctio, quam nobis collectiones  Dionysii et Cresconii, edit. Surii, Nicolini, Merlini et mss. codd. Corb., Cantabrig., uictor., Thuan. et Trecopith. suppeditarunt.

10. Clericorum. Strictius usurpat clerici nomen pro iis qui maioribus ordinibus erant initiati. Lectores enim, qui enim, qui inferioris ordinis clerici plerumque nominantur, uxores ducere et filios procreare poterant, ut expresse ait ipse Leo epist. 2  ad Rusticum Narbonensem, cap. 3.

11. Nec subdiaconis connubium carnale conceditur. Hec disciplina, cuius testis et assertor est S. Leo tam hic quam in epist. 2  ad Rusticum Narbonensem c. 3, si cum superiorum posteriorumque temporum usu conferatur, non leues patitur difficultates. Tam enim certo et indubitanter de continentie precepto quasi passim et ubique subdiaconis prescripto loquitur, ut ex eo argumentum a minori  ad maius eliciat pro asserenda  lege continentie superioribus gradibus indicta: cum tamen Gregorii Magni tempore, qui centum et quinquaginta post Leonem annis uiuebat, nondum lex illa plene obtinuisset, saltem in Sicilie prouincia ad Romani episcopi synodum seu ordinationem pertinente; licet obseruaretur Rome. Ante triennium, inquit , subdiaconi omnium Ecclesiarum Sicilie prohibiti fuerant, ut more Romane Ecclesie nullatenus suis uxoribus miscerentur: quod mihi durum atque incompetens uidetur, ut qui usum eiusdem continentie non inuenit, neque castitatem ante promisit, compellatur a sua uxore separari, etc. Quod durum tunc uidebatur Gregorio, tale eidem non est uisum, cum scribebat Leoni episcopo Catanensi; ibi enim  prohibet 1357 ne subdiaconi cum suis uxoribus miscendi se licentia potiantur, sed ad similitudinem sedis apostolice abstineant. Cum ergo in prouinciis a Romana urbe non multum dissitis ista continentie lex nondum uigeret Gregorii I etate, miror quod ex subdiaconorum  continentia ut ubique introducta suo tempore arguat S. Leo. Fatendum interim  antiquiorum Grecorum Ecclesiam preuenisse Latinam in imponenda subdiaconis continentie necessitate ac celibatu. Testis est enim Epiphanius, qui uix seculi quinti initium attigit, quod sacrosancta Dei Ecclesia eum qui adhuc in matrimonio degit ac liberis dat operam, tametsi unius sit uxoris uir, nequaquam tamen ad diaconi, presbyteri, episcopi aut hypodiaconi ordinem admittit, sed eum dumtaxat, qui ab unius uxoris consuetudine sese continuerit, aut ea sit orbatus, quod in illis locis precipue fit, ubi ecclesiastici canones accurate seruantur. Quodque nonnullis in locis presbyteri, diaconi et hypodiaconi liberos suscipiunt, id contra canones fieri asserit, seu propter necessitatem, seu propter hominum ignauiam. Loca Epiphanii sunt lib. II aduers. hereses, contra Catharos heresi 39 uel 59, et lib. III Exposit. fidei cathol.  num. 21. Qui porro sint canones quos Epiphanius commemorat ignoramus. Dicendum autem, uel ipsum consuetudinem ab omnibus Ecclesiis receptam, ipsoque usu uim canonis obtinentum intelligere, uel canones illos periisse, et a Grecis obliuione damnatos. Illorum tamen uestigium nonnullum deprehendimus in can. 14 concil. Chalcedonensis.

13. Cleri plebisque consensus postularit. uide S. Cypriani epistolam 68 ad cler. et pleb. Emerite in Hispania, ubi asserit potestatem uel eligendi dignos sacerdotes, uel indignos recusandi, quam canones passim conciliorum pontificumque decreta plebi tribuunt, et ut sacerdos plebe presente sub omnium oculis deligatur, et dignus atque idoneus publico iudicio ac testimonio comprobetur, de diuina auctoritate et traditione, et apostolica obseruatione descendere. Nec tamen creari a plebe sacerdotes putandi sunt: Electio enim episcopi, ut scribit episcopalis ordinis uindex strenuus, non est episcopi creatio, sed creationis inchoatio. Obuia sunt omnibus plura alia Celestini, Leonis, aliorumque  pontificum de cleri plebisque consensu testimonia et decreta, quibus recensendis abstinemus.

14. Eiusdem Ecclesie. Ab hac lege discedere maioribus sedibus semper licitum 1358 fuit. De Romana plurimis exemplis constat. De Carthaginensi testatur Aurelius in conc. Carthag. cap. 55 Codic. can. Eccl. Afr., in quo et Numidius episcopus hec ait: Fuit semper hec licentia huic sedi, ut unde uellet, et de cuius nomine fuisset conuentus, pro desiderio cuiusque Ecclesie ordinaret episcopum. Eamdem quoque prerogatiuam sibi assumpsisse uidetur in Galliis nostris Arelatensis episcopus, qui maiores sedes per omnia emulabatur. Multi enim ex Lirinensi monasterio, quod Foroiuliensis episcopi ditioni subiectum erat, uel ex aliis monasteriis in aliis prouinciis episcopi constituti sunt, ut Honoratus et Hilarius ad Arelatensem, Faustus ad Regiensem, Honoratus alter Hilarii Arelatensis discipulus ad Massiliensem. Rusticus  ad Narbonensem: quod Celestinus PP. moleste tulisse mihi uidetur, quem scribentem ad episcopos per uiennensem et Narbonensem prouincias constitutos ad Lirinense monasterium oculos conuertisse existimo: Alter in alterius prouincia nichil presumat, nec emeritis in suis Ecclesiis clericis peregrini et extranei, et qui ante ignorati sunt ad exclusionem eorum qui bene de suorum ciuium merentur testimonio, preponantur: ne nouum quoddam, de quo episcopi fiant, institutum uideatur esse collegium. Ubi etiam uide quamobrem ex eiusdem Ecclesie sinu clericos assumi ad ordines sacros statuunt sacri canones.

15. uel de diaconis. Plerumque diaconos, atque inter diaconos primum, magis quam presbyteros in locum decedentium pontificum eligere consueuerant, quia apud archidiaconum dispensationem totius cause et cure ecclesiastice deponere mos erat, ut hec sancti Leonis uerba epist. 84  declarant; qui proinde pontificio oneri ferendo magis quam quisquam alius idoneus erat. Exemplum habemus  in Hilaro diacono, qui Leoni successit, et in Leone qui Sixto suffectus est. Sixtus tamen presbyter erat, cum electus est in pontificem: ut uel numquam inualuisse, uel tunc in desuetudinem abiisse oporteat morem illum Ecclesie Romane, cuius  testis est Photius CP. lib. I, cod. 182, post Eulogium Alexandrinum antistitem. Eulogius, inquit, archiepiscopus Alexandrinus lib. contra Nouatum de administratione ecclesiastica, seu potestate Ecclesie in recipiendis lapsis  refert Nouatum, Cornelio pontifice, Romane esse Ecclesie archidiaconum creatum, ad quem ipsum pontificium, pro eius temporis more, decedente e uita pontifice, deferebatur; archidiaconum enim succedere summo pontifici statutum erat. 1359 uerum hunc, ait Eulogius, superbia laborantem Cornelius, et in suam mortem imminentem cum cognouisset, presbyterum ordinat, omnes sic illi ad supremam cathedram perueniendi spes precidens.

 16. Sancti Patres. Nicenos intelligit, qui can. 5 unum concilium ante quadragesimam Pasche, alterum circa tempus autumni celebrandum esse statuunt. In quo quidem maiores etiam causas discuti ac finiri posse satis indicat sanctus Leo, si inter huiusmodi causas episcoporum depositiones numerari placet, quandoquidem episcopos de maioribus criminibus postulatos, quos conuictos depositio manebat, illic iudicari statuit, nec ad suam cognitionem transferri, si Thessalonicensis episcopi sopita fuerit causa iudicio: quanto minus ergo Orientalium cause, que pari ac Thessalonicensis uicariatus iure ad Occidentalem patriarcham non pertinebant.

17. Si quis episcopus, etc. Duo hic notanda ueniunt: unum est, non omnem episcoporum ad alias sedes translationem a Leone nostro damnari, sed eas solummodo que ex ambitu uel auaritia fiunt. Procli enim CP. ex Cizyci episcopo creati migrationem approbauit Celestinus Leonis predecessor litteris antea scriptis Cyrillo Alexandr., Ioanni Antiocheno  et Rufo Thessalonicensi; ex Socrate, lib. uII, cap. 40.

Alterum, longe grauiorem penam contra episcopos sedem cupiditatis solum explende causa mutantes a sancto Leone decerni, dum illos utraque cathedra priuari iubet, quam que a sanctis Patribus decreta fuerat ante ipsum. Synodus enim Nicena can. 15 uult tantum ut si quis tale quid agere tentauerit, hoc factum prorsus in irritum mittatur, et restituatur  Ecclesie cui fuit episcopus. Chalcedonense concilium, post hanc epistolam scriptam habitum, hoc sancti Leonis decretum reformasse uidetur, cum can. 5 decreuit: De his qui transmigrant de ciuitate in ciuitatem episcopis aut clericis, placuit ut canones qui de hac re a sanctis Patribus statuti sunt, habeant propriam firmitatem. Quamobrem cum Hilarus Leonis successor epist. 1 ad episcopos Tarraconensis prouincie de Ireneo quodam episcopo ab Ecclesia sua ad Barcinonensem translato quereretur, non utraque eum spoliari, iuxta Leonis decretum, sed ad primam remitti iubet, iuxta statutum Nicenum. Quamquam et Leonis seueritas astipulatores habeat Sardicenses Patres, qui can. 1 et 2 laica etiam communione priuari iubent episcopos qui de sua ciuitate in aliam transierint; atque hoc etiam in exitu seu morte, si ad occultandum suum ambitum litteras aut suffragia populorum pecunia redemerint.

1360 18. Alienum clericum, etc. Eamdem fere exceptionem, quam maioribus Ecclesiis tribui supra  notauimus, ut eis liceret ex quacumque Ecclesia episcopum sumere, hic quoque intellige. De Constantinopolitana et Carthaginensi testantur Balsamo ad can. 17 concilii sexti, et ad Nomocan. Photii tit. 1, cap. 26,

19. Quibus et si dignitas communis, non est tamen ordo generalis  . Hic locus ad depressionem episcoporum olim deprauatus fuit; ita enim hactenus in editis codd. legebatur: Quibus etsi dignitas non sit communis, est tamen ordo generalis. Secundum hanc enim mendosam lectionem intra generalem clericorum ordinem episcopos agnoscit, sed non eiusdem omnes dignitatis consortes, contra unanimem sanctorum Patrum sententiam, quibus, ut uerbis utar Cypriani, episcopatus unus est atque indiuisus episcoporum multorum concordi numerositate diffusus, cuius a singulis in solidum pars tenetur . Apud nos enim, inquit sanctus Hieronymus , Apostolorum locum episcopi  tenent. Omnes, scribit idem , Apostolorum successores sunt, Romanus Petri, ceteri episcopi aliorum apostolorum. Porro hoc erant ceteri apostoli quod fuit Petrus, pari consortio prediti et honoris et potestatis . Cuncti, ait Hieronymus , claues regni celorum accipiunt, et ex equo super eos Ecclesie fortitudo solidatur. Quod et auctor noster hic agnoscit, cum in omnibus et similitudinem honoris, et paritatem electionis confitetur. uide et Gelasium papam supra laudatum ad epist. 10. Igitur episcoporum omnium dignitas communis, non est tamen ordo generalis, quia omnium caput Petrus, et unitatis originem ab uno  incipientem sua auctoritate  disposuit ; et ut hoc ipso loco loquitur sanctus Leo, uni datum est, ut ceteris preemineret. Quod egregio sancti Augustini testimonio illustrare iuuat ex cap. 1 libri I contra epistolas Pelagianorum ad Bonifacium PP., quem sic alloquitur: Cum communis sit omnibus nobis, qui fungimur  episcopatus officio , specula pastoralis, facio quod possum pro mei particula muneris. Male in uulg. leg. specule pro specula; quod mendum cum praua interpunctione coniunctum perturbat sensum huius loci, auctorisque mentem obscurat. Leonem emendamus ex fide mss. codd. Corbeiensis, Trecopitheani et quatuor Thuan., quibus clarius aliquid et cauillationi minus obuium habent cod. uictor. ms. et edit. Surii, Merlini et Nicolini,  cum sic legunt: Quibus cum dignitas sit communis, non est tamen ordo generalis. 1361 Antiquam nichilominus fatemur huius loci deprauationem: Hincmarus enim Remensis in 32 opusculo Capitulorum 55 ad Hincmarum Laudunensem, eodem modo legit, capite scilicet 13, cuius etiam titulus hoc mendo nititur: Cap. 13: Quod si ordo generalis est omnibus episcopis, non tamen communis est dignitas omnibus. Deinde Leonis uerba in ipso contextu capitis refert. Ab altiore adhuc fonte haustus error est, nempe a Dionysio Exiguo, qui eamdem quam reiicimus lectionem exhibet. Ex illa porro Dionysii collectione accipit Hincmarus quidquid decretorum pontificiorum allegat: quod et de hac ipsa epistola liquet ex opusc. 45, de Translationibus, cap. 14, ut mirum non sit parem in utroque errorem reperiri: ideoque pro unico teste uterque habendus est. Magna quidem Dionysii auctoritas, si constaret talem esse missam in Gallias eius collectionem, qualem eam ipse concinnauit; at contra certum ex inspectione omnium  codicum mss. quibus abundant bibliothece Gallicane, prima omnium exemplaria Dionysiani codicis, que huc aduecta sunt, pluribus aucta, interpolata, ac uitiata fuisse supra  probauimus. Unum in presenti asseram, in collectione Epistolarum sancti Leonis, que ad calcem iacet codicis Romani Dionysiano antiquioris lectionem nostram haberi: hoc de Thuaneo ms. codice spondeo; de Oxoniensi, cuius hanc partem uidere non contigit, idem opinandum.

20. Ne omnes sibi omnia uindicarent. Ad unitatem conspirant  uarii distinctique sacerdotum gradus in Ecclesia: Propterea enim inter duodecim unus eligitur, ut capite constituto schismatis tollatur occasio, ait Hieronymus . Quem transcripsit Gelasius PP. in tractatu ad Grecos in Sirmondi appendice Cod. Theod. pag. 184. Iterum de illa forma, episcoporum quoque, inquit sanctus Leo, est orta distinctio, ne omnes sibi omnia uindicarent. Denique, olim idem erat presbyter qui et episcopus , et antequam diaboli instinctu studia in Ecclesia fierent . . . communi presbyterorum consilio Ecclesie gubernabantur. Non quod pares tunc fuerint episcopi et presbyteri, sed quia nullus presbyter constituebatur, qui sacerdotio pleno et perfecto, quale est in episcopis, non simul ornaretur; isque tunc presbyteri nomine, quod etatis est, magis gaudebat, quam episcopi, quod nomen est dignitatis.



1362 AD EPISTOLAM Xu. Turribio Asturicensi episcopo.

1. Ad Turribium, etc. Mirum est quanta uarietate scriptum reperiatur huius episcopi nomen. Grim. cod. habet: Ad Toruuium Asturigensem; Thuanei tres et Trecopith. cum Surio: Turbio Asturiensi; cod. Regius: Tubirio et Tuberio Asturicensi; Corbeien. et Thuan. 1: Torebio Asthoracensi; Isidorus Merc.: Tornulo Austorigensi; Montanus episcopus  Toletanus in epistola ad fratres territorii Palentini ad calcem concilii Toletani II: Theoribius. Aliis denique uel Turibius Asturiensis, ut Surio; uel Turribius Asturicensis, ut uulgo legitur, et nos retinuimus: eadem est uox ac illa que hodiernis Hispanis Torrez, nobis Gallis de la Tour.

Hunc Turribium constat fuisse episcopum Asturice, uulgo Astorga in Gallicie prouincia, olim sub Bracarensi metropoli, nunc sub Compostellano archiepiscopo pietate, doctrina et zelo religionis insignem fuisse clamant tum ecclesiastice tabule, in quibus inter uindicatos celites connumeratus habetur 16  die Aprilis, tum etiam epistole, quas et ad Leonem nostrum dedit, et ad episcopos Hispanos Idacium et Ceponium: quas ultimas habent Ambrosius Moralez, Historie Hispan. lib. II cap. 26; Biuarus, in Commentariis ad Pseudo-Chronicon Dextri; et cardinalis Baronius, ad an. 447. Has etiam Leonis ad ipsum epistole subdidimus: quoniam et illi cognate sunt, et in editione Conciliorum Hispanie a Garsia Loaysa, et in ultima omnium Conciliorum collectione pretermisse sunt, quasi lucem publicam nondum aspexissent.

Locus est in concilio Bracarensi I, cuius occasione questionem mouent Baronius eiusque pedissequus Binius, questionem uix serio excutiendam. uerba hec sunt Lucretii episcopi in illa synodo proloquentis: Credo autem uestre beatitudinis fraternitatem nosse, quia eo tempore quo in his regionibus nefandissime Priscilliane secte uenena serpebant, beatissimus papa urbis Rome, Leo, qui quadragesimus fere apostoli Petri successor exstitit, per Turribium notarium  sedis sue ad synodum Gallicie contra impiam Priscilliane heresis sectam scripta sua direxit. Cuius etiam precepto Tarraconenses et Carthaginenses episcopi, Lusitanie quoque et Betice, facto inter se concilio, Regulam fidei contra Priscillianam heresim cum aliquibus capitulis conscribentes, ad Balconium tunc huius Bracarensis Ecclesie presulem direxerunt. uult ergo eminentissimus cardinalis 1363 unicum esse Turribium, qui et Asturicensis episcopus fuerit, et eodem tempore Notarius Romane sedis, suggillatque tamquam a ueritate abhorrentem Ambrosii Moralez sententiam, qui duos Turribios distinxit, alterum ad quem Leo scribit, eumque Asturice episcopum; alterum per quem scripsit ad Hispanie episcopos, qui Roma missus est a Leone in Hispanias, ut eius litteras deferret. Duplex argumentum profert Annalium conditor pro sua sententia, tenue utrumque et exile admodum. Si litteras, inquit, tum ad Turribium episcopum, tum ad synodum celebrandam notario suo,  Turribio item dicto, dedisset, utique in litteris ad episcopum scriptis eius mentionem fecisset. Hoc enim solemne erat, etc. Esto solemne fuerit ut in quibusque litteris eius mentio fieret per quem deferebantur . Hoc etiam ipse prestitum fuisse fatetur. Sed ut idem nuntius ad synodum totius prouincie missus in epistola ad Turribium scripta nominaretur, nulla necessitas fuit. Ad istum enim rescripsit per eumdem diaconum, a quo eius litteras acceperat, et eiusdem in suo rescripto mentionem habet: ad synodum uero seu prouinciam illam episcoporum Hispanorum, a quibus nullas habuerat litteras nullumque nuntium, per Turribium e latere suo directum litteras misit. Hoc enim est, quod solemnissimum esse assero, ut cum Romani pontifices ad synodum uel ad episcopos aliquos pro alicuius momenti negotio scribebant, per aliquem e suis ad hoc imprimis destinatum id facerent, non uero per alienum clericum: quod si commisisset Leo, hoc ex aliquo contemptu  descendisse proculdubio suspicati essent Hispani antistites. Deinde ut adhuc rationem Baronii in ipsum retorqueamus, huius nomen litteris inscribi solebat, qui litteras ipsas deferendas accipiebat, et reuera deferebat, siue diaconus ille esset, siue notarius; non uero nomen eius cui perlator ipse commendabatur. At nec Turribius Asturicensis has Leonis ad Hispanos episcopos litteras Roma detulisse dici potest, nec easdem ipse a diacono suo accepisse deferendas; quis enim hanc episcopo prouinciam demandari uelit? Unde ex eo quod omnia, que in hoc negotio tractanda erant, Turribii episcopi cure ac sollicitudini  commissa sunt a sancto Leone, cum argumentum secundum deducit Baronius, ut probet litteras per eumdem latas esse ad episcopos Hispanos, uidetur oblitus esse quidnam sit discriminis inter episcopum rebus Ecclesie sacerdotali sollicitudine incumbentem, et diaconum, uel notarium episcopi mandata ex prescripto exsequentem, et huc illucque litteras baiuli instar deferentem. Mitto quod notarii uox numquam in ecclesiasticis 1364 monumentis in eo significatu usurpatur quem ei affingit auctor ille, ut scilicet eum notarium dicas, qui quod agitur in prouinciis ad Romanam sedem referre ac notum facere satagit.

Preterea cum  tres epistolas Leonis omnino distinctas agnoscere cogamur, partim ex ipso Leone, partim ex Lucretii Bracarensis interlocutione, non item cogimur eodem tempore missas existimare. Ita enim sese res, ut ego quidem reor, habuit. Monitus a sancto Turribio Asturicensi Leo noster de progressu Priscilliane hereseos que per Hispanias grassabatur, statim quibus remediis tam nefande  pesti occurreretur cogitare cepit. Nec aliud promptius occurrit, quam ut generalis Hispanorum episcoporum cetus congregaretur, qui de statu rerum inquirerent decernerentque. Quamobrem litteras ad Turribium Asturicensem eiusdem diacono Peruinco, ut habet Idatii Chonicon, tradidit perferendas, in quibus eum de congreganda generali synodo monet: Habeatur ergo, inquit, inter uos episcopale concilium, et ad eum locum qui omnibus opportunus sit, uicinarum prouinciarum conueniant sacerdotes. uerum cum ad eiusmodi conuocationem faciendam nulla inesset Turribio auctoritas, quippe qui metropolitanus non erat; sed potius inter Gallicie comprouinciales episcopos ultimus, necesse fuit ut de toto hoc negotio Hispani monerentur episcopi. Itaque ad Tarraconenses, Carthaginenses, Lusitanos, atque Gallicios scripsit sanctus Leo, eosque ad concilium synodi generalis rite celebrandum hortatus est. De quibus litteris ipsum Turribium monuit, ut eius cura omnibus episcopis  redderentur, totumque negotium ad optatum finem perduceretur. Sed cum per illam tempestatem sub diuersa ditione iacerent Hispanice ille prouincie, Galliciam occupante Rechila Sueuorum rege, ceteris sub Gothorum imperio degentibus, non potuit Leonis desiderio satisfieri: quoniam Gallicie episcopi cum episcopis aliarum prouinciarum conuenire permissi non sunt. Et id quidem iam tum augurabatur sanctus Leo, cum ad Turribium scribebat. Si autem, inquit, aliquid  obstiterit quominus possit celebrari generale concilium, Gallicie saltem in unum conueniant sacerdotes, quibus congregandis fratres nostri Idatius et Ceponius imminebunt, coniuncta cum eis instantia tua. Dubium autem non est quin plures menses post receptam Leonis epistolam a Turribio  intercesserint, antequam ad singulos Hispaniarum episcopos littere Leonis transmitterentur, ut de hoc negotio deliberarent, inter se illarum Ecclesiarum primates, ut principum uoluntatem explorarent, licentiamque ad concilii plenarii congregationem 1365 conarentur obtinere; quod cum frustra demum tentari a se perspexerunt, renitentibus principibus, tum de Gallicie synodo habenda initum est ab illius prouincie episcopis consilium. Hoc resciuit sanctus Leo, uel scribente iterum Turribio, uel redeunte nuntio, quem ad quatuor illarum prouinciarum antistites cum litteris delegarat, esseque e re Ecclesie existimauit, ut ad synodum que parabatur, uel iam etiam coacta erat, scriberet; et hec sunt scripta, que per Turribium notarium Romane sedis ad synodum Gallicie contra impiam Priscilliane heresis sectam directa esse a Leone commemorauit Lucretius in Bracarensi concilio.

Porro dum pararetur concilium Gallicie, uel eo iam soluto, aliarum quoque prouinciarum episcopi  conuentum inter se fecerunt, eodem Lucretio teste, secuti hac in re consilium Leonis; in quo regulam fidei cum aliquibus capitulis describentes ad Balconium tunc Bracarensis Ecclesie presulem direxerunt. Eam, inquam, regulam fidei, que male concilio Toletano I ad an. Christi 400 attexitur, cum reuera sit huius Hispanici quatuor prouinciarum concilii, ut uel ex titulo regule subiunctorumque capitulorum arguitur, qui eadem habet que Lucretius in sua interlocutione; sed imprimis ex Bracar. I concilio, quod utrumque Hispanice illi synodo Leonis tempore et precepto congregate asserit. De hac fidei regula plura in dissertatione 14.

Ex dictis patet non simul missam esse epistolam hanc ad Turribium nostrum, et alteram, quam ad synodum Gallicie scriptam testatur Lucretius: hec enim nondum erat congregata, nec tam cito coactam fuisse uideor mihi in hoc ratiocinio certo euincere.

 1366 Eodem fere tempore habitas esse duas illas synodos, unam Gallicie, alteram quatuor prouinciarum, et Baronius fatetur, et Lucretii interlocutio manifeste declarat. Cum autem postrema hec coacta est, tunc Balconius Bracarensis erat episcopus: non uidetur autem idem huius ciuitatis Ecclesiam rexisse cum scribebat sanctus Leo ad Turribium aliosque Hispanos episcopos; sed probabile est admodum uel Idatium, uel Ceponium in hac sede fuisse collocatum. 1o enim hoc uidetur probari ex epistola quam Turribius scripsit ad utrumque illum episcopum, cum primum Priscilliane secte impium dogma grassari animaduertit: cur enim ad illos episcopos, ceteris pretermissis, querelas suas direxisset, nisi quia  metropolitica auctoritate supra ceteros  eminebant, atque ideo eosdem huius nefande heresis compescende cura ac sollicitudo spectabat? 2o Eosdem metropolitanos fuisse prouincie Gallicie satis indicat sanctus Leo, cum penes eos curam congregandorum episcoporum intra illam prouinciam residere asserit: Quibus congregandis fratres nostri Idatius et Ceponius imminebunt. 3o Eumdem Idatium legimus gesta episcopalia habuisse in urbe Asturicensi, cum huius ciuitatis episcopo aduersus latentes Manicheos, quos suo iudicio damnarunt, dirigentes eiusmodi gesta ad Antoninum Emeritensem episcopum: hoc enim testatur Idatius ipse in suo Chronico ad olymp. 306. Tale porro iudicium habere in aliena Ecclesia nequaquam potuit, nisi iure metropolitico potitus esset in Gallicie prouincia.

Si porro coniecturis licet in re obscurissima indulgere, facile crediderim ius metropolicum iam per illa tempora fuisse penes 1367 duos episcopos in prouincia Gallicie; cuius assertionis iste sunt rationes.

 1. Cum Turribius de Priscillianistarum rediuiuis erroribus eos monere uellet, quorum officium et potestas erat errores huiusmodi in prouincia Gallicie exstinguere, non unicum, sed duos episcopos Idatium et Ceponium coniunctim adiit, uelut dignitate et auctoritate pares, ut testis est epistola ad eos scripta.

2. Eosdem cogende Gallicie synodo presidere debere significat sanctus Leo; quod ius proculdubio metropoliticam arguit dignitatem: nisi enim uterque ea prefulsisset, fuissetque liberum sancto Leoni presidem huius concilii ex arbitrio constituere, non alium quam Turribium hoc munere ornasset, cuius sollicitudinem industriamque perspectam habebat.

3. Hoc etiam persuadet prouincie huius immensa amplitudo: que Lucensem synodum anni 569 cegit, ut ex precepto principis in duas eam prouincias ecclesiasticas scinderet, attributis Ecclesie Lucensi metropoliticis iuribus; que non tam noua institutio  mihi uidetur, quam pristine instauratio: que tumultuum bellicorum occasione, antiquitate posthabita, immutata erat, ut in unum episcopum omnia metropolitica iura tunc confluxerint.

4. Confirmatur ex eorum sententia qui in hac causa Lucense ponunt concilium in Celenis municipio Lucensis diecesis eodem tempore collectum; hoc enim si uerum est, ius metropoliticum Lucensi episcopo inesse pene necesse fuit, qui dum Bracarensis in eadem prouincia metropolitanus synodum habet Bracari, alteram in eadem prouincia propria auctoritate cegerit. uide que in prefatione Toletani I concilii an. 400 referuntur de hoc Celenensi seu Lucensi concilio, que male illic inserta, ad Leonis tempora reiicienda esse uidentur: tametsi ad propositum nostrum nichil intersit an huius an superiori etate Lucensis illa synodus coacta fuerit.

5. In prefatione concilii Bracarensis I, quod prius fuit illo Lucensi, in quo primum diuisa dicitur prouincia Gallicie in duos metropolitanos, aliquod mihi  uideor uestigium deprehendere diuisionis iam antea facte: Bracarensis quippe Ecclesia dicitur Bracarensis prouincie metropolitana, cum dicere debuisset prouincie Gallicie, si unica fuisset ecclesiastica prouincia. Deinde huic concilio octo tantummodo episcopi adfuerunt, cum quindecim ad minus essent Galliciane prouincie episcopi: ut suspicari liceat eos tantum conuenisse qui Bracarensi suberant, non eos qui Lucensi. Quod uero primum in Lucensi synodo facta diuisio legitur, facile ita interpretor, ut tum primum synodali statuto ac regio precepto denuo  instauratum sit, quod iam ab antiquo in usu fuerat, et per aliquod forsan tempus interruptum, ambitione Bracarensium metropolitanorum. Demum in illo concilio contentioni que inter utrumque metropolitanum 1368 fuerat, finis est impositus decreto peremptorio, quod Lucensi metropoliticam dignitatem asseruit.

6. Idatius in Chronico, olympiade 303 circa annum 430, hec narrat accidisse: In conuentu, inquit, Lucensi contra uoluntatem Agrestii Lucensis episcopi Pastor et Syagrius episcopi ordinantur. uides in his uerbis plura metropolitice dignitatis argumenta pro Lucensi episcopo. Cur enim apud Lucum conueniunt episcopi, nisi quia metropolis erat? Cur in illa urbe ordinationes episcoporum facte, nisi quia metropolitani sedes erat? solemne enim antiquitus fuit ut episcopus uel in propria cui preficiebatur Ecclesia, uel in metropolitana ciuitate ordinaretur. Cur denique ordinatos illos episcopos fuisse notat contra uoluntatem Lucensis episcopi, nisi quia hic erat manifestus  canonum contemptus, qui toties uetant ne episcopus citra metropolitani episcopi uoluntatem et conscientiam consecretur?

Que superius dixi iam paucis colligo. Ac 1o duos fuisse in Gallicie prouincia metropolitanos; 2o unum eorum Bracarensem episcopum fuisse, extra omne dubium esse; 3o alterutrum e nominatis episcopis, Ceponium dico et Idatium, Bracarensem metropolitanum fuisse; 4o uideri Ceponium hoc anno 447 Bracarensem Ecclesiam rexisse potius quam Idatium. Oportet enim eum, qui tunc Bracarensibus preerat, decessisse ante synodum Gallicie, cum huius tempore Balconius Bracarensem Ecclesiam regeret; at Idatius tunc adhuc in uiuis erat, si fides libello de duodecim Scriptoribus ecclesiasticis, qui Isidoro et Ildephonso subiici solet: Decessit enim, inquit ille, sub Leone principe ultima iam pene senectute, sicut etiam prefationis sue demonstrat initio. Quod etiam patet ex ipso Chronico, quod ultra Leonis pape tempora  ab eo extenditur. 5o Igitur Lucensis metropolitanus fuisse uidetur Idatius, quamuis Sigebertus eum Lemice episcopum faciat. Sed uidetur confundere duos Idatios, quorum unus tempore Leonis, et Chronici auctor fuit; alter Priscilliani olim accusator, qui reuera Lemice episcopus fuit. Errandi preterea Sigeberto occasio fuit, quod recentior Idatius in prefatione sui Chronici natum se in Lemica ciuitate affirmat: qui si eiusdem ciuitatis episcopus fuisset, hoc non omisisset eo loco commemorare, ubi et Lemice et sue in ea natiuitatis mentionem faciebat. Melius dixeris uideri eum metropolitanam suam dignitatem indicare, cum ibidem se summi presulem officii creatum dicit: summum est enim inter episcopos prouincie metropolitani officium, et in fine eiusdem prefationis, ita gemebundus deformem luget ecclesiastici ordinis statum in prouincia Gallicie, ac si ad eum precipue pertinuisset, uelut prouincie caput; creationibus indiscretis, quas notat, et uniuerse propemodum in diuina disciplina religionis occasui ex officio  occurrere ac subuenire.

Denique uix locum dubitandi relinquit 1369 Idatius, cum olympiade 310 Galliciane prouincie populationem describit, Sueuosque apud Lucum direptos narrat. Statim enim hec subiicit: Capto Idatio episcopo septimo kalendas Augusti in Aque flauiensi Ecclesia, eumdem conuentum grandi euertit excidio. Manifestum est non de alio eum quam de seipso sermonem habere, nec de alio conuentu, quam de Lucensi, de cuius uastatione narrationem inierat; nec aliam eius episcopalem sedem quam Lucum indicari; Aquaflauiensis  enim Ecclesia, quam commemorat, episcopalis sedes non erat, sed particularis aliqua Lucensis parochie ecclesia.

Iam quod idem Idatius frequenter appellat conuentum Bracarensem et conuentum Lucensem, suspicor partitionem prouincie Galliciane his uerbis indicare. Prouinciam scilicet amplissimam in duas partes diuisas puto, quas placuit conuentus nomine discernere, et utrique suam metropolim, uni Bracaram, alteri Lucum attribuere, cum iuribus metropoliticis tam in ciuilibus, quam in ecclesiasticis. Eodem fere loquendi modo in antiquis presertimque Africanis monumentis unaqueque prouincia concilium appellatur, quod idem est atque conuentus.

2. Epistole sermo, et commonitorii series, et libelli tui textus. Tria manifeste distinguit:  Epistolam, commonitorium et libellum. Epistolam familiarem appellat ipse cap. 17. Commonitorium, quod nos uulgo memoriale dicimus, scriptum illud est sexdecim capitulis comprehensum, quod damnatas olim Priscillianistarum  opiniones continebat, cuique totidem capitibus respondet hac epistola S. Leo. Libellus denique sexdecim pariter capitulis constans aliud a priori scripti genus est, quo Turribius hereticorum istorum blasphemias confutauit, ut ipse testis est in fine sue ad Idatium et Ceponium epistole. Libros uocat additio ad Isidori libr. de uiris Illustribus superius laudata, quibus eadem Priscillianorum heresis detestata, conuicta, atque decenter abdicata fuisse ibidem dicitur. De eodem libello intelligenda uidentur, que habet Montanus episcopus Toletanus in epistola ad Palentinos, concilio Toletano II annexa: Hunc, inquit, Priscillianum talem fuisse plenius discet, qui beatissimi ac religiosissimi uiri Theoribii episcopi ad sanctum papam urbis Rome Leonem libros editos legit. In quibus hanc sordidam heresim explanauit, aperuit, et occultam tenebris suis perfidieque nube uelatam in propatulo misit. Ex ipsis etenim LIBRIS qualiter cauere, quid respondere contra sacrilegos possit,  pius lector inueniet.

1370 3. Priscillianistarum fetidissimam apud uos recaluisse sentinam. Hec ex Augustino, lib. de Heresib. ad Quoduultdeum, heresi 79, mutuatus esse uidetur S. Leo. Huius turpissime secte cunabula et progressus qui scire uolet, adeat Sulpitium Seuerum lib. II Histor. in fine. uideat etiam Hieronymum in Daniel. XL, et ad Ctesiphontem contra Pelagianos; Idatii Chron. olymp. 291, concilia Toletan. I et Bracar. I. De hac heresi nichil apud Epiphanium, qui forte eam a Gnosticorum. Manicheorum aliorumque sectis, quibuscum pleraque habebant Priscillianiste communia, non distinxit. Est et apud Augustinum tom. uI consultatio Orosii Hispani ad ipsum, et Augustini ad Orosium responsio, seu liber aduersus Priscillianistas et Origenistas. Superiorem lectionem fetidissimam sentinam exhibent omnes excusi codices et aliquot mss. Plerique tamen sententiam: Corbeiens. duo, Cantabrig., Thuan. 1. Ita et Grimanic., sed alio atramento correctum, etsi eadem, ut puto,  manu: prius enim sentinam legebatur. Pro fedissimam quoque manu et atramento iisdem repositum fetidissimam, quod et Corbeien. 1 habet et Thuan. 1.

4. Ut auctorem eius cum plerisque discipulis legum publicarum ense prosternerent mundi principes. Quid loquar de Priscilliano , qui et seculi gladio et totius orbis auctoritate damnatus est? Idem habes apud Sulpitium Seuerum. Sed neque hic, neque ille, nec quisquam alius sanctorum Patrum, qui illo Priscilliani euo uixerunt, cruenta huiusmodi  consilia ita approbarunt. Sanctus enim Martinus omni studio egit apud Maximum, ut sanguine infelicium abstineret, non desinens increpare Idatium, ut ab accusatione desisteret; nouum et inauditum nefas asserens ut causam Ecclesie iudex seculi iudicaret: satis superque sufficere, ut episcopali sententia heretici iudicati Ecclesiis pellerentur. Seuerus ipse, qui hec refert lib. II Hist., Priscillianistas parum sanis consiliis, pertinacibus studiis, pessimo exemplo necatos aut exsiliis mulctatos esse testatur; Ithaciumque eam ob rem et cepiscoporum communione, et episcopatu fuisse priuatum, non est qui nesciat. Que causa fuit ut Hieronymus in Catalogo scriptorum ecclesiasticorum Priscilliani necem factioni Hylatii  et Ithacii tribuat. Quo tamen loco, ut uerum fatear, ualde suspicor  deprauatum esse et interpolatum hunc Hieronymi librum; illudque omne quod 1371 de Priscilliano habet, ab aliquo eius assecla olim esse insertum. uix enim conciliare possis que alibi habet seu ad  Ctesiphontem contra Pelagium scribens, seu Danielem commentans, cum his que in isto Catalogo leguntur de Priscilliano. Hic enim Abile eum episcopum uocat; cum a paucis discipulis suis episcopus ibidem constitutus, numquam pro episcopo habitus sit a catholicis, numquam episcopus nominatus, numquam ut talis accusatus uel damnatus reperiatur. Nullam preterea ei notam affingit, nec hereticum appellat: e contra uero eius accusatores episcopos, ne episcopos quidem nominat, sed potius ut homines factiosos infamat. Denique insignem heresiarcham, seu potius omnium heresum antiquarum instauratorem satis habet, si sparsis rumoribus hereseos a nonnullis accusatum esse indicet, a pluribus eumdem simul defensum ita asserens, ut in quam partem sese inclinet lector anceps remanere cogatur. Hic, inquit, usque hodie a nonnullis Gnostice, id est Basilidis et Marcionis, de quibus Ireneus scripsit, hereseos accusatur, defendentibus aliis non ita eum  sensisse ut arguitur. Ita anno Theodosii 14, id est, Christi 392, scribit Hieronymus, uir nichil eorum que in Ecclesia gerebantur ignarus, post Cesaraugustanam synodum, post Burdigalensem, post damnatum totius orbis, ut ipse ait, auctoritate Priscillianum, post Damasi, cui ipse aderat, repulsam, talem ut ne in conspectu quidem pontificis admissi sint Priscillianus et socii se illi purgare cupientes. Quin et libro laudato ad Ctesiphontem, Priscillianum uocat partem Manichei, asserit eum habere partem Gnostice hereseos de Basilidis impietate uenientem, et ibidem ac alibi aduersus eius turpitudinem stylum acriter exerit.

5. Sexdecim capitulis. Ita mss. codic. Barb. 1, Thuan. quatuor, Corb. duo, Trecopith., Cantabrig., Herouallianus Isidori Merc., editiones Crabbi, Canisii, Sichardi, Nicolini, Surii, etc., et recte quidem; reuera enim sexdecim tantum capitula commonitorium et libellus Turribii complectebatur, ut ex his capituli 16 uerbis patet: Decursis itaque omnibus que  libelli series comprehendit, et a quibus commonitorii forma non discrepat, etc. uulgo tamen in excusis legitur: Decem et septem capitulis, quibus Griman. ms. suffragatur.

Notatu porro dignum est, ex sexdecim horum Leonis capitum seu responsionum non modo sententiis, sed et ipsis uerbis, conflata fere esse illa capitula que a concilio Bracarensi I condita sunt ad clariorem catholice ueritatis expositionem. Relectis enim approbatisque tam regula fidei, quam subiectis capitulis que edita olim fuerant a concilio Tarraconensis,  Carthaginensis, Lusitane, et Betice prouinciarum ex suggestione Leonis coacto, uisum est illis Bracarensis synodi Patribus aliqua etiam proponere capitula, que ut magis simplicia 1372 euidentiaque a minus eruditis intelligi facile possent. Quod aptius a se prestari non posse existimarunt, quam si Leonis responsa directa olim ad Turribium ob oculos sibi ponerent et, in compendium missa, sub anathematis pena suscipienda populis preciperent. Quod feliciter quidem impletum est, ut legenti liquido apparebit. Nullum enim fere uerbum est quod a Leone non sint mutuati, nulla Leonis capitula que suis non comprehenderint. Priores enim quinque concilii articuli quinque prioribus Leonis capitibus ex ordine respondent; alii cum aliis, etsi nec ordine seruato eodem, nec numero, omnino conueniunt. Unicum est Leonis capitulum, quod illi intactum reliquerunt; nonum uidelicet, quo refellitur Priscillianistarum sententia dicentium: Filios promissionis ex mulieribus quidem natos, sed ex Spiritu sancto esse conceptos.  Quam ideo pretermiserunt, uel quia talia non sentire Priscillianistas suo tempore animaduerterunt, uel quia ambigua illa propositio catholico sensu defendi poterat, si de solo regenerationis sacramento intelligeretur, quo forte defendebatur ab illis hereticis; nec enim omnia hereticorum dicta heretica sunt.

6. Sed omnis mali ipse sit principium atque substantia. Ita omnes codices, exceptis Thuaneo uno, qui habet: Omnibus malis ipse sit, etc., et Griman. ac  Barb. 1, in quibus sic legitur: Sed omnibus ipse sit principium atque substantia, etc.; quam lectionem confirmare uidetur S. Augustinus, qui libro de Heresibus ad Quoduultdeum, cap. 70, inter Priscillianistarum dogmata hoc recenset, quod a maligno principe istum mundum factum fuisse asserunt, et opificium omnis carnis, non Deo bono et uero, sed malignis angelis tribuunt: quod et de totius mundi creatione eosdem sensisse cap. 14 huius epist. testatur Leo. Iudicet lector et eligat.

7. Sine corpore. Ita e Thuaneis codic. unicus cum Trecopitheano, quem ex illo transcriptum dixeris, ita in omnibus ei concinit; ita etiam Herouallianus Isidori Merc. cod. ms. Ceteri tam exarati manu, quam excusi etiam Isidoriane Merlini collectionis, habent: In corpore. Sed huic lectioni priorem quam reposuimus anteponendam esse nemo est qui non intelligat, tam ex sermonis contextu, quo animas corporibus postmodum inclusas fuisse a demonibus asserit, quam ex Augustini uerbis de heresibus cap. 70, que  auctori nostro ob oculos fuisse et sensus et uerborum similitudo arguunt. Hi, inquit, animas dicunt eiusdem nature atque substantie cuius est Deus, ad agonem quemdam spontaneum in terris exercendum per septem celos et per quosdam gradatim descendere principatus, et in malignum principem incurrere, a quo istum mundum factum uolunt, atque ab hoc principe per diuersa carnis corpora seminari.

1373 8. Dictinii tractatus.  Dictinium fuisse  aiunt Asturicensem episcopum, in cuius decedentis locum Turribius ipse, cuius epistolam in manibus  habemus, fuerit subrogatus. Hunc patrem habuisse Symphosium seu Symposium episcopum, indicat  Dictinii 1374 ipsius professio fidei in Toletano I emissa in hunc modum: Sequor sententiam Domini mei  et patris mei et genitoris et doctoris mei Symphosii. Ab eodem porro Priscilliane heresis uenenum hausit, a  quo et uitam. De qua heresi infamatus uterque fuit 1375 in Cesaraugustana synodo anni 381 ad uersus Priscillianum congregata: cuius iudicium declinasse dicitur Symphosius in sententia Toletane I synodo se subducens. Unde postmodum cum pacem sibi reddi cum aliis postularet, uix obtinuit ut audiretur, nisi 1376 intercessisset litteris suis S. Ambrosius, tam pro Symphosio episcopo, et Dictinio presbytero, quam pro ceteris de eodem errore accusatis; qui Mediolanum se contulisse uidentur, ut apud S. Ambrosium de reconciliatione sua agerent, cum eo presente et 1377 audiente sibi ipsi certas pacis conditiones imposuisse dicantur; inter quas hec una erat, ut Dictinius bone pacis locum teneret presbyterii, non acciperet honoris augmentum; altera uero, ut quod perperam egerant, ipsi damnarent. Neutrum prestiterunt. Nam et 1378 in sua sententia diu perseuerauerunt, et Dictimum Symphosius episcopum consecrauit. De quibus ut rationem redderent, euocati ab Hispaniarum episcopis ad concilium Toletanum,  eidem se presentes sistere renuerunt, eiusque subterfugerunt iudicium, 1379 donec ad saniorem mentem reuersi, alteri huic Toletano anni 400 se representarunt, in quo et prauos omnes sensus abiecere, et ultro damnauere Priscillianum cum scriptis eius. Cuius concilii indulgentia in sede uterque sua consistere permissus est; suspensa tamen communione, prius eis non impertienda, quam in Romani et Mediolanensis pontificum communionem recepti esse per illorum litteras probarentur; inde exspectantes communionem, unde prius spem future pacis acceperant. Interim tamen ab episcoporum, presbyterorum et diaconorum ordinandorum facultate remouentur.

Ex dictis patet plures fuisse Toletanas synodos quam huc usque creditum sit: unicam illam anni 400 statuerat cardinalis Baronius 1380 alios secutus. Alteram in posterioribus Annalium editionibus agnouit et probat ad an. Christi 405, num. 43. Tertiam  modo asserimus utraque illa etate superiorem, que uidelicet inter Cesaraugustanam anni 381 et Toletanam anni 400 collocanda ueniat. Arguuntur enim in hac ultima heretici, quod prius indictum in Toletana urbe concilium declinarunt, ad quod, inquiunt Patres, illos euocaueramus, et audissemus cur non implessent conditiones quas sibi ipsi sancto Ambrosio presente et audiente posuissent. Nec est quod indictum tantummodo concilium causetur quis non coactum; cum illud declinasse dici non potuerint quod congregatum non fuisset. Sed et quartam addere possumus, que Leonis nostri tempore 1381 celebrata sit ex Tarraconensibus, Carthaginensibus, Lusitanis atque Gallicianis episcopis, quam ipse cogendam esse monet in fine huius epistole, quam reuera coactam testatur concilium primum Bracarense, quod et regulam fidei ab eodem illo conditam narrat; cuius denique locum indigitat eiusdem regule fidei illi synodo male assute titulus. De Dictinii scriptis seu tractatibus, quorum lectionem prohibet hoc capite S. Leo, habes  Bracarensis concilii I capitulum 17, quod eosdem sub anathematis pena a quoquam legi uetat.

Quod de Dictinio retulimus ex concilii Toletani I  sententia, nimirum suam illi sedem seruatam fuisse post eiuratam Priscilliani sectam, uix conciliari posse mihi uidetur cum his que refert Idatius hoc in negotio testis fide dignissimus: Dictinius Asturicensis episcopus, inquit ille, cui ob Priscilliani heresim, quam profitebatur, eiecto, cum aliis eiusdem secte episcopis, successit Turribius. Lapsum memorie, seu allucinationem, quam hoc loco passus sum in prima editione, fateri ac publicare non erubescam. Istam de Dictinio narrationem, quam sub Idatii nomine bona fide laudaui ac retuli, apud Idatium non inuenio, nec cuius sit illa prorsus dicere ullatenus possum. Hoc testari et sancte possum affirmare, illam a me confictam non fuisse, sed ex aliquo libro descriptam, cuius alta me nunc tenet obliuio. Historicum istud fragmentum, parente modo orbatum, ex hoc loco abradere animus fuerat cum iis omnibus que illi substructa sunt; uerum hoc consilium postea abieci, spem hanc concipiens, id quod ad meam nunc memoriam non recurrit alicuius eruditi oculis inter legendum posse  aliquando occurrere, et ad typographum deferri huic loco inserendum. Si enim sede sua eiectus est Dictinius, et eius loco successit statim Turribius, non uideo qua ratione Asturicensem ille cathedram recipere potuerit in concilio Toletano anni 400, cum canonicis legibus uetitum esset ne duo simul episcopi unam Ecclesiam administrarent. His adde quod si ante annum 400 Turribius Asturicensium erat episcopus, ut esse debuit, si uera sunt simul et Acta Toletani concilii et Idatii narratio, annum fere octogesimum attigerat, cum scripsit ad sanctum Leonem hanc epistolam, et alteram ad Idatium et Ceponium. Eodem enim tempore scriptas esse clamat utriusque huius mentio, quam habet Leo noster in sua, et eedem querele, quas ad Hispanos episcopos et ad Romanum contra eamdem heresim reuiuiscentem detulit Turribius. Illas autem scripsit cum iam nouissime ad suam ecclesiam rediisset post diuturnam molestamque peregrinationem, quam per Hispanias lustrandarum  Ecclesiarum gratia obierat, cuius duris molestiis, ut loquitur, lacrymabilibusque necessitatum curis, tam prouecta etas omnino inepta erat: ut uerisimile non sit eam a Turribio umquam suscipiendam fuisse, si ad 1382 eam senectutem tunc temporis peruenisset, quam eum assecutum fuisse necessario euincitur, si ante illam Dictinii resipiscentiam episcopatum gessit.

His ex angustiis ut euadere possimus uix ulla patet uia. Certe non potest mihi non esse suspecta illa de Dictinii restitutione narratio: 1o quia cum in illius propter heresim deiecti locum subrogatum esse Turribium asserat Idatius, nec de huius cessione uel illius restitutione quidquam habeat, non est quod tante fidei auctori preponderare queat, qui eadem etate inter illius prouincie episcopos emicuit et Turribii familiaris fuit, quicum, ut ipse narrat, latentes in Asturicensi urbe Manicheos gestis episcopalibus detexit, ad iudicium traxit, damnatosque per Hispanias publicauit: ubi Manicheorum nomine Priscillianistas  uidetur intelligere, quod et faciunt sancti Leo et Hieronymus. 2o Etsi aliis episcopis post lapsum penitentibus quacumque de causa indultum uoluerunt  Toletane synodi Patres, erant grauissima momenta propter que ab illis secerni deberet Dictinius, et ab indulgentie gratia arceri. Non solum enim hereticorum dogmati adheserat, sed et scriptis hoc libris propugnauerat, multosque hac ratione induuerat in errorem: que quidem scripta tantam creauere perniciem, ut illorum uirus etiam post ipsius auctoris eiurationem necaret plurimos, ut ex Turribii ad Leonem querelis, Leonisque ad Turribium rescripto manifestum est; sed et ex concilii Bracarensis I cap. 17, post centum fere annos condito, quo Dictinii scripta denuo proscripta sunt, adeo pestis illa longe lateque serpebat. 3o Hoc aduersus Dictinii restitutionem pugnat, quod post heresim susceptam ordinatus fuerat; quod a parente et ipso in heresim prolapso; quod is tumultuante populo fuerat postulatus, et per uim ad sedem episcopalem euectus; quod contra S. Ambrosii decretum, quo presbyterali honore contentum eum esse debere sanciuerat. Hec enim omnia Actorum Toletanorum citata excerpta continent:  quorum fidem qui in dubium uocare metuerit, his se difficultatum nexibus inuoluat necesse est; qui uero spuria censuerit uel adulterata, is et omnibus se istis expediet, et id quod ueritati simillimum est amplectetur. Fateor enim illorum excerptorum fidem uideri mihi plurimum uacillare: ex unico enim codice ms. non ita pridem publico innotuerunt opera Ambrosii Moralez, nec usquam illorum apparet uestigium in aliis mss. codicibus, iisque presertim, quorum ope duplex canonum Toletanorum iam olim prodiit editio.

Preterea confictas esse illas professiones ab aliquo Priscillianarum partium studioso, non sine ratione suspicor. Primum enim sancte memorie episcopos appellat Symposium et Dictinium, quod etsi alias tolerabile esset, in ea tamen professione, qua heresim abdicant, absurdum uidetur. Deinde errores Priscilliani et asseclarum eius uix attigit. 1383 de sola Filii innascibilitate loquens, et de duobus principiis, et anime cum Patre consubstantialitate; quas sententias  ita condemnant, ut fucum facere uideantur, sibique suas professiones explicandi reseruare facultatem. Ex tertio enim S. Leonis capitulo patet illos aliquo sensu nascibilem Filium dixisse. Ex quinto non illos contendisse disertis uerbis, unam Dei et hominis esse naturam, quod in se solummodo reprehendit Dictinius in illa professione; sed animam hominis diuine esse substantie, que diuersa esse apparet. Duo denique illos agnouisse principia non legimus, omnem enim carnis et corporum creationem tribuebant diabolo; animas autem fuisse aliquid diuinum et increatum somniasse uidentur. Ita igitur condite sunt ille professiones, ut tote ad fraudem conficte esse appareant. Quam suspicionem augent cetera: cum enim sua scripta damnat Dictinius, id uerbis magnopere obscuris prestat: In priori, inquit, comprehensione mea, et in principiis conuersionis mee quecumque conscripsi omnia me toto corde respuere; postea: Omnia que inueniuntur contra fidem. Quibus non omnia, sed quedam tantum scripta reiicere uidetur, et  cum ea restrictione, si contra fidem esse conuincantur. Similiter et Symposius non omnes Priscilliani libros respuit et damnat, sed eos solummodo ubi innascibilem Filium scripsisse dicitur; ubi et illud dicitur et sola innascibilis mentio, hominis uel scriptoris subdolam mentem. meo quidem iudicio, arguit, sicut et illud quod in posteriori professionis parte legitur: Si quos male condidit libros, cum ipso auctore condemno.

In definitiue sententie excerpto aliqua sunt etiam que illius fidem infirment. Ita enim utriusque illius episcopi culpam minuit, ut uix eos in errorem lapsos fuisse dixeris. Symphosium  deceptum tentumque per plurimos secus aliqua gessisse reperimus, nullis libris apocryphis, aut nouis scientiis, quas Priscillianus composuerat, inuolutum; Dictinium epistolis aliquantis pene lapsum, etc.: que omnia parum conueniunt cum his que de Dictinio sociisque  tam ab Idatio quam ab aliis referuntur, aut certe aliis ea concilianda relinquimus.

Si tamen alteram adhuc tentare licet exeundi uiam, et coniecturis agere permittitur, non duos quidem fingemus Dictinios , sed duos Dictinii lapsus non abs re forsitan erit distinguere. Quo posito, dicendum esset Dictinium a primo lapsu resurgentem ex indulgentia Toletani concilii I sedem suam recepisse. Eumdem autem post aliquantos annos relapsum, merito a sacerdotali dignitate repulsum Turribio locum cessisse. Hanc uiam necesse est eum inire, qui receptam Toletani concilii epocham retinere uoluerit; illius Actorum excerptam partem non reiicere, et utramque cum Idatio 1384 Chronographo conciliare. Nec deest in illo excerpto unde nostram de gemino Dictinii lapsu coniecturam firmare possimus; id enim innuunt hec ipsius uerba professionis: In priori comprehensione mea, in principiis conuersionis mee quecumque  conscripsi. Inde etiam forsitan descendit, quod in excerpto sententie tantum pene lapsus dicitur Dictinius; in excerpto professionis semet ipse erroris accusat, presumptionem suam arguit, corrigi se postulat, precatur sibi non inferorum, sed celi ianuam aperiri, ea que ante scripserat, anathemate percellit, etc. Symposium et Dictinium aliquando, et quidem Innocentii pape temporibus, sedibus suis esse restitutos, uideor mihi ex ipsius Innocentii PP. epistola ad synodum Toletanam elicere, cap. 3, ex quo liquet aliquos moleste tulisse receptionem utriusque illius episcopi; quam uidelicet contra canones esse contendebant. At si soli communioni ecclesiastice, et non etiam suis sedibus restituti essent, probabile non est id episcopo Ioanni, et aliis fortasse, ita molestum futurum, cum nemini umquam ab heresi uel schismate reuertenti negata communionis ecclesiastice gratia fuerit. Ceterum hec exemplaria professionis resipiscentium episcoporum, et definitiue concilii  sententie, uel ab homine imperito excepta, uel etiam ab heretico truncata et interpolata fuisse uidentur, qui forsan ex diuersis conciliis male consutos pannos nobis exhibuerit: quibus tamen aliquid ueri interseruisse, quo magis fraudem faceret, non est admodum creditu difficile. Quidquid tandem sit, coniecturas exponimus, rem integram doctiorum iudicio relinquimus.

9. Tarraconenses, Carthaginenses, Lusitanos, atque Gallicos. Ita Gallicos habetur in codd. mss. Griman., Corbeiens., uictor., Cantabrig., Thuan.; idem habent editiones omnes, exceptis recentioribus duabus collectionibus Conciliorum, et edit. Nicolini, que habent Gallecos, siue Gallicios uel Gallicianos ad marg.: sed in hoc difficultas posita non est, cum tot mss. excusisque codicibus qui ita exhibent, reluctari temeritatis sit. Hoc autem queritur, utrum de Galliarum episcopis hec uox intelligenda sit; an uero de his qui in Hispana Gallicie prouincia constituti erant. Priori sententie fauet, quod Priscillianus eiusque assecle  per Gallicanas Aquitanie prouincias sue perfidie semina sparserant, ut narrat Seuerus Sulpitius lib. II, et prauis predicationibus suis Elusanam maxime plebem peruerterant. Facit etiam quod Gallicani antistites Cesaraugustano concilio contra Priscillianistas congregato circa annum 381 interfuerunt: quod apud Burdigalam alia synodus coacta est aduersus eosdem hereticos, cui dubium non est Hispanos pariter adfuisse. Constat etiam sancti Leonis etate magnum inter Gallicanas Hispanasque Ecclesias commercium fuisse, cuius rei due epistole pontificis nostri testes sunt, una qua per Gallicanos antistites 1385 certiores reddi uult Hispanos de rebus que tunc temporis agebantur in Oriente, et maxime de synodi Chalcedonensis prospero exitu ; altera, quam ad utrarumque prouinciarum episcopos coniunctim scripsit de Paschate. Priori epistole succinit Idatii Chronicon: De Galliis, inquit,  deferuntur Flauiani epistole ad Leonem episcopum misse, cum scriptis Cyrilli Alexandrini ad Nestorium CP. de Eutychete Ebionita heretico, et Leonis episcopi ad eum responsa: que cum aliorum episcoporum et gestis et scriptis per Ecclesias diriguntur. Adde quod cum Hispaniarum Ecclesie in magna tunc ignorantia ac perturbatione uersarentur, plurimis earum episcopis uel errore infectis, uel de Ecclesie doctrina non satis instructis, admodum conueniens erat ut earum synodis ex Gallicanorum antistitum fide ac doctrina robur accederet, in quibus uidelicet Leo nouerat celestem, ut ipse loquitur, ex sancti Spiritus eruditione uigere doctrinam. Alteri tamen sententie libentius accedimus: 1o quia etsi olim Priscilliana peste laborassent Ecclesie Gallicane, tunc tamen temporis ab illa penitus libere erant, ut ex silentio synodorum manifestum est. 2o Deinde numquam memini me legere uocem Gallicos pro Gallicanis uel regionibus, uel hominibus usurpatam saltem a Leone auctoribusque  ecclesiasticis supparibus; semper enim uel Gallie, uel Galliarum, uel Gallicane regiones appellantur. 3o Cum generale concilium congregari uellet S. Leo ex omnibus Hispaniarum prouinciis, quis credat omissam esse Gallicie prouinciam, que amplissima et nobilissima omnium uidetur fuisse; in qua Turribius, Idatius, et Ceponius episcopi erant; que etiam maxime medica synodi manu indigebat, cum in illa potissimum Priscillianus morbus exarsisset; ex cuius denique episcopis presertim concilium congregari cupiebat S. Leo, etsi aliarum prouinciarum episcopi conuenire non possent: quis, inquam, existimet ad Gallicios episcopos non scripsisse S. Leonem? Quorum quidem loco Beticos nominat Lucretius Toletanus in Bracarensi I concilio, cuius uerba supra retulimus; sed quia iam de Gallicie episcopis, qui in synodum prouincie sue seorsim congregati erant, sermonem habuerat, nec alteri quatuor prouinciarum 1386 concilio interesse permissi fuerant a suis principibus. Hec de re minime obscura dicere uisum  est: quoniam nonnullos in eam sententiam propendere uidemus, ut de Gallicanis nostris antistitibus eam uocem interpretentur.



AD EPISTOLAM XuI. Uniuersis episcopis per Siciliam constitutis.

1. Si unde consecrationem honoris accipitis, inde legem totius obseruantie sumeretis. Controuertitur inter uiros eruditos utrum in regionibus urbicariis singule prouincie suos haberent metropolitas a quibus ipse regerentur, consecrarentur episcopi prouinciales, congregarentur synodi, et alia metropolitica munia implerentur. Plurimi affirmant, negant nonnulli. Metropolitanos quidem, si qui fuerint, titulum sine re habuisse, Leonis saltem tempore pro certo habendum puto: omnes enim metropolitice dignitatis prerogatiuas atque officia  ad se traxerant Romani pontifices, annitentibus Augustis, prouincialibus episcopis  conniuentibus, qui magno honori ducebant a prime sedis episcopo omniumque episcoporum apice pontificiam dignitatem sumere; non reluctantibus etiam  metropolitis, qui a pontificibus Urbis sacerdotii honorem adepti, ab iisdem toti pendebant.

Aliquod itaque discrimen deprehendere mihi uideor inter ordinandi morem a Romano pontifice sibi in urbicariis regionibus uindicatum, et eum quem ceteri exarchi seu patriarche usurpabant. Hi enim ita exarchatus sui concilium conuocabant, ut metropolitis quibusque prouincie sue synodum pro iure suo canonibus indulto indicere esset liberum; ita in episcoporum prouincialium ordinationibus decretum suum interponebant, ut metropolitani primum accederet auctoritas, nec nisi eius relatione cleri electionem plebisque consensum rescirent; sic totam exarchiam suam administrabant ut metropolitanis iura sua muniaque illibata seruarentur. Nihil tale in regionibus urbicariis. Primum enim nullam metropolitanis suum prouinciale concilium conuocandi 1387 facultatem fuisse permissam reperimus, nec reuera ulla exstant huiusmodi synodorum acta, saltem, ni falior, ante X uel XII seculum, nec ulla earum mentio apud  auctores ecclesiasticos celebratur. E contra uero iubebantur etiam remotissimarum prouinciarum episcopi Rome ad synodum se sistere singulis annis, ut ex ipsius huius epistole cap. 7 palam fit, quod cum se ex auctoritate canonis Niceni precipere testetur S. Leo , manifestum est illum ad suam sedem eas synodos traxisse que ad singularum prouinciarum metropolim conuocande erant secundum mentem Nicenorum canonum. De solis enim prouincialibus synodis agit can. 5 iam laudatus: Bene placuit, inquit, annis singulis per unamquamque prouinciam bis in anno concilia celebrari, ut communiter omnibus simul episcopis prouincie congregatis discutiantur huiusmodi questiones.

2.  In electionibus et ordinationibus episcoporum nullas partes egisse deprehenduntur metropolitani; sed cuiusque ciuitatis clerum populumque electioni incubuisse, par est credere: de qua cum ad pontificem Romanum retulissent, uel ad electi consecrationem  delegabat pontifex, uel  Romam consecrandus accersebatur, aut sponte sua ueniebat. Id autem inde coniicimus, quod nulle in presenti occurrunt epistole, uel metropolitanorum ad Urbis antistitem, uel huius ad metropolitanos siue electionis episcoporum indices, siue quid aliud circa consecrationis negotium continentes; quod numquam de aliquibus episcopis male ordinatis, numquam de metropolitanis urbicariis conqueruntur pontifices; numquam de iisdem querele ad illos deferuntur a prouincialibus: etsi plurime sint quibus contra episcopos qui clericos contra canones ordinauerant sedis apostolice pulsatur auctoritas; et alie quibus episcopos arguit pontifex Romanus de quibusdam contra canonum dispositionem in clerum ascitis. Demum exsecutionem constitutionum suarum non metropolitarum cure ac sollicitudini commendat, sed ad eam rem aliquos e prouincialibus episcopis pro arbitrio deligit, nunc hos, nunc illos, nulla metropolitarum  facta mentione. Mitto Celestini PP. auctoritatem ab aliis sepe adductam, qui quidem epistola ad Apulie et Calabrie episcopos scripta, eorum sibi ordinationes  uindicat. Mitto etiam libri pontificalis testimonium, qui plures ab episcopis Romanis antistites consecratos commemorat, quam ut ad solam metropolitanam Rome prouinciam pertinuisse credi possint. Sixtus enim tertius Leonis predecessor quinquaginta et duos ordinasse dicitur per octo ad summum pontificatus annos, et Leo ipse centum et octoginta quatuor creauit, qui si e sola metropoli assumpti essent, ter ad minus uacasse cuiuslibet ciuitatis sedes dicenda est per uiginti annorum decursum, quod fidem facile non inuenerit.

1388 3. Quod spectat ad diuersas consultationes, relationes et alia negotia que inter administrandam prouinciam solent plerumque occurrere, nullum superest uestigium ex quo ea per metropolitanos urbicarie regionis prestita fuisse appareat; sed que in aliis diecesibus exarchiisque metropolitanorum interuentu ac relatione ad patriarcham deferri solent, ea per singularum ciuitatum uel episcopos, uel clericos, uel  etiam ciues ad Romanam sedem uidemus esse delata. Consuluit episcopus Nucerinus Innocentium I de uariis discipline ecclesiastice capitulis non interposito metropolitano. Hoc laudat Innocentius: Mirari, inquit, non possumus dilectionem tuam sequi instituta maiorum, omniaque que possunt aliquam recipere dubitationem, ad nos quasi ad caput atque ad apicem episcopatus referre, etc.  Scribit idem Innocentius Maximo et Seuero episcopis per Brutios constitutis, cum a Maximiliano quodam laico agente in rebus querelam accepisset de indignis presbyteris: nec conqueritur pontifex de metropolitani negligentia, ut fieri solet cum tale aliquid contra canones in aliis prouinciis perpetratur. Idem obseruandum de eiusdem epistola 6, ad episcopos Apulie Agapitum, Macedonium, et Maurianum. Horum nullum ad metropolitanos remittit, contra id quod in aliis diecesibus usurpari solebat. Testis est epistola 83 , ad Theodorum Foroiuliensem in Gallicana prouincia episcopum, qui cum S. Leonem consuluisset  de nonnullis questionibus, ita eum obiurgat sanctus pontifex: Sollicitudinis quidem tue is ordo esse debuerat, ut cum metropolitano tuo primitus de eo quod querendum uidebatur esse conferres; ac si id quod ignorabat dilectio tua, etiam ipse nesciret, instrui uos pariter posceretis: quia in causis que ad generalem obseruantiam pertinent omnium Domini sacerdotum, nichil sine primatibus oportet inquiri. Hec confer cum Innocentii uerbis ad Felicem Nucerinum.

Preterea cum rescribit S. Leo ad prouinciarum urbicariarum episcopos, uel eos monitis suis adire cupit, non ad metropolitanum, et per eum ad ceteros prouinciales litteras dirigit, sed aliquem alium episcopum ad id delegat; quod argumento est uix ac ne uix quidem aliquod munus ab eiusmodi metropolitis esse usurpatum: ita in presenti epistola per Paschasinum Lilybei in eadem Sicilie prouincia, et Baccillum alterius ciuitatis episcopos, hanc ad omnium sacerdotum notitiam uoluit peruenire, cum ad Syracusanum debuisset transmitti, nisi omnia metropolitica  munia que ad se transtulerat, modo huic, modo illi episcopo per uices conferri a se posse existimasset. Eadem ratione ad Dorum Beneuentanum scribens exsecutionem preceptionis sue, non metropolitano, sed Iulio cuidam  episcopo committit.

Longe aliter se gessit, cum ad episcopos 1389 non modo remotiorum dieceseon, puta Gallicane, Hispanice, Illyriciane littere fuerunt dirigende; sed etiam Italice que Urbi adiacebat. Metropolitani enim prouinciarum huius diecesis liberam habuerunt prouincialium suorum antistitum ordinandorum potestatem; synodos suas citra Romani pontificis indictionem conuocauerunt; si que dubia in prouinciis eiusmodi oriri contigit, que ad apostolicam primariamque Occidentis sedem pro more deferri par esset, ea per metropolitani consultationem transmissa sunt: quidquid denique ad prouincie cuiusque administrationem  spectare potuit, penes metropolitanos semper fuit. Exempla exstant apud S. Leonem ; epistole enim quas ad tres illos metropolitas Italice dieceseos scripsit, Mediolanensem, scil., Aquileiensem et Rauennensem, discipline, de qua sermonem mox habuimus, clarissimam mentionem faciunt. Septimius, seu Altini seu alterius ciuitatis in Istria prouincia, episcopus, litteris suis monet S. Leonem de reuiuiscentibus Pelagianorum reliquiis: statim metropolitanum prouincie litteris suis Leo sollicitat ut pastorali cura inuigilet custodiendis sacrorum canonum decretis, Ecclesieque aduersus uipeream hereticorum fallaciam protegende, eidemque totam huius negotii sollicitudinem commendat. Cum item anno 458 aliquot annis post cladem Attilanam, Adeodatus Romane sedis diaconus ab Aquileiensi regione regressus retulisset ad S. Leonem non scripto, sed uiua solum uoce, Nicetam Aquileiensem episcopum difficultatem pati circa nonnulla discipline capita, que occasione bellice  cladis uersabantur, sedisque apostolice de his sententiam poscere, ad solum metropolitanum, nec ad alios episcopos nisi per ipsum dirigit epistolam 129 . Hanc autem, inquit, epistolam quam ad consultationem tue fraternitatis emisimus, ad omnes fratres et comprouinciales tuos episcopos facies peruenire.

De Rauennensi non minus clarum est: cum enim eadem occasione grauis orta esset controuersia circa baptismi sacramentum, tam iis conferendum qui ab hereticis baptizati erant, quam paruulis qui utrum baptizati ante captiuitatem barbaricam fuissent ignorabant, res primum in concilio Romano disceptata: inde transmittendam esse censuerunt Patres concilii Leonis nomine encyclicam epistolam ad omnes Italicarum regionum prouincias, que hostiles incursus passe fuerant, ut quid agendum esset agnoscerent. Quam quidem ad singulos metropolitanos directam esse testatur finis eius epistole 135  Leonis ad Neonam uel Leonem episcopum Rauennensem.  Quam rem, inquit, frater carissime, ideo generaliter ad omnium uolumus peruenire notitiam, ne dum plus iusto metuitur, misericordia Dei saluari cupientibus denegetur. Quibus uerbis rem insolitam quasi excusat S. Leo, quia cum ad concilium diecesis urbice non pertineret 1390 Aemiliensis prouincia, cuius metropolita erat Neonas, ad eam quoque synodi illius decreta transmitti non consueuerant. Nec obseruare omittam, Rauennensem episcopum Petrum Chrysologum, cum ad Eutychis litteras responderet, quibus eius opem ille implorabat, nichil se posse reposuisse sine Romani pontificis nutu, quia non de Ecclesie sue uel prouincie disciplina agebatur, sed de fide: Nos enim pro studio pacis et fidei, inquit, extra consensum Romane ciuitatis episcopi causas fidei audire non possumus. Alias non item.

De Mediolanensi quoque probat epistola S. Leonis ad Eusebium Mediolani antistitem, quam ex huius rescripto dignoscimus. Patet enim quod peculiarem synodum habuit Eusebius episcoporum sue prouincie:  quorum ordinationem pariter habuisse, sicut Rauennensis et Aquileiensis suorum prouincialium preter cetera argumenta, intelligitur ex eo presertim solemni effato, quo pertinere ad alicuius concilium uel pertinere ad eius consecrationem, uel ordinationem, pro eodem prorsus habentur.

Ex dictis eruimus latum fuisse discrimen inter patriarchalis iurisdictionis usum, quem sibi pontifex Romanus in Occidentis Ecclesias uindicabat, et eum qui ceteris patriarchis pro iure competebat. Si enim Italicam diecesim ceterasque transalpinas spectes, uel transmarinas, nec earum episcopos ad suam synodum uocabat, nec per se uel decreto suo ordinabat. Si regiones illas urbicarias consideres, ita et electos ordinabat et ad suum concilium cogebat, ut metropolitarum iurisdictio in iis regionibus omnino iners et otiosa esset; cum nec ad suum concilium, nec ad consecrationem suam accire iis licitum esset  suos prouinciales, sed totum ius penes se haberet Urbis pontifex.

Hec paulo fusius obseruare non piguit occasione horum uerborum: Si unde consecrationem honoris accipitis, inde legem totius obseruantie sumeretis, etc., que ultima uerba id etiam quod supra diximus confirmant: ille enim partes erant metropolitani, ut episcopum, cui consecrationis honorem contulerat, legibus ecclesiastice discipline primum imbueret, atque in dubiis subinde occurrentibus instrueret consulentem, ut primarius prouincie sue doctor ac magister. Egregie huic consuetudini ac legi suffragatur concilium Tarraconense, can. 5. Si quis, inquit, in metropolitana ciuitate non fuerit episcopus ordinatus, postquam suscepta benedictione per metropolitani litteras, honorem fuerit episcopi adeptus, id optimum esse decernimus, ut postmodum statuto tempore, id est, impletis duobus mensibus, se metropolitani sui representet aspectibus, ut ab illo monitis ecclesiasticis instructus, plenius quid obseruare debeat recognoscat. Ad  idem redit quod supra ex epist. Leonis nostri ad Theodorum Foroiuliensem retulimus. Consulende etiam episcopalium promotionum formule a Iacobo Sirmondo 1391 Conciliis Gallicanis inserte, et a Baluzio tom. II Capitular. recuse. Consulendi Pontificales libri antiquiores. Ex quibus omnibus intelligitur quanta cura ordinandi uel recens ordinati a suis consecratoribus uel metropolitanis instruerentur, scripto etiam accipientes regularum ecclesiasticarum codicem, quem decretum appellabant.

2. Mystica et rationabilis exemplatio. Tot fere huius loci diuerse lectiones quot codices. Cantabr. et Thuan. unus habent: Mystice traditionis rationabilis exceptio. Alter Thuan. et Trecopith., Mystice, uel mystice rationalis exceptio. Edit. omnes ad marginem: Mystica et rationabilis exceptio. Isidorus Merc., Mystice rationis exceptio. Dionysii Exigui et Cresconii lectionem retinuimus in textu , tum propter certam utriusque  antiquitatem et auctoritatem, tum quia mentem auctoris nostri attingere propius mihi uidentur. Ideo enim S. Leo principalis et maximi sacramenti, id est baptismi, mysticam et rationabilem exemplationem dicit, cum in Paschate confertur: quia apparet, ut loquitur cap. 3, regenerandis filiis hominum et in Dei filios adoptandis, illum diem esse et tempus electum, in quo per similitudinem formamque mysterii ea que geruntur in membris his que in ipso sunt capite gesta congruerent, quippe cui commoriuntur, consepeliuntur et conresuscitantur in baptismo.

3. Quidam putant quod in eadem die Dominus ad baptismum, etc. uides nondum illo seculo certum fuisse quo die baptizatus fuit Dominus iehsu, cum quorumdam tantum opinione ad uIII id. Ianuarii referri pronuntiet S. Leo: Epiphanius autem, qui initio huius quinti seculi adhuc in uiuis erat, uI id. Nouembris baptizatum fuisse ait lib. II aduers. Hereses, her. 5, sect. 24.

 4. Diuersa sacrificia unam hostiam reformarunt. Libenter retinuissem preformarunt, quod uulgo legitur, nisi Dionysii, Cresconii et quinque codd. mss. superius laudatorum concentu reprobaretur hec lectio. Hoc porro sibi uult auctor noster: non uno legali sacrificio unam sacrificii nostri hostiam esse figuratam, sed plurima eaque diuersa fuisse olim instituta sacrificia, ut multifariam multisque modis Christianum delinearetur ac figuraretur sacrificium. Hec in presenti loco potestas est huius uocis reformare, hoc est, iterum iterumque formare, seu figurare et adumbrare.

5. Secundum apostolicam regulam. Quenam hec apostolica regula? an regula per traditionem ab apostolis descendens, que exorcismos, scrutinia, ieiuniaque  a baptizandis subeunda prescribat? Ita forte, nescio tamen an a sanctis Patribus asseratur. Antiquissimam Ecclesie traditionem Augustinus lib. II de Nupt. et Concup. cap. 29 ad finem, eam consuetudinem appellat, qua exorcisantur et exsufflantur paruuli. Hoc ipsum circa baptizandos in uniuerso mundo 1392 sancta Ecclesia uniformiter agit, inquit Leo noster in capitulis Celestino olim attributis: ac proinde secundum S. Augustini regulam, cum id nec in Scripturis, nec in conciliorum decretis reperiatur, ab apostolica traditione descendere dicendum est. Potuit et Leo ad illam apostolicam preceptionem attendere, que est in epist. I ad Cor. cap. u, quamque indigitauit Siricius papa epist. ad Himerium Tarracon. cap. 2, que Leonis oculis procul dubio obseruabatur, cum hec scribebat tam de tempore baptismatis, quam de his ceremoniis; sic autem loquitur: His dumtaxat electis  qui ante quadraginta uel eo amplius dies nomen dederint, et exorcismis quotidianisque orationibus  atque ieiuniis fuerint expiati, quatenus apostolica illa impleatur preceptio, ut, expurgato fermento ueteri, noua incipiat esse conspersio. De ieiuniis totaque catechumenorum penitentia, uide, si lubet, Gabrielis Albaspinei Aurelian. episcopi luculentam obseruationem, que est prima libri II Obseruationum.

6. Duo tantum tempora, Pascha et Pentecosten. Ante sanctum Leonem, nullus canon, nullum decretum, preter Siricianum mox citatum, tempus baptismati conferendo prefixit. Siricius solam sue sedis auctoritatem omniumque Ecclesiarum consuetudinem in medium adducit. Sanctus Leo apostolice institutionis consuetudinem, apostolicas regulas, sedis sue instituta solummodo commemorat. Frustra ergo canones aliquos ea de re conditos notatosque a sancto Leone somniauit auctor Gallici operis de episcopis canonice iudicandis, pag. 78, ut aliud somnium de codice canonum Ecclesie uniuerse utcumque defenderet. Canonum enim mentio, quam capite sequenti  iniicit sanctus Leo, ad generalem canonum custodiam spectat, ut quisque uel cursim legens perspiciet. Post sanctum Leonem de Paschate et Pentecoste similiter decreuerunt Gelasius papa, epist. ad episcopos Lucanie, etc., cap. 10, ann. 494, Gerundense concilium, an. 517; Autissiodor., can, 18, an. 578; Matiscon. II, an. 585, can. 3; Gregorius PP. II, an. 723, epist. ad Turingie clerum et plebem, etc.

7. Indissimulanter occurrant. Ita Dionysius et omnes mss. codices, qui hec uerba, que sequuntur in plerisque codicibus excusis, et hec a uobis consuetudo seruetur, non habent, exceptis Thuaneo uno et Trecopith., quorum unus ad alterum exscriptus est. Editio Nicolini, in textu, et Surii, Crabbi, Sichardi, atque Canisii ad marginem sic legendum exhibent: Indissimulanter concurrant, quod utique laboriosum non est, si uicissim inter uos hec consuetudo seruetur.



1393 AD EPISTOLAM XuII. Episcopis per Siciliam constitutis.


1. Hanc ad Sicilie episcopos  epistolam, cuius nullum exemplar manuscriptum nancisci potuimus, primus euulgauit Gerardus uossius, doctor catholicus, quam ex antiquo cardinalis Sirleti ms. codice acceptam, ex consulari nota et ex ipsius Leonis phrasi ac dictione, quam spirare eidem uisa est, Leonis Magni esse non suspicatur modo, sed plane et indubitanter asseuerat. Mihi uero Leonis non esse pene certum est, uel unius styli inspectione, quem a Leonino abhorrere quiuis facile deprehenderit. Preterquam quod ieiuna in omnibus et exilis admodum est totius epistole dictio.

2. Hec epistola data ad Sicilie episcopos significatur  XI kalendas Nouembris, Alypio seu Calepio consule; alteram autem habemus eamque indubitate fidei Leonis nostri epistolam ad eosdem Sicilie episcopos scriptam XII kalendas Nouembris sub eodem consule, id est pridie quam hec scriberetur, si Deo placet. Quis porro sibi persuadeat duas eodem fere tempore epistolas a Leone scriptas esse ad episcopos in remotissima regione constitutos? cum si de bonorum alienatione scribendum habuisset iisdem episcopis, id facillime potuisset prestare in illa epistola, quam de tempore baptismatis celebrandi, in Siciliam scribebat per illos dies, aut si qua de nouo querela ad geminandam epistolam cegisset pontificem, posterior prioris mentionem nonnullam haberet.

3. Non erat tanta Leonis tempore ecclesiastice discipline perturbatio, ut in prouincia Romane sedi subiecta, in qua presules erant uigilantissimi, inter quos Paschasinus Lilybetanus, omnia alicuius Ecclesie predia uendendo, donando, et diuersis modis  alienando episcopus dissiparet; immo tanta corruptela, ut plures qui id agerent inuenirentur, quod epistola diserte asserit. Quamobrem ad posteriora secula reiiciendam esse huiusmodi depredationem existimo: siquidem fictitiam omnino esse hanc epistolam asserere quis noluerit?

4. Mentio fit in eadem epistola duplicis decreti quo a Leone ordinatum erat, quemadmodum utriusque Ecclesie utilitatibus consuleretur, aduersus huiusmodi ecclesiasticorum bonorum predones. Que decreta si uere a Leone emissa essent, non facile eorum memoria excidisset. Etsi enim plurime Leonis aliorumque pontificum familiares epistole uel omnino perierint, uel ad tempus ab hominum 1394 notitia subtracte sint, longe difficilius id potuit contingere circa decretales et constituta que plurium Ecclesiarum negotia et ordinationem attinent, et multo minus si ad totius prouincie amplissimeque insule episcopos et Ecclesias fuerint directe; cuius generis esse  debuerant tam hec, si genuina esset, quam ille de quibus mentionem facit. Sed hoc etiam maxime pensandum est, nullarum epistolarum plura exstare exemplaria manu exarata, quam earum que ad Italie aliarumque adiacentium prouinciarum episcopos scripte sunt. Id uero inde factum est quod cum ad Romani pontificis curam et sollicitudinem propius spectarent, ad eius synodum conuenirent sepe sepius, et ab eius nutu et ore penderent, illius quoque decretis parendi necessitas incumbebat, que propterea diligentius exscribi par erat ab omnium illarum Ecclesiarum episcopis et clero; immo uel ab ipso Leone, uel a metropolitis ad singulos prouinciarum episcopos epistolarum huiusmodi exemplaria a pari, ut aiebant, mitti consueuerant. uix ergo diuinare possis qua ratione tanti momenti decretorum memoria tot seculorum spatio intercepta fuisset.

5. Si Leonis nostri essent hec decreta, numquam ea recensere omisissent eius successores, quibus de rebus ecclesiasticis non distrahendis seu alienandis  constitutiones emittere contigit: quod fecit Hilarus proximus Leonis successor scribens ad plures Galliarum episcopos, Symmachus eadem tractans in concilio Romano, Agapetus scribens ad Cesarium Arelatensem, Gregorius Magnus ad eosdem Sicilie episcopos, etc. At de his ne uerbum quidem habent laudati pontifices. Posteriores quidem Hilaro ad eius decretum respiciunt, et eius etiam uerba mutuantur, ut uel hinc decerni possit nullum Hilariano decreto antiquius innotuisse, quod ad bonorum Ecclesie conseruationem pertineret.

6. Decernit hec epistola: Ne quis episcopus de Ecclesie sue rebus audeat quidquam uel donare, uel  commutare, uel uendere, nisi forte ita aliquid horum faciat, ut meliora prospiciat, et cum totius cleri tractatu atque consensu id eligat, quod non sit dubium Ecclesie profuturum. At istud recentioris et remissioris discipline est, ut ex unius Ecclesie cleri nutu et consensu rerum ecclesiasticarum distractio pendere permittatur, cum Hilarus papa easdem in alienum ius transferri uetet, nisi prius apud concilium alienationis ipsius causa doceatur, ut quid fieri debeat communi omnium deliberatione tractetur.

7. Cum sui decreti transgressores uult auctor epistole ordine et communione priuari, 1395 satis se recentiorem Leone nostro prodit, cuius etate duplex hec pena clericis non infligebatur, nisi forte, quod nonnullis placet, propter grauissima omnium facinora.

His perpensis in hanc sententiam facile adducor, ut uel hanc epistolam existimem supposititiam esse, eo scilicet consilio confictam ut alicui illarum Ecclesiarum predia distracta denuo uindicarentur: quod  sepe factum esse notum est, ut germanorum monimentorum loco fictitia substituerentur asserendis Ecclesiarum iuribus uel priuilegiis quoquomodo accommodata; uel saltem credam alterius esse Leonis quam nostri, secundi puta, uel tertii, uel etiam posterioris. Et facile potuit consulis nomen irrepere, uel data opera inseri, cum etiam et Alypii dubia lectio et Ardaburis eius college omissa mentio aliquam fraudis uel erroris iniiciat suspicionem.

Ut tamen fictitiam epistolam non existimem facit quod pannus eius legitur apud Gratianum 12, qu. 2, cap 52, Sine exceptione. ubi et Leoni tribuitur, et missa inscribitur uniuersis episcopis per Siciliam constitutis. Sed cuius Leonis sit, an primi an secundi, nec antique editiones Gratiani aperiunt, nec recentiores. Aliqua etiam apud Gratianum assuuntur, tamquam eiusdem epistole pars, que in epistola tamen non leguntur, sed leguntur pro canone 31 et 32 concilii, seu ueri seu fictitii, quod Carthaginense quartum  nuncupatur 31. Ut episcopus rebus Ecclesie tamquam commendatis, non tamquam propriis utatur. 32. Irrita erit donatio episcoporum, uel uenditio, uel commutatio rei ecclesiastice absque conniuentia et subscriptione clericorum. Forte margini inscripti canones in textum irrepserant codicis quo Gratianus utebatur. Ex istis iudicet lector quid de tota epistola sit decernendum. Nos eam, qualiscumque est, representauimus.



AD EPISTOLAM XuIII. APUD QUESNELLUM XIu. Ianuario Aquileiensi episcopo.

Ad Ianuarium. Editi codices habent Iulianum, quibus repugnant Dionys. Exiguus, Cresc. Hincmarus, mss. cod. Barb. 1, Thuan. quinque, Cantabrig. et uictorin., qui legunt, Ianuarium, quod etiam ad marginem edit. legitur. Conferenda hec epistola  cum 7 , que est ad Septimium, cum notis de eius  suppositione.

1396 2. Si tamen iterata tinctione non fuerint maculati.  Hanc exceptionem addit forte attendens canones Africanos, cuius 27 collectionis Africane ita legitur: Neque permittendum ut rebaptizati ad clericatus gradum promoueantur. uide et Felic. 3 P. R. in synod. Romana an. D. 487, tam inter acta concilii quam in epistola synodica ad uniuersos episcopos. Canonis illius Africani exceptio quedam legitur in gratiam paruulorum can. 47, et altera can. 68, pro clericis apud Donatistas ordinatis, in suo honore suscipiendis.

 3. Ad totius Ecclesie incolumitatem ordinata.  Miror supinitatem scriptoris, duplici istius et quarte epistole loco abutentis. Canones, inquit, de non promouendis ad superiorem clericatus gradum his qui ab heresi ad communionem catholicam reuertuntur, pro uniuersa ubique Ecclesia conditos fuisse testantur hec Leonis uerba: Det operam ut circumspecte atque uelociter impleantur, que ad totius Ecclesie incolumitatem et laudabiliter suggesta sunt, et salubriter ordinata. At, urget ille, nec inter Nicenos canones eiusmodi numerantur, nec in toto Iustelli codice reperiuntur. Erant igitur preter Nicena decreta alia quedam quibus et Ianuarium astringi uolebat sanctus Leo, queque uniuerse Ecclesie in disceptandis rebus ecclesiasticis in usu erant. Quenam hec hominis oscitantia, ut de canonibus uerba hec interpretetur? Nonne sole meridiano clarius est legenti, ea que laudabiliter suggesta esse dicuntur, de litteris uigore fidei plenis, quas scripserat Ianuarius ad sanctum Leonem, esse intelligenda; que uero  salubriter ordinata, de hoc ipso sancti Leonis rescripto, quo canonum constitutiones precipit custodiri? Quod animaduertere facile poterat scriptor ille, nisi uerba proxime textum laudatum antecedentia ad obscurandam ueritatem resecuisset. Proinde, inquit sanctus Leo, dilectio tua, cuius deuotione gaudemus, iungat curam suam DISPOSITIONIBUS NOSTRIS, et det operam ut circumspecte, etc.

Quod uero subdit nullum canonem aut Niceno concilio aut Iustelliano codice contineri, qui clericos ad superiorem ministerii ecclesiastici ordinem euehi prohibeat, cum ab heretica uel schismatica communione ad catholicam reuertuntur, lapsus memorie est. Si enim canonem 8 Nicenum adiisset, hec in eo legisset uerba: De his qui se Catharos, id est puros, nominant, si aliquando ad catholicam et apostolicam Ecclesiam redierint, uisum est sancte et magne synodo ut accepta manuum 1397 impositione, SIC IN CLERO MANEANT. Pre  omnibus autem eos scripto profiteri oportet quod consentient et sequentur dogmata Ecclesie catholice et apostolice, etc. Ubicumque autem siue in uicis, siue in ciuitatibus ipsi soli inuenti fuerint ordinati, qui inueniuntur in clero, IN EODEM ORDINE PERMANEANT. Ita concilium Nicenum in codice Iustelliano. Quibus uerbis nichil clarius est, ut mihi quidem uidetur: qui enim sic in clero manere, et in eodem ordine permanere iubentur, iis proculdubio ad superiora ministeria aditus omnis precluditur. Cumque sancti Leonis uerba uerbis canonis illius maxime concinant, facile mihi persuadeo ad illa oculos coniecisse sanctum pontificem. Licet enim de Catharis solis agatur in Niceno, nichil tamen uetat ad alios hereticos ea uerba extendi. Et reuera hic ipsius loquendi modus CIRCA QUOS ETIAM illam canonum constitutionem precipimus custodiri, etc., extensionem canonis sonare mihi uidetur. Quod eo potiori iure ab illo potuit prestari, quod non de quibuslibet hereticis agit hec  Leonis epistola, sed, ut reor, de Donatistis. Primum enim schismatis mentio hoc ipsum indicat: uix quippe tunc temporis alia uigebat heresis que a schismate ortum duxisset. Deinde quod addit de repetitione baptismatis: Si tamen, inquit, iterata tinctione non fuerint maculati; hoc enim familiare fuit Donatistis, eos qui a catholicis ad ipsos desciscebant iterato tingere; ab aliis nusquam fere usurpatum. Porro Donatiste commune cum Nouatianis seu Catharis iugum trahunt, ut sentit et loquitur sanctus Epiphanius, eadem cum illis sentientes, eamdemque ob cansam rebellantes. Quocirca, inquit, necesse non habuimus priuatim de illis amplius aliquid tractare; sed  illos cum suis similibus coniungendos putauimus . Quare mirum non est si tela aduersus Catharos uibrata a Nicenis Patribus contra Donatistas contorserit sanctus Leo. Sed et nichil uetat quin contra ipsos Nouatianos hec scripsisse credatur sanctus Leo, cum ex epistola Innocentii pape ad uictricium Rothomag., cap. 8, palam fiat, repetitum etiam ab illis hereticis fuisse baptisma circa eos qui a catholicis ad ipsos deficiebant; cum enim uenientes a Nouatianis et Montensibus per manus tantum impositionem suscipi decreuisset, addit: Preter eos, si qui forte a nobis ad illos transeuntes rebaptizati sunt. Quo amplius detegitur allucinatio scriptoris, qui decretum illud S. Leonis nullis canonibus contineri asserere non dubitauit. Iam uero quod Leo subiicit: Ad totius Ecclesie incolumitatem et suggesta, et ordinata esse illa, quis negauerit ad totius corporis incolumitatem pertinere, quidquid a quolibet episcopo contra 1398 hereticos uel suggeritur, uel statuitur: maxime uero, ac  pre aliis omnibus, quecumque aduersus hereses, uel morum ac discipline corruptelas ab apostolica sede decernuntur?

4. III kalend. Ianuarii. Ita Dionys. Exig. et Crescon., quos ut antiquissimos secuti sumus, astipulantibus codd. mss. uno Bellouacen. et tribus Thuaneis. Kalendis uel III kalend. Iulii habent Thuaneus unus, Trecopitheanus, et uictor., quod ideo scrupulose annotamus, quia sepe ex huiusmodi notis temporariis pendet difficiliorum questionum enodatio.

Ex huius epistole exordio consarcinatum est initium fictitii rescripti Marci pape ad Athanasium et alios Aegypti episcopos, de Nicenis capitulis, necnon et epistole Pelagii 2 ad Benignum.



AD EPISTOLAM XIX. APUD QUESNELLUM XuIII. Doro Beneuentano episcopo.

 1. Minorque se fieret. Ita codd. Thuan., tres Cantabrig., et Trecopith., et edit. Nicolini, quam postrema secuta est; antea sic: Miror quis fieret. Totum hoc membrum libenter ita legerem ac interpungerem: Ne is, quem sacerdotali propere prouehebas honore, ab iniuria eorum quibus sociabatur inciperet, minorque se fieret.

2. Sed elationis uitium roboraretur. Ita in uulgatis edit., pro quo sic habent codd. mss. Thuanei duo, uictorinus et Trecopith.: Sed fortioris uitium roboraretur. Cantabrigensis uero et Thuaneus alter, sic: Sed furoris uitium superaret.

3. Neque enim ignorabas dixisse, etc.  Totum hunc locum priores editiones et Hincmarus, opusc. 44, de Iure metropolit., cap. 17, sic legunt: Neque enim ignorabas dixisse Dominum, quod qui se humiliat, exaltabitur; qui uero se exaltat, humiliabitur; eumdemque dixisse: Quicumque uult inter uos maior fieri, sit uester minister; et quicumque uoluerit inter uos  primus esse, erit uester seruus. uos autem queritis de pusillo crescere, et de honore maiores esse. Sed cum posterior Euangelii textus: Quicumque uult, etc., desideretur in omnibus quos uidi mss. codd. tribus, scilicet Thuaneis, Cantabrigensi et uictorino, et in editione Suriana, eumdem expungendum censuimus. Cetera ad eosdem codices emendauimus: ubi aduertendum, hec sancti Leonis uerba, uos autem queritis de pusillo crescere, opponi prioribus illis Euangelii uerbis, Qui se humiliat, exaltabitur: 1399 illa uero, Et de maiore minores esse, respondere sequentibus his Qui uero se exaltat, humiliabitur: quod cum ab antiquis Operum sancti Leonis editoribus non  animaduerteretur, hoc in causa fuit ut textum adulterauerint. Duo enim hec sibi inuicem opponi debere testantur sequentia hec auctoris uerba: Utrumque enim inordinatum, utrumque preposterum, etc. Quod non fiet, si hoc modo legatur: De pusillo crescere et de honore maiores esse, que non opponuntur.

Post primam meam Leonis editionem prodierunt in lucem Noue Obseruationes  ad textum et uersiones noui Testamenti per R. S. P. id est, Ricardum Simonem presb., ubi auctor, cap. 21, p. 458, hanc nostram Leonini textus emendationem uellicat. Ac primum quidem contendit hec uerba epistole ad Dorum: uos autem queritis de pusillo crescere et de maiore minores esse, assumpta esse ex Euangelii secundum Mattheum exemplari quod penes se habebat Leo: que uerba eadem fere habentur in celebri Euangeliorum codice ms. Greco, qui olim Theodori Beze fuit, nunc in uniuersitate Cantabrigensi seruatur. Sed, quod mirere, lectionem hanc, de maiore  minores esse, male suppositam a me fuisse queritur, etsi praue lectioni de minore maiores esse; et tamen fatetur priorem illam meam lectionem conformem esse ms. codici Beze. 2o Quatuor alios laudat ipse qui Beze codici succinunt. 3o uersiones item Saxones que, inquit, ad antiqua exemplaria condite sunt. 4o Quinque mss. codices, id est, quotquot mihi adfuerunt ad hanc epistolam relegendam, correctioni suffragantur. 5o Alios procul dubio habuit Labbeus qui eamdem lectionem exhiberent, cum eam margini ascripserit in uolumine III Conciliorum generalium. 6o Suriana editio excusa eamdem representat. 7o Fauet metrica uersio Iuuenci, quam ipse Simon allegat. 8o Hanc lectionem ter ipse ordinariam appellat. 9o Ipse Leonis textum corrigit legendo minore pro honore sine ullius ope ms. codicis, contra omnium editorum fidem. 10o Lectionem quam pretuli, talem fuisse in antiqua uulgata fatetur idem Simon. 11o In sequenti pagina scribit lectionem hanc ordinariam, etsi obscuram, et uix boni sensus capacem,  mutandam tamen non esse. Bene igitur fuit restituta. 12o Carpit audaculos quosdam criticos, quod has uoces de maiore minores abraserint, et in eorum locum has alias substituerint, de minore maiores, quorum infelicem coniecturam ex Greco textu suggillat, cuius, inquit, uoces non eamdem inter se similitudinem habent, quam inter se uoces Latine. 13o Credere amat R. Simon additionem illam fuisse in antiqua uulgata, eiusque exemplaria Rome superfuisse, Leone papa Ecclesiam Romanam regente. Atqui si ad eam allusit pontifex, non potuit ob aliam id rationem facere, quam quia plerisque nota erat, et propter abundantiam codicum uulgatissima. Quis uero 1400 sibi persuadeat pontifici presto non fuisse nisi codices deprauatos?

Demum ultro profitetur unum tantummodo obstare quominus nostram lectionem, quam ordinariam uocat, retinendam censeat, quod nimirum se ipse Leo explicuit in epistola 79  que est ad Pulcheriam  Augustam, ubi eamdem uulgate antique additionem his iterum uerbis referre uidetur: Et tamen hec illis insinuabantur, qui de pusillo uolebant crescere, et de infimis ad summa transire. uerum nescio an cuiquam persuadere possit uir eruditus, hec ultima uerba de infimis ad summa transire, esse explicationem illorum de minore maiores esse: certum potius mihi est nichil aliud esse quam priorum repetitionem aliis uerbis conceptam. Nimirum hoc unum in ea epistola Leonis menti insidebat consilium, ut Anatolii ambitum culparet, ac odiosum Pulcherie redderet, auctoritate uerborum quibus duorum apostolorum ambitionem Christus represserat. At uero apostoli non uolebant de maiore minores esse, et eam ob causam ab his describendis uerbis abstinuit Leo; et eorum loco antecedentia sub aliis terminis inculcauit, et de infimis ad summa transire. Que certe non ex proprio penu deprompsisset pontifex, spretis  his natiuis uerbis que in eodem loco legebantur, et de minore maiores esse, si reuera in uulgata hec tunc habebantur. Et quod iis non usus fuerit pontifex, certum mihi argumentum est ea in codice quo ille utebatur lecta non fuisse, sed potius de maiore minores esse.

In epistola uero ad Dorum non modo hec ultima uerba uel resecandi, uel in alia mutandi necessitatem non habuit, sed contra hec pontifici ita necessaria fuerunt, ut sine illis sua ipsius uerbis ueritas non constet. Duo enim redarguit in Beneuentana Ecclesia: 1o immaturam presbyteri nouissimi prouectionem; 2o eorum deiectionem quorum etas ordinem commendabat, et nulla culpa minuebat . . . qui illum cum sui dedecore poscebant honorari . . . qui proprio se iudicio deiiciebant . . . qui primatus suos deformi et ignaua deiectione in alterum transferentes subsequentium suorum minuebant dignitatem . . . qui ultimum sibi anteposuerant . . . qui indignos se honoris sui ordine sunt professi . . . qui nouello et immature ordinato inferiores  fieri delegerunt. Ecce uerba de maiore minores aliis uerbis sexies ab ipso Leone reddita. Duobus uero huiusmodi uitiis quod se episcopus non opposuisset uehementer a pontifice redarguitur, utrumque Christi uerbis contrarium esse sic demonstrante. Neque enim ignorabas, inquit, dixisse Dominum quod QUI SE HUMILIAT EXALTABITUR; eumdemque dixisse: QUI uERO SE EXALTAT HUMILIABITUR. En ut breuissimam Domini sententiam in duas scindit pontifex, ut cuique uitio suam particulam ascribat, et utrumque a Christo proscriptum fuisse ostendat, ut mox subiicit his uerbis: uos autem queritis de pusillo crescere, 1401 et de maiore minores esse; utrumque enim inordinatum, utrumque preposterum est. Potuitne diserte magis aperire Leo duo opposita uitia se illis uerbis arguere, unum his de pusillo crescere, alterum istis, de maiore minores esse; in quorum ultimorum loco si hec supposueris, de minore maiores esse, iam non duo inordinata ac prepostera, sed unicum; nullus denique  subest Leonis sermoni sensus.

Iam, opinor, intelligit Simonius que intelligi a quoquam posse antea desperabat, nec amplius insuperabilem obiecturus est difficultatem, qua se a recipienda lectione nostra deterreri scribebat. Arguit enim Dorum pontifex, quod iniusta petentium desideria rationabili auctoritate non cohibuerit, impediendo ne nouellus presbyter exaltaretur, nec antiquiores humiliarentur, ac proprio se iudicio deiicerent, et de maiore minores fierent; sic facile intelligenda uenit hec particula, cum emeritis et antiquis presbyteris illis addicitur. Nec tamen nouello applicata, suo etiam carebit sensu, quem Leo ipse explicat his uerbis: Ne quem sacerdotali propere prouehebas honore, ab iniuria eorum quibus sociabatur inciperet, MINORQUE SE FIERET dum in illo non humilitatis uirtus, sed elationis uitium roboraretur. Hoc sensu humiliari querit, et de maiore minor esse qui exaltari ambit, et de pusillo crescere: coram Deo enim se ipse deiicit,  qui per elationis uitium ceteris uult preeminere ac dominari.

Quod rursus obiicit Simonius de lectione Hincmari Remensis, nullius est momenti. Primum enim gratis asserit scripta illius manuscriptis nostris codicibus esse antiquitate superiora. Deinde lectionis Hincmariane mendositatem prodit ipse Simonius dum uocem honore, quam habet illa, reiicit ac uocem minore propria auctoritate illi supponit. Denique quod uel Hincmarus, uel quiuis alius, totum hunc locum epistole Leonine adulterauerit, alia uerba loco suo mouerit, alia de suo addiderit, patet ex collatione lectionis illius quam supra retuli, cum ea quam omnes manuscripti codices ac contextus ipsius series genuinam esse clamant. Maneat itaque bene emendata lectio, et cum bona Simonii uenia in hac etiam posteriori editione perseuerabit.



AD EPISTOLAM XXII APUD QUESNELLUM POST EPISTOLAM XXXIII. Flauiani episcopi Constantinopolitani ad Leonem.


Notam Quesnelli integram dedimus annot. 10  in hanc epistolam, ibique etiam nostras obseruationes exhibuimus.



1402 AD EPISTOLAM XXIu. APUD QUESNELLUM XXI. Theodosio Augusto.

1. Eusebii. De eodem in sequenti pariter epistola et aliquot aliis meminit S. Leo. Episcopus fuit Dorylei, ciuitatis prouincie Phrygie Salutaris. Libellus supplex quem aduersus Eutychen obtulit concilio Constantinopolitano, quemque hic commemorat pontifex noster, habetur in conc. Constantinopol. actione  1, inter Acta Chalcedon. actione item prima, sicut et alius libellus, ad ualentinianum et Marcianum Augustos aduersus eumdem Eutychen et Dioscorum, a quo depositus fuerat in depredatoria synodo Ephesina. Hec porro illius uiri singularis et uix cum alio communis laus est, quod contra duas contrarias hereses suo tempore emergentes primus in Ecclesia CP. insurrexerit. Contra monachum Eutychen libellum obtulit iam episcopus; contra Nestorium uero episcopum adhuc laicus uexillum erexit. Cum enim Nestorius  in media ecclesia profanis uteretur uocum nouitatibus, quibus et et geminam Christi natiuitatem insectabatur, uir quidam sane probus, qui adhuc inter laicos erat, sed tamen admirabilem sibi collegerat eruditionem, feruenti et religioso zelo permotus, et contentiori uoce inclamans, »Ipsum, inquit, ante secula uerbum etiam secundam subiisse generationem.«

2. Quamuis et ipse episcopus Nicene synodi profiteatur  se inherere decretis: propter quod non habuimus unde aliquid diceremus. Hec emendauimus ad codic. Griman. qui solus adfuit: prius ita legebatur: Quamuis et ipse episcopus Nicene synodi profiteatur in hac re se esse decretis: propter quod non habuimus unde aliud disceremus.

3. Ad I kalendas Martii.  Ita cod. Grim. et edit. omnes, pro quo in I parte Act. concil. Chalcedonens. legitur: Ad kalendas Maii, et in 20  epistola: XII kalendas Maii. At in utraque legendum esse Martii existimamus. Ex actione enim habita Constantinopoli post depositionem Eutychis, certum est iam tum cum haberetur, peruenisse in eam urbem epistolam sancti Leonis ad Flauianum; habita est autem actio illa u idus Aprilis. Non potuit igitur Roma mitti Leonis epistola mense Maio, sed potius Martio. Ante paucos dies, inquit Seleucus episcopus, littere sanctissimi archiepiscopi Romanorum Leonis insinuate sunt nobis, continentes quia questus est 1403 reuerendissimus  archimandrita Eutyches, et appellauit in tempore examinationis nostram audientiam per dationem libelli, etc. Idem statuendum de epistola 20  ad Flauianum.



AD EPISTOLAM XXu. S. PETRI CHRYSOLOGI Episcopi Rauennatis ad Eutychen archimandritam. APUD QUESNELLUM POST EPISTOLAM XXIII.


Triplicem  huius epistole editionem inuenio: unam, quam habent posteriores sancti Leonis editiones, ubi ex ms. cod. Thuanee bibliothece descripta legitur epistola; alteram, quam ex mss. codicibus uaticanis num. 2574 et 2580, et cardinalis Sirleti procurauit Gerardus uossius doctor catholicus; tertia denique ea est que in prima parte Actorum Chalcedonensis concilii legitur cum Greca uersione. Prima editio primum tantummodo caput continet, alterum integrum desiderat: relique due utrumque caput complectuntur. Unde ista diuersitas fluxerit certo asserere non ausim; uerisimile tamen est uel editorem illum incidisse in mutilum codicem, uel ipsum codicem ab editore fuisse mutilatum. In apostolicam scilicet  sedem male affectus, plus ei iuris quam par erat a Petro Chrysologo tribui existimauit. Quasi uero Leoni Magno euangelicam apostolicamque de incarnatione Domini doctrinam tam pie, tam catholice explananti in epistolis suis ad Orientales missis, obedienter attendere, crimen in Eutyche fuisset, uel in Petro ad id Eutychen ipsum hortari: cum potius summe huic fuerit dementie, quod sancti pontificis monitis non obtemperarit; illi uero sacerdotalis officii et caritatis, quod presbyterum ab apostolica doctrina recedentem, seque ultro dantem precipitio auertere conatus sit.

Iam uero ad id quod asserit Petrus Rauen.  , se non posse causas fidei extra consensum Romani pontificis audire, primo notandum diligenter non de omnibus causis sermonem esse, sed prudenter et caute secerni ab eo fidei causas ab aliis que disciplinam 1404 ecclesiasticam uel proprie prouincie administrationem spectarent. Secundo non de iis iterum fidei causis que in eius prouincia mouerentur se excusat,  sed de iis que aliunde ad eius sedem deferri possent, quod cum aliter quam per appellationis libellum fieri non soleret, uel Occidentalem synodum eiusque primatem  Romanum pontificem ille attinebant, uel proprie diecesis exarchum; nec par erat ut illic citra sedis apostolice conscientiam communis fidei causa tractaretur. Tertio addit Petrus aliquid quod sententiam plurimum restringit: Pro studio, inquit, pacis et fidei non possumus. PACIS quidem, quoniam nouerat numquam permissurum pontificem Romanum, ac presertim Leonem, ut citra Romane synodi conscientiam causa fidei intra Italiam ageretur; FIDEI uero, quia tantis apud Orientem presidiis muniebatur Eutyches, in cuius patrocinium imperatorem Chrysaphius eunuchus inclinarat, ut solus pontifex Romanus, qui ualentinianum ad nutum mouebat, cause istius posset curam utiliter in se suscipere.

Nihil igitur uetat quin integra illa epistola sit episcopi  Rauennensis. Unde quo fato decurtata habeatur in uulgatis sancti Leonis editionibus, non assequor. Codicem quidem Thuaneum commemorant, ex quo deprompta fuerit ab editore. An hoc ita sit nescio;  hoc scio, unicum in catalogo Thuaneorum mss. codicem a me repertum, qui epistolam sancti Petri Chrysologi contineat cum aliis nonnullis ad synodum Chalcedonensem pertinentibus; in hoc uero codice integram haberi epistolam. Cui si mss. uaticanos et card. Sirleti codices, antiquasque ac recentiores Baronii et Conciliorum editiones adiunxeris, uix restat dubitandi locus quin uel in editoris illius, si non malam fidem, saltem oscitantiam, uel in codicis uitium refundenda sit epistole diminutio.

Integram porro uel non uidit, uel non attendit, uir doctissimus Henricus de Noris inter primos sancti Augustini discipulos et defensores, etsi scriptorum tempore postremus merito numerandus, cum Historie Pelagiane lib. II, cap. 11, hec habeat: Anno 448 idem Chrysologus litteras ad Eutychen male iam ob heresim audientem dedit. Si enim uidisset, intellexisset ex posteriori 1405 epistole capite  litteras ab episcopo Rauennensi ad Eutychen datas non fuisse, nisi post acceptas ab eodem querimonias de  iudicio Constantinopolitano, quod 22 die Nouembris an. 448 prolatum est, nec ab illo rescribi potuisse ante sequentis anni 449 initium, immo nec ante diem 18 Februarii. Hac enim die scripte sunt prime sancti Leonis de Eutychiano negotio littere, quas datas iam esse cum suas Petrus exarauit, hec istarum uerba testantur: In omnibus autem hortamur te, frater honorabilis, ut his que a beatissimo papa Romane ciuitatis scripta sunt obedienter attendas. Que si intelligas de fusiori illa ad Flauianum epistola, quam cum septem aliis die 13 Iunii in Orientem direxit, ut certe intelligenda uidentur, iam non ineunte an. 449, sed eodem media iam fere parte elapso scripsit ad Eutychen Chrysologus. Que causa est cur eius epistolam fusiori Leonis epistole ad Flauianum prefixerim, quoniam cum ea aliisque septem missam fuisse in Orientem probabile est.

Hanc unicam uidi ego Petri Rauennatis epistolam: quam ubi recensuit Philippus Labbe scriptor fecundissimus  in dissertatione theologica de Scriptoribus Ecclesiasticis, hec subiicit: Altera quoque eiusdem epistola legitur inter eas que concilio Chalcedonensi premittuntur. In quo proculdubio uel memoria lapsus est uir eruditus, uel epistolam Greco-Latinam et Latinum eiusdem fragmentum pro duabus integris distinctisque accepit epistolis. Eidem similiter assentiri non possum, cum has Petri episcopi litteras datas esse scribit ante celeberrimam sancti Leonis ad Flauianum CP. epistolam; hanc enim proculdubio commemorat Chrysologus, cum due alie breuiores que precesserunt nichil prorsus decernant, nichilque exigant, cui obedienter attendere potuisset Eutyches.

1. Ex ista porro S. Petri Rauennatis epistola docemur, non  apud solum pontificem Romanum querelas suas deposuisse Eutychen , sed et apud alios Occidentis metropolitanos de iudicio Constantinopolitano esse conquestum, libellumque iisdem dedisse: et forsan aliorum aliquot episcoporum littere, uel alia monumenta  latent in bibliothecis, sicut hec Petri mille et ducentis annis delituit, quibus manifestum fieret, si prodirent in lucem, Eutychen aliorum Occidentalium pariter iudicium postulasse; sicut nunc ex Rauennensis episcopi litteris patet eius tribunal ab Eutyche pulsatum fuisse. Constat enim ex ista epistola datas fuisse ab Eutyche litteras ad Petrum Rauennatem. Tristis, inquit hic, legi tristes litteras tuas . . . . . Hec 1406 breuiter respondi litteris tuis, etc.

2. Apparet Eutychen de sententia synodi Constantinopolitane  conquestum esse tamquam a corruptis et male affectis iudicibus prolata. Si enim, inquit Rauennensis episcopus, tibi displicet, quoniam scripsisti  , electum iudicium, hoc est, conductos et affectatos iudices episcopos: ubi notare mihi uidetur synodum , a qua sententiam exceperat: que quidem canonica stricto iure non erat, cum nec a primate diecesis, nec a metropolitano ex una prouincia cogeretur, sed ex episcopis promiscuis uariarum dieceseon in Urbe tunc forte commorantibus coalesceret, auctoritate Constantinopolitani episcopi, quam sola recensque consuetudo firmabat.

3. Certum ex eadem epistola uidetur Eutychen Rauennatis episcopi iudicium postulasse, cum hoc non semel neget dari a se posse multiplicem ob causam. Prima est quod cum a proprio episcopo damnationis sententiam excepisset Eutyches, nullus metropolitanus iudicii istius retractandi ius habebat, nisi forte ex consensu et concessione proprii episcopi. Rationem  hanc aliquomodo innuit Petrus uerbis istis: Hec breuiter respondi, frater, litteris tuis, plura rescripturus, si ad me frater et cepiscopus noster Flauianus aliqua de hac causa scripta misisset. Secunda est, quod equitati aduersum erat partis unius causam altera parte non audita, uel discutere, uel etiam audire. Nos, inquit, quomodo de his iudicare poterimus, quos neque uidimus propter absentiam, et quid intellexerunt eorum taciturnitate nescimus? Iustus mediator  non est, qui sic unam partem audit, ut nichil alteri parti reseruet. Tertia ratio est, quod cum ad sedem apostolicam scripta misisset, et ab ea uicissim scripta in Orientem missa essent, satius erat ut his obedienter attenderet, et fidei ueritatem, quam a Romana sede quesiisse uidebatur, a beato Petro in propria sede et uiuentem et presidentem audiret. In omnibus, inquit, hortamur te, frater honorabilis, ut his que a beatissimo papa Romane ciuitatis scripta sunt, obedienter attendas: quoniam beatus  Petrus, qui in propria sede et uiuit et presidet, prestat querentibus fidei ueritatem. Quarta denique ratio erat studium pacis et fidei. Nos, inquit, pro studio pacis et fidei, extra consensum Romane ciuitatis episcopi causas fidei audire non possumus. Causas quippe in aliqua parte Ecclesie natas audire, uel proprii episcopi est eius Ecclesie, in qua orta causa, uel eius ad quem a proprio episcopo appellatur: cum porro  ad 1407 Occidentales episcopos appellabatur, Romani procul dubio episcopi omnium aliorum principis consensus explorandus erat, qui et synodi Occidentalis peculiari nomine caput et uniuersalis Ecclesie, in causa maxime fidei, procurator erat et exsecutor precipuus canonum, qui a conciliis ecumenicis aduersus hereticos olim conditi erant.

4. Igitur euidens est iudicium Rauennensis episcopi postulari ab Eutyche non potuisse, nisi per appellationis libellum, seu uerum, seu fictitium. Ex quo constat quod superius asserebamus, ad synodum  Occidentalem appellasse Eutychen, et ad precipuos propterea aliquot metropolitanos litteras scripsisse, maxime autem ad Romanum totius synodi omniumque episcoporum principem.



AD EPISTOLAM XXuIII. APUD QUESNELLUM XXIu. Flauiano episcopo CP.

1. Celeberrimam hanc sanctissimi pontificis  epistolam, quia multum intererat rei christiane ut castigatissima  ederetur, accuratissime relegimus ad mss. codd. Barberinos duos, Thuaneos septem, Regios duos, uictorinum, Corbeiensem, Trecopitheanum, Oratorianum, Remensem sancti Remigii, ad omnes editiones, et Grecam uersionem, etc. Quibus adiungere licet tres alios probate note et adorande uetustatis codd. mss., ad quos eamdem hanc epistolam a se recensitam fuisse testatur Petrus Franciscus Chiffletius in notis suis ad uigilium Tapsensem, ad cuius calcem illam edi curauit, scholiisque illustrauit. Trium porro memoratorum codicum primus est, Actorum concilii Chalcedonensis collectore Rustico diacono, ex bibliotheca D. Ioannis Bouhierii Diuionensis uiri senatorii; alter ex libro Sacrarum Lectionum sancti Benigni eiusdem urbis; tertius Chiffletii ipsius est, continetque fidei dogmata ex Ambrosio, Augustino, Fulgentio, uariisque conciliorum ac pontificum decretis excerpta. Quibus omnibus nefas non est coniungere Iosiam Simlerum Zuiuglianum,  et Ioannem Leunclauium Caluinistam, quorum fides hoc loco non debet esse suspecta, cum lustratos a se codices mss. referunt, uariasque ex eis lectiones excerptas representant. Quod prestitit ille in collectione ueterum de duabus in Christo naturis scriptorum; hic uero post legationem Manuelis Comneni Augusti ad Armenios, ubi Greco-Latinam epistolam edidit Basilee an. 1578. Cum autem huius epistole textum usque ad unum iota uenerabiliter recipere quisque catholicus teneatur sub pena anathematis auctoritate concilii Romani sub Gelasio PP. ab uniuersali Ecclesia 1408 recepti, omnes omnino uariantes lectiones, que in mss. codd. occurrerunt, scrupulosius annotare non piguit, ne uel tantillum quid proprio ingenio a nobis mutatum fuisse credatur.

2. Quid apud uos scandali contra, etc. Duas uoces superfluas addunt uulgate editiones in hunc modum: Quid apud uos scandali contigerit atque contra; desunt tam in Greca uersione quam in omnibus codicibus mss.

 3. Imprudens. Non impudens, ut aliqui codices. Grece . Quam lectionem potius sequaris, parum refert; utraque enim Eutychis moribus conuenit.

4. Cedere. Ita codex Chiffletii, nec non e Thuaneis unus; et Grece dictioni respondet: ceteri tam mss. quam excusi codices habent credere.

5. Obscuro. Ita Thuan. duo, tres Chiffletiani, Trecopitheanus, et Regii duo, Simleri edit. Grece, , per aliquod obscuritatis impedimentum: unde liquet hanc lectionem anteponendam alteri, que ad uulgatarum et Suriane editionum marginem, et in quatuor Thuaneis et Barb. duob. mss. reperitur in hunc modum, aliquo impediuntur obstaculo, quod procul abest a mente auctoris.

6. Regenerandorum. In uulgatis, regeneratorum, Grece , eorum qui regenerantur. Lectionem quam in uulgate locum substituimus retinendam esse probant mss. omnes, edit. Merlin. et totus huius loci contextus: ex quo patet sanctum Leonem de catechumenis sermonem habere, non iis  qui inter auditorum tirocinia, ut Tertullianus loquitur, sed iis quos competentes uocant Ambrosius, Hieronymus, Augustinus et concilium Agathense, can. 13. His enim tradebatur Symbolum, quod memoriter reddere tenebantur feria quinta ultime septimane quadragesimalis, ex concilio Ledicensi, can. 46; Agathensi, can. 13; Bracarensi II, can. 1. uide etiam Isidorum Hispal., de Diuin. Offic.; Fulgentium, epist. de Duabus Quest.; et Ordinem Romanum.

7. Recepisset. Ita Barb. 2, Corb., Thuanei duo, Trecopith., Remensis et tres alii apud Chiffletium; non uero apprehendisset, ut in uulgatis.

8. De Spiritu sancto et Maria uirgine. Ita Barb. 2, quinque Thuanei codices, tres Chiffletiani, uictorinus, Remensis, Trecopitheanus, edit. Merlini, Sichardi, Canisii, Crabbi, quod et apud sanctum Augustinum sexcentis locis, et apud antiquiores scriptores ecclesiasticos, nec non in exemplaribus  antiquis tam Grecis quam Latinis Symboli Constantinopolitani, atque inter alia in Breuiario cenobii montis Cassini a sexcentis fere annis exarato, quod asseruatur in bibliotheca domus Institutionis 1409 Oratorii D. Iesu ad suburbium Parisiense S Michelis. Concinit Greca uersio habens, ; quod et legitur etiam in recentioribus Grecorum symbolorum exemplaribus, ut patet ex libello Gabrielis Philadelphie metropolite de Sacramento penitentie, ad calcem Commentarii Io. Morini de Penitent. In uulgatis uero legitur, ex Maria uirgine. An hec tantula uarietas aliquam pariat in sensu diuersitatem, theologis relinquo examinandum.

9. Et omnipotens et eternus creditur Pater. Parum abfuit ut uocem illam eternus expungerem, quod a Chiffletio factum est; deest enim in duobus eius mss. necnon in Barber. duob., Thuaneis quatuor, Trecopitheano, Remensi, uictorino, et insuper in Grece uersionis textu. Eam tamen uisum est mihi retinere, tum quia in aliis mss. reperitur, puta Thuaneis tribus,  Regiis duobus, Corbeiensi et aliis, preter excusa omnia exemplaria; tum quia uocem illam exigere uidetur contextus series, qua ex eternitate Patris eternitas Filii arguitur, ac perfecta eiusdem per omnia cum Patre equalitas demonstratur.

10. Instructum. Ita codd. omnes. Ad margin. edit., instrumentum Grece , institutionem.

11. Piam sollicitudinem contulisset. Corbeiens. et nonnulli alii mss. cod., Pia sollicitudine se contulisset.

12. Et inueniens. Ita mss. omnes et Greca uersio, ; uulg., et inuenisset.

13. In utero accipiet. Ita Barber., Thuanei quatuor, Remensis, Trecopitheanus et uictorinus cod. De suis silet Chiffletius, uulgatam lectionem concipiet retinens.

14. uocabunt. Ita codd. mox laudati cum Chiffletianis, quibus concordat Grecum . In uulgatis: Et uocabitur.

 15. Super humerum. uict., Trecopith. et alii quidam, super humeros.

16. uocabunt. Ita cod. Remen., Trecopith., uictorin. et Thuan. quatuor, et Grec. ad marginem.

17. Frustratorie loquens. Cod. Trecopith. et Thuan. tres, frustratoria eloquens.

18. Spiritus uite. Surius ad marginem, Canisius, Merlinus, Sicardus et Crabbus in texta et ms. uictorin. legunt, Spiritu uite; et forte melius; Grece, .

19. Et substantie. Geminam hanc uocem addidimus ex mss. codd. Barber., Rem., Trecopith., Corb. et duobus Thuan.

20. Preuaricatoris. Codd. mss. Remensis, uictorinus, e Thuaneis unus, et e Chiffletianis duo, Preuaricationis.

21. Dispositionem. Ita Thuan. tres cum Remensi, et textus epistole inter Acta Chalced. concil. edite. Greca uersio, , uulg., dispensationem.

22. Assumpta est igitur. Hanc ultimam uoculam  expunximus, quod ea careant cum mss. omnes, tum Greca uersio.

23. Nostri est natura dissimilis. Sic Chiffletii tres codd., totidem Thuan., Remensis et Trecopith. Hoc quoque modo refertur 1410 a Fulgentio in emendatioribus codicibus responsionis ad secundam Ferrandi questionem. Fauet Greca uersio, . uulg., nostre est nature dissimilis; alias, nostre est natura dissimilis.

24. Recedit . . . . relinquit. Ita mss. plerique et Greca uersio; antea, recessit . . . reliquit.

25. Desidentibus. Ita Barber. 1, Corbeiens., Remens., Trecopith., quatuor Thuanei et Chiffletiani duo. uulg. subsidentibus; Grece, .

26. Fidem discipulorum suis interrogationibus erudiret. Ita mss. omnes. In uulg., fidem discipulorum suorum suis interrogationibus audiret.

 27. ueri corporis. Sic in omnibus mss. Grece, ; in uulgatis, ueri hominis.

28. Non alter est resuscitatus. Ita mss. omnes, quibus Greca concinunt. uulgat., aliter non est resuscitatus.

29. Sacramentum per quod unum salu. uulg., Sacramentum fidei per quod salu. Mss. omnes priorem exhibent lectionem, que Greco concinit.

30. Fluxerit. Sic omnes, pro quo antea, effluxerint.

31. Spiritus est ueritas. Sic habent omnes mss. cod.; sic quoque legit Augustinus lib. de Bono perseuerant., cap. 22, et Fulgent. lib. X contra Fabianum, etc. Grecus textus tum epistole sancti Ioannis, tum sancti Leonis habent: ; idemque exhibet Syriaca Ioannis uersio; unde dubium esse nequit quin ita legerit sanctus Leo; non uero, ut in uulgatis, Christus est ueritas.

32. Interlocutionem. Ita mss. omnes cum Greca uersione, . In uulg., Interrogationem.

 33. Nimisque blasphemum. He uoces desiderantur in Thuan. duobus et apud Facundum.

34. Ita omissum, quasi nichil quod offenderet esset auditum. Cod. Corb. et Facundus lib. II. cap. 6, sic habent: Ita emissum, quasi nichil offenderet, esse auditum.

35. Ante incarnationem. Solus Facundus, Ante adunationem.

36. Sollicitudinis tue. Cod. Bouhierii, Thuan. quatuor, edit aliquot: Dilectionis tue.

37. Ab hac sensus sui peste purgetur. Ita mss. omnes cum Facundo, quibus et Greca uersio respondet; alias in uulg., ab hac sensus sui macula per te purgetur.

38. Fratres nostros. Ita plerique codd. mss. et omnes excusi cum Greca uersione, et congruit illius eui moribus, cum episcopi presbyteros fratres uocitabant. Quatuor codd. mss. habent, fratrem nostrum, quam lectionem Chiffletius exhibet, de suis mss.  codd. nichil asserens.

39. Iulium. Ita legendum esse tam in hac epistola quam in aliis, que eosdem legatos ad Ephesinam synodum missos recensent, euincunt mss. codd. Griman., Barb. duo, Thuanei duo, Trecopith., etc., et Greca 1411 uersio epistolarum 26, 29, 30 et 31 , que habentur in prima parte Actorum Chalcedonensis concilii. In sola huius epistole 24  ad Flauianum  Greca uersione legitur , et in Latina eiusdem editione, que in collatione sexta synodi u habetur, legitur Iulianus, quod scribarum oscitantie imputandum esse coniicio ex ms. codice Actorum concilii Chalcedon. ex bibliotheca Ioannis Bouhierii Diuionensis,  quem ut probe note et adorande uetustatis codicem laudat Chiffletius: in eo enim legit Iulium, non Iulianum. Iulium pariter habent Euagrius lib. I cap. 10, Nicephorus Call. lib. XIu cap. 47, Prosperi Chronicon, Breuiculus historie Eutychianistarum prefixus epistolis sancti Leonis in editione Romana, adeoque non primum a Sirmondo editus, liber de Romanis Pontificibus, Marianus Scotus, etc. Ex quibus postremis quatuor docemur Iulium fuisse episcopum Puteolanum. Unde hallucinatum constat doctissimum Morinum, cum lib. I, exercitatione 20, scribit Iulianum Censem ad synodum Ephesinam II missum a Leone, ut ex eius, inquit, epistolis 15, 18, 19  aliisque constat. Errauit similiter Christianus Lupus in dissertatione de Latrocinio Ephesino cap. 5, cum legatum quem Leo in epistolis scribit ad synodum hanc missum, Iulianum episcopum Censem fuisse contendit, suggillans Chronicon Prosperi, qui Iulianum Censem, inquit, male permutat in Iulium episcopum Puteolanum. Quasi  uero quis qualisue fuerit legatus iste latere potuerit Prosperum, tunc Rome uersantem, 1412 Leoni familiarissimum, eique a secretis, a consiliis, ab epistolis; ita ut non modo hec, sed et alie omnes aduersus Eutychen de uera Christi incarnatione  ab ipso dictate crederentur, testibus Marcellino comite in Chronico, et Gennadio in Catalogo illustrium uirorum. Morino et Lupo imposuit tum nominis affinitas, tum quod is qui uices Leonis agebat in synodo Iulianus fere ubique dicatur. At uero, ut probabile mihi uidetur Iulianum Censem Leonis nomine interfuisse synodo, ita certissimum est Iulianum Censem non eum esse qui Roma missus est ad synodum, et in Epistolis S. Leonis toties cum aliis legatis commemoratur. Hoc posterius etsi satis probatum iam auctoritate codicum plurimorumque illius eui scriptorum, adhuc ex abundanti manifestum fit duplici hoc argumento.

1. Iulianus Censis episcopus interfuit et subscripsit  tam concilio Constantinopolitano, in quo primum damnatus Eutyches a Flauiano, quam conuentui episcoporum, qui anno sequenti in eadem urbe iussu imperatoris habitus est. Porro, cum hic conuentus habitus sit mense Aprili, quis facile credat eumdem Roma missum mense Iunio eiusdem anni quo date leguntur epistole pontificis?

2. Scribit Leo ad Iulianum Censem in Oriente uersantem epistolas 25 et 31 , eodem die scriptas quo et alie in quibus legatos missos recenset. Immo in posteriori eosdem nominat, et inter eos Iulium episcopum; quod certe cum illorum opinione coherere non potest.

Quod uero non  Iulius Puteolanus, sed 1413  Iulianus Censis interfuerit uice Leonis synodo Ephesine, etsi nolim ut certum asserere, sunt tamen  plura que probabile efficiant. Quod ultimum si uerum est, hoc ea ratione contigisse puto, quod uel  Iulius uita functus est antequam pseudosynodus inchoaretur, 1414 uel aliud quid impedimento fuit ne Ephesum accederet. Quoniam uero multum intererat ut qui uices pontificis Romani in eo concilio habiturus erat episcopali dignitate fulgeret, substitutus est in locum Iulii Iulianus, prout in mandatis procul dubio 1415 habebant reliqui legati. Atque ut hoc uerisimile existimem, sequentibus coniecturis adducor.

1o Quoties de legato sedis apostolice mentio habetur in synodo Ephesina, Iulianus semper appellatur in Latina uersione; in textu Greco ter Iulianus, bis tantummodo Iulius dicitur: ut mirum sit qua ratione a clarissimo Baluzio scriptum in I tomo noue collectionis Concil. pref. in Chalced., constanter uocari Iulium in omnibus antiquis codicibus mss. Quod argumento est de alio sermonem esse quam de illo Roma misso, qui in Epistolarum S. Leonis Greca uersione, I parte concilii Chalcedonensis semper dicitur, sola 24  excepta. Non igitur Iulius in synodo uices pontificis egit, sed Iulianus,  nec alius quam Censis episcopus. 2o Nisi supremum obiisset diem in Oriente Iulius, aliqua post infaustam synodum de eo mentio haberetur: uel enim eius reditus notaretur, uel mors eius inter latrocinalis illius conuenticuli improbus ausus recenseretur: idem ipse ad Pulcheriam scripsisset, ipse ad Leonem retulisset de gestis synodi, ipse a Leone uel de consensu exhibito uituperaretur, uel laudaretur de recusato: at nichil tale legitur. 3o Iulianum Censem multis magnisque tribulationibus uexatum fuisse per impotentem Dioscori seuitiam testatur Leo ad ipsum scribens epistola 44  13 die Octobris eiusdem anni data, et 61 , 13 Aprilis sequentis anni: quod non aliam ob causam accidisse credendum est, quam quod ut legatus Romani pontificis fidei iustitieque partes constanti animo tutatus fuerat, impiique Dioscori nefandis molitionibus palam contradixerat. 4o Ex eadem epist. 61  liquet aliquo modo Iulianum S. Leonis personam seu uices etiam ante  Chalcedonensem synodum gessisse: siquidem eum exhortans ut contra falsitatis astutias perseuerantem diligentiam teneret, addit: Cum ad hoc et tuus animus et NOSTRA AUCTORITAS suffragetur. Et postea: Ad quam rem nostros post diem uenerabilem 1416 Pasche dirigemus, qui tecum participato consilio, ea que a nobis constituta fuerint, exsequantur. Immo et in ipsa epist. 25  ad eumdem scripta per legatos ad Ephesinam synodum missos, testatur has ad eum litteras ideo scribere, ut, inquit, UNANIMITER atque constanter his qui Euangelium Christi corrumpere cupiunt resistatis. In epistola etiam 60  Iulianum sollicite commendat Anatolio CP. et huic illum uult adherere: quod innuit ipsum Leonis partes egisse in synodo, cui propterea timendum erat ne Eutychis sequaces molestiam facescerent. 5o uix dubitare licet Iulianum Censem episcopum pseudosynodo interfuisse, cum et eam ob causam mandata S. Leonis acceperit ante synodum, ut unanimiter cum aliis legatis resisteret  aduersariis ueritatis, et ad eumdem de rebus male et in synodo gestis litteras scripserit pontifex, et secretioribus etiam mandatis monuerit de suis eodem in negotio consiliis. At nusquam Iuliani Censis nomen habelur in gestis pseudosynodi, si Iulianus uel Iulius, qui uices pontificis ibidem gessisse legitur, alius fuit a Censi Iuliano.

6. Narrat Breuiculus historie Eutychianistarum unum legatorum a Romana sede missorum ad synodum Ephesinam, illuc non peruenisse, morte scilicet preuentum in Delo insula. Interfuerunt etiam, inquit, uicarii ab apostolica sede directi, Iulius Puteolanus episcopus, Hilarus archidiaconus, quia presbyter Renatus in Delo insula morte preuentus est: adfuit etiam Dulcitius notarius, etc. Iulium quidem concilio interfuisse  ait, mortuum uero Renatum; sed uereor plurimum ne memorie lapsum passus sit auctor Breuiculi, aut incertis rumoribus scriptisue deceptus: ut potius interfuisse synodo dicendas sit Renatus, morteque preuentus Iulius. Cum enim scribit unum esse mortuum in Delo insula, uix errori locus esse potuit, non enim hoc somnauit auctor ille; at cum Iulium interfuisse dicit synodo, decipi potuit nominis similitudine. Cum legeret enim in epistola S. Leonis 1417 missum esse Iulium qui uices pontificis ageret, nominatumque reperisset in actis Ephesinis Iulianum, uel Iulium, iisdem fungentem uicibus S. Leonis, facile fuit in eam opinionem ire, unum eumdemque esse, ac proinde de alio e tribus legatis intelligendum esse quod scriptum reperit de unius illorum morte. Non certe de Hilaro, cuius frequens memoria in synodo et post synodum. Igitur, conclusit ille, de Renato uerum fuit. At, repono ego, de Renato uerum esse non potest, ad quem nimirum litteras post synodum dedit Theodoritus. Cum enim a sede sua deiectus  esset sententia pseudosynodi, querelas suas detulit tum ad S. Leonem, tum ad eius legatos ad Renatum presbyterum et Hilarum diaconum. Ex quo et duplex robur coniecture nostre accedit. Quod enim scripserit ad Renatum, arguit errorem auctoris incerti, qui mortuum ante synodum scripsit; quod uero ad Iulium non scripsit, aliquatenus probat eum tunc non superfuisse in uiuis, nec presentem synodo fuisse. Alioquin eum in primis conueniebat adire, qui primas habuisset in synodo pontificis uices, ut per eum S. Leonis mentem moueret excitaretque ad suscipiendam depositi episcopi defensionem. Quod enim ad Iulianum Censem non scripserit, ratio in promptu est: is enim in Orientalibus partibus remanens, idoneus non erat qui Theodoriti res apud Romanum pontificem coram ageret. Iam uero si Iulius mortuus erat, Iulianus episcopus Censis is est procul dubio quem legimus in actis Ephesini latrocinii egisse uices Romani pontificis. Qui Breuiculum historie  Eutychianistarum edendum denuo curarunt, ex huius uerbis de morte Renati presbyteri arguunt epistolam Theodoriti ad illum presbyterum scriptam non esse, sed potius ad Hilarum. At superest etiamnum eiusdem epistola ad Hilarum; ac preterea si quis error in alterutro auctore isto agnoscendus est, satius est minusque incommodum a Breuiculi auctore commissum fateri, quam a Theodorito. Quid enim? An Theodoritus quid de Renato factum esset ignorauit? nemo id dixerit. An librariorum error est, qui pro Hilaro Renatum supposuerint? At non tam erudita esse solet operarum oscitantia, ut pro uno legatorum alterum scribere cogitauerint. Adde quod in omnibus mss. excusisque Theodoriti exemplaribus eadem epigraphe constanter reperitur; nec solent epistolarum inscriptiones ab aliis quam ab auctoribus ipsarum componi, cum de aliis opusculorum generibus aliter persepe fieri contingat. Auctor porro Breuiculi ignotus, auctoritas incerta, fides uacillans, rari codices mss. excusi centum annis iuniores. Quid igitur  habet unde cum Theodorito in hac controuersia contendat?

Si hec uera sunt, a scriptoribus uariis uarie hoc loco erratum. Errarunt qui Iulium Puteolanum et Roma missum esse, et synodo interfuisse asseruerunt. Errant pariter qui utrumque de Iuliano Censi contendunt. 1418 Nam missus quidem est Iulius ut interesset synodo, sed non interfuit. Non missus est Iulianus Censis, qui in Oriente tunc residebat, et tamen uice Leonis interfuit, in locum, ut dixi, Iulii suffectus. Hinc corrige Euagrium Scholasticum Eccl. Histor. lib. I, cap. 10: () : Iulius item episcopus  qui Leonis  episcopi Romani uices gerebat. Corrige item Nicephorum lib. XIu Hist. Eccl. cap. 47: . . . , : Adfuerunt concilio . . . Leone ueteris Rome pastore excepto, cuius locum Iulius episcopus eo missus obtinuit. Corrigenda, inquam, utriusque huius auctoris narratio, quia uterque male Iulii Puteolani missionem a Leone, cum Iuliani Censis presentia in synodo confundit. At non corrigendus textus, ut uult doctissimus Henr. ualesius annotat. in hunc Euagrii locum, ubi corrupte legi putat in utroque pro ; cum certum sit ita scripsisse auctores illos, discrimen, quod supra obseruauimus, non attendentes, et cum plerisque aliis scriptoribus existimantes eum adfuisse synodo Leonis nomine, qui eo consilio missus fuerat; quod discrimen nec ab eodem ualesio animaduersum puto.

Contrariam opinionem, que Iulium interfuisse synodo contendit, Renato in Delo insula prius mortuo,  non spernendis argumentis tuentur uiri docti. Primum est quod Renati mentio nulla prorsus habetur in actis Ephesini latrocinii, ex quo silentio confirmatur narratio Breuiculi de eodem morte preuento, ut scribit illius auctor, antequam Ephesum potuisset accedere. Nodus certe difficilis, nisi quis dixerit uix locum fuisse loquendi legatis in pseudosynodo, presertim uero Renato; cum et Iulianus pro episcopali dignitate uocem arriperet, et Hilarus pro suo archidiaconi ac specialis Ecclesie Romane legati munere precipuas haberet legationis partes. Is enim et prolixioribus semper uerbis synodum alloquitur; ipse solus epistolam S. Leonis legi postulat semel et iterum; solus aduersus latrocinale decretum intercedit.

2. Prosperi silentium de Renato, ac eiusdem de Iulio misso testimonium urgent. At missum Iulium, seu destinatum, ut Prosperi affectata uoce utar, non negamus. Silet quidem de Renato, sed eque de Dulcitio, quem synodo presentem fuisse liquet ex actis,  ut nichil inde confici possit.

3. Breuiculi Historie Nestoriane et Eutychiane grauis et ineluctabilis uidetur auctoritatis narratio. Eius enim auctor Rome, ut apparet, scripsit quadragesimo circiter post synodum anno. Neque tamen deerit forsan qui reponat incertam huius Breuiculi auctoritatem, quia incertus auctor et incerte etiam fidei scriptum ipsum censeri potest. Conflatum enim illud uidetur ex pluribus pannis qui aliis et aliis temporibus 1419 consuti fuerunt. Pannus omnium antiquissimus esse mihi uidetur ille qui capitulum 43 codicis mei Romani conflat, et de rebus in Alexandrina Ecclesia gestis a damnatione Dioscori usque ad Acacii damnationem unice tractat; que enim breuiora, plerumque sunt et antiquiora. Ex eo plura suo Breuiario inseruit Liberatus diaconus cap. 15, 16, et 18, et suo Breuiculo auctor incognitus. Immo Breuiculus ipse nichil aliud esse uidetur quam scriptum istud breuius, pluribus postea auctum ab aliquo scriptore, qui historiam totam ab origine repetens suis  usibus. Breuiculum concinnauit; qui in editione anni 1591 duabus primis lineis breuior est, auctior uero in fine duodecim, uel quindecim aliis. Porro, cum in ea parte que in codice Romano nostro habetur, nichil apparet quod ueritati consentaneum non sit, non ita est in iis que primam Breuiculi partem conficiunt: plura sunt enim que a uero discrepant et a narratione Liberati. uix igitur fides certa adhiberi potest scriptiuncule illi, cum nullum habet sibi suffragantem alium scriptorem; tametsi abroganda non uideatur eius auctoritas cum pluribus aliis accinit.

4. At insolens uidetur, nec umquam alias usurpatum, ut in locum unius legati alius ab aliis legatis substituatur. Nouum id forsan nec fieri solitum; sed necessitas id postulabat. Cum enim ex improuiso ad  synodum inuitatus esset S. Leo, et breue admodum spatium deligendis mittendisque episcopis concessum, coactus fuit pontifex iis contentus esse legatis quos Constantinopolim dirigendos designauerat. Nec melius aliquid ei uenit in mentem quam ut Iulianum Censem, Orientalem quidem episcopum, sed patria Romanum, et in apostolice sedis sinu nutritum, legatis adiungeret, presertim cum totum Eutychis negotium perspectum haberet, ac de eo ad pontificem litteras dedisset. Nullas quidem epistolas proferimus que hoc Leonis consilium retegant; uerum hec non erat epistolarum materies, sed secretiorum mandatorum, que nisi cum necessitas postularet, publicanda erant: quemadmodum soli commonitorii priuati secreto commiserat Celestinus papa mandatum, quo iubebat ut legati sui ad Ephesinam primam synodum, preuenientes ad Cyrillum Alexandrinum consilium omne conuerterent. Scio per litteras Cyrillo delegatas esse pontificis uices, quia nimirum presentiscebat Celestinus, quod reuera accidit, legatos  mature satis ad indictam synodo diem non esse peruenturos. Non eadem erat Leoni ratio, atque adeo sufficiebat ut cautionem de substituendo uel adiungendo nouo legato penes legatos deponeret pro data occasione seu necessitate in medium adducendam. Interim hoc 1420 ex Celestini exemplo colligimus non sine exemplo eoque recenti Orientalium partium episcopo Romani pontificis uices fuisse mandatas. Liquet sane ex epistola 61  ad eumdem Iulianum scripta pro reparanda pseudosynodi calamitate ipsum iam tunc auctoritatem sedis apostolice circumtulisse in Orientalibus regionibus. Hortans enim eum ut contra falsitatis astutias perseuerantem diligentiam teneat, addit: Cum tibi ad hoc et tuus animus et NOSTRA AUCTORITAS suffragetur . . . ad quam rem nostros . . . dirigemus qui TECUM PARTICIPATO consilio, ea que a nobis constituta fuerint, exsequantur. Quandonam ergo pontificis auctoritate munitus fuerat Iulianus? annon istud est aliquod accepte potestatis uestigium, qua  in synodo uice pontificis uteretur?

5. Instant, episcopum Ephesi legatum agentem, per interpretem locutum semper fuisse, cum Iulianus Grece ac sine interprete semper uerba fecerit in Chalcedonensi concilio. At forte homo Latinus nondum Grecam satis callebat pseudo-Ephesini tempore, ut in tanto episcoporum consessu Grecum ageret, postmodum uero exercitatior in ea lingua per subsequens biennium factus, interpretis ope non indiguit. Ex eadem patrie ratione descendit quod de Leone differens in synodo sanctissimum papam suum illum appellet. Hoc decebat hominem in Romane Ecclesie sinu educatum.

6. Opponunt Leonis uerba in epistola 39 : Hec Ephesina latrocinia a nobis, inquit, comperta sunt non incerto nuntio, sed ab ipsis  reuerendissimis episcopis qui a nobis missi sunt, et fidelissimo rerum que geste sunt narratore Hilaro. At episcopus Roma missus ad synodum non alius a Iulio Puteolano. Ego uero, si qua fides epistole que subsequentis rude  exemplum quibusdam esse uidetur, suffragari potius prime opinioni puto quam aduersari; cum enim solus Iulius Roma missus sit, plures fuisse missos uere scribere Leo non potuit, nisi hoc sensu quod duo reuera sunt legationis munere ornati, altero Roma misso ad hunc finem, altero uero uel adiuncto, uel suffecto Ephesi.

7. Urget clarissimus Baluzius codices mss., nam constanter uocari Iulium in omnibus antiquis codicibus mss. Actorum Ephesinorum, nec in eisdem Iuliani fieri mentionem totidem uerbis asserit. At secum ipse pugnat: in eadem enim prefatione ad syn. Chalcedon. fatetur modo Iulium, modo Iulianum legi. Reuera ad locum primum synodi Ephes. pag. 115 edit. Labbei fatetur solos codices Diuionensem et Parisiensem  habere Iulium, ceteros Iulianum; et inter istos codices, Crabbi, Surii, Nicolini, editique alii, quos ueterem uersionem conseruasse contendit, numerandi sunt, ipseque Grecus textus. 1421 Addo Labbeum, qui Diuionensis codicis uarias lectiones sedulo excerpsit, marginique ascripsit, nichil tale annotasse, sed solius Iuliani nomen exhibere. Eamdem fere uarietatem in aliis Actorum locis obseruat ipse Baluzius.

Obseruandum insuper in exemplari Greco epistole ad Flauianum, et in uersione Latina que adiacet inter Acta Chalcedon. Iulianum haberi; nec aliter in eiusdem epistole exemplo, quod insertum est collationi sexte synodi u, et ex Actis Chalcedonensibus deriuatum. Unde istud contigerit, cum ubique Iulius legatur in epistolis S. Leonis, nolim ego decernere. Sed quid si ab ipso Iuliano ita repositum sit, quem uidelicet uersionis Actorum Chalcedonensium auctorem esse opinantur uiri docti, et  probabile admodum est? Quid si ab ipsis legatis id prestitum in eo exemplari epistole quod  synodo offerendum erat? Sed mitto coniecturas. Hoc certum, non recentioris scribe erratum illud esse, cum in Actis Chalcedonensibus, quibus concilii u Patres utebantur, eadem lectio iacuerit. Quod argumento est, ita reuera, lectum esse in genuinis Chalcedonensis synodi codicibus seu Grecis, seu Latinis, atque adeo in illa prisca uersione qua usos esse concilii quinti Patres predicat clarissimus collector, ac forsan ex Leonis epistolis prepostera emendatione Iulium pro Iulianum esse repositum. Etsi enim certum sit Iulium legendum esse in epistolis extra synodi Acta; at si epistole Actis inserte Iuliani nomen inscriptum est antiquitus, mala fuit illa bone lectionis restitutio.

Ad auctoritatem Theodoriti ad Renatum scribentis, respondent, Theodoritum non satis edoctum fuisse de rebus legatorum. At gratis hoc dicitur, cum non gratis asseratur ad Renatum fuisse scriptas a Theodorito litteras. Nec solummodo gratis, sed absurde.  Quis enim serio cogitans putet non diligenter monitum fuisse Theodoritum de rebus in synodo gestis; Theodoritum, inquam, ex cuius ore pendebant omnes Orientalis diecesis episcopi, qua de causa intra Cyrum se continere iussus erat, et a synodo abesse unus nominatim per imperatoriam constitutionem coactus. At licet absens corpore, per amicos aderat, quorum opera facile de omnibus edoceri potuit. Reuera iam tum cum ad Leonem, Renatum, ceterosque Romanos scribebat Theodoritus, Leonis ad Flauianum epistolam acceperat, que ad ipsum non nisi post pseudosynodum mitti potuit et ab iis qui synodo interfuerant, cum a legatis Romanis primum in Orientem allata sit. Iam tum etiam rescierat Renatum soli Flauiani depositioni interfuisse, et ante discessisse a synodo quam in alios episcopos eadem sententia 1422 decerneretur. Nec illa ex primis incertisque rumoribus hausta esse, sed certis nuntiis, probare uidentur que ante omnia scribit de ardenti zelo et iusta libertate qua Renatus nefandis  Dioscori molitionibus obstiterat: Nec soli nos ista didicimus, addit ille, sed in omnem terram recte mentis tue sonus exiuit, et omnes iustitiam, zelum, libertatem et aduersus iniquitatem iniectas a te minas decantant. Et hec quidem egit pietas tua cum unicam cedem  conspexisset. Quod si ceteras etiam uidisses que post discessum tuum patrate sunt, Phineem illum fortasse imitatus esses. Laudes eiusmodi a Theodorito impendi homini ex solo legati nomine cognito, et non ex peculiari gestarum ab eo rerum notitia, nemo facile crediderit. Has certe laudes potius Iulio episcopo seruasset, si et is synodo interfuisset, et ad eum scripsisset Theodoritus.

At nichil tale de Renato legitur in Actis. Ita est.  Sed quis modo Acta integra pseudosynodi penes se habeat? excerpta enim illius tantummodo Chalcedonensi concilio inserta seruata sunt, et ex illis sola fere Patribus exhibita que damnanda ac rescindenda erant. Nimirum post prolatam aduersus Flauianum et Eusebium sententiam, hoc unum Hilari uerbum, contradicitur, in Actis superest. Cetera que de legatis predicant Theodoritus et alii, intercidere.

Quod Theodoritus non ex primis dubiisque rumoribus scripserit ad Romanos de latrocinio Ephesino, ac proinde nonnisi bene edoctus de totius negotii ac personarum que interfuerant circumstantiis, ipsius rei quam tractabat momentum et grauitas persuadet. Cum enim de appellando totius Occidentis concilio ageretur, cum legatorum Romam mittendorum delectus habendus esset, instructionibus et mandatis iidem muniendi, plures prolixeque littere scribende; quis credat de his omnibus non esse diu ac mature deliberatum a Theodorito cum suis amicis, ac iis presertim quibuscum communis erat causa? Reuera  non statim missos esse legatos probant ipse Theodoriti epistole. Non scripsit enim in Occidentem, nisi post lectam Leonis epistolam ad Flauianum, ut certum est; at non illam recepit statim post nuntiatam cladem Ephesinam. Cum enim scribebat epistolam 19, ad Anatolium patricium, nondum Leonina in manus eius uenerat, cum tamen et de Ephesinorum iudicio ipse edoctus esset, et in omnem terram, ut scribit, iam exiisset sonus eorum et in fines orbis terre rectissima sententia eorum. Immo cum de singulis synodi episcopis, que cuiusque sors fuisset, qui animus tunc esset, sic didicisset, ut apud amicum conqueratur uix esse aliquam Ecclesiarum que commotam inde tempestatem 1423 non senserit. Nam iniuriam alii intulerunt, alii acceperunt; qui uero nec lesi sunt ipsi, nec leserunt, et condolent iis quibus iniuria facta est, et eos lugent qui fecerunt. Postmodum accepto antigrapho litterarum S. Leonis, gratulatus sibi doctrine consensionem cum S. Leone, continere se  non potuit, ut fatetur Garnerius, quin inde apud amicum potentissimum apologiam sibi conficeret in epistola 121. uerisimile etiam putat Garnerius iam tunc gestorum Ephesinorum apographum penes Theodoritum fuisse, ob id, opinor, quod plures epistolas ad Ephesinos Patres a Leone directas legisse uideatur, et cum Anatolio patricio tunc temporis communicasse. Quod si uerum est, frustra obiiciatur Theodoritum incertis rumusculis delusum ad Renatum, uelut synodi testem et conscium, litteras dedisse, quod ipsum adhuc in uiuis esse falso putaret.

Utriusque sententie probationibus in medium adductis, litem eruditorum iudicio dirimendam dimitto, illi parti adhesurus quam firmioribus fundamentis incumbere decreuerint. Ioannes Garnerius, uir eruditus, in auctario Theodoritiano stat ab utriusque opinionis partibus: nam dissert. 1 de Historia Theodoriti, cap. 9, n. 9, de Iulio silet omnino; Iulianum uero et Renatum cum Hilaro Ephesum conuenisse scribit: ac de utroque iterum n. 10:  Incertum, inquit, quid opere nauarit Iulianus; Renatus certe summa confidentia obstitit synodi malignantium presidi, et inde laudem a summo pontifice promeruit. Denique cap. 10, n. 5: Oculati, inquit, duo testes , Renatus presbyter et Hilarus archidiaconus, uterque sedis apostolice legatus, uterque a Theodoreto supplicibus litteris compellatus. In dissertatione uero secunda ad epist. 116, que est ad Renatum, intactis prime uerbis, contraria scribit, ac priorem quam suam fecerat opinionem ut commentitiam ridet, cum tamen eodem loco fateri cogatur implicatissimam esse Iulii historiam.

40. Tituli S. Clementis.  Ita omnes codd. tam exarati manu quam typis excusi, uno ex Barber. excepto  Sola Greca uersio, ad quam Bouhierii Latinus Actorum Chalcedonensium codex accommodatus est, eam annotationem omittit. Quamobrem malim ego gemini huius codicis exscriptorem oscitantie arguere, quam falsi accusare antiquissimos quosque orbis Christiani codices, eosque presertim quos Galliis nostris episcopi sui reliquerunt ab ipso Leone emendatos, ut ex epistola Ceretii, Salonii, et uerani ad S. Leonem perspicuum est. Id uero, quod ait Chiffletius, usu minime 1424 receptum ut Romani presbyteri scripto a suis titulis appellarentur ante Symmachi PP. tempora, gratis dicitur; id enim multo satius est asserere quam negare, cum assertionis argumentum sit hec eadem sancti Leonis epistola, quam si hoc loco interpolatam dicere licuerit, licebit et idem uitium impingere synodo illi Romane sub Symmacho, in qua primum annotationem eiusmodi annexam fuisse contendit scriptor laudatus. Et quidem miror cur eiusmodi presbyteros scripto nolit appellatos fuisse a suis titulis, cum id usu ac uiua uoce receptum  fuisse ultro profiteatur. Deinde cur tempore Leonis usurpatum esse non uult quod quadragesimo circiter post Leonem anno usurpatum fatetur, quodque tot codices a Leone usurpatum docent?

41. Est probata. In uulgatis: Est sepe probata. Sed istud sepe et in Greco desideratur, et in omnibus fere mss. codicibus.

42. Deus te incolumem custodiat, frater carissime. Hanc clausulam non habent codd. 2 Barber. quinque Thuan., nec Remensis, uictorinus et Trecopith.

43. Ad calcem huius epistole post annotationem consularem hec uerba addit Chiffletius; Tiburtius notarius, iussu domni mei uenerabilis pape Leonis edidi; quam subscriptionem duximus omittendam esse, cum unicus Bouhierii codex ms. Actorum Chalcedonensium, correctore Rustico diacono, eam exhibeat, nec preterea constet cuius Leonis, an primi, an secundi, uel alterius notarius fuerit Tiburtius ille. Hanc enim uocem,  domnus, tempore Leonis I in  usu fuisse non existimo, et aliunde constat sepe sepius pro diuersis occasionibus editam ac laudatam fuisse presentem epistolam.

44. Aeram seu 483, seu 486, que in pluribus codd. additur ad finem huius epistole, retinendam esse in textu non existimauimus. Hic enim computandi  temporis modus recentior a Romanis non nisi post sancti Leonis tempora usurpatus, et huic epistole adiectus esse creditur a plerisque, et aduectus ex Hispania, ubi Idatius Hispanus, qui scripsit etate Leonis nostri, primus omnium hac nota usus fuisse uidetur; si tamen eius chronico aliena ac recentiori manu non est superaddita, quam et epistole S. Leonis additam esse crediderim opera Isidori Mercatoris Hec enim era Hispanica est que triginta et octo an nis uulgarem Christi eram antecedit. Unde et error in ipsa adiectione deprehenditur; additis enim 38 annis anno uulgaris ere 4.9, quod prodiit hec epistola, non 483, uel 486, sed 487 annus efficitur ere Hispanice.

Ad calcem huius epistole, in actione 2 1425 concilii Chalcedonensis subiiciuntur  testimonia sanctorum Patrum partim Latinorum, partim Grecorum, qui duas in Christo naturas asseruere. Hec a Theodorito epistole Leonis adiuncta esse opinio est Ioannis Garnerii in parte posteriori Operum Marii  Mercatoris sub finem prefationis in Scholia S. Cyrilli de Incarnatione. Ratio multiplex ab eo profertur; nulla, meo iudicio, sufficiens.

E Scholiis, inquit, S. Cyrilli tria testimonia Theodoritus adduxit in secundo Eraniste dialogo, et quidem totidem uerbis ac in calce epistole referuntur in actione 2 Chalcedonensi. Bene est: sed si ante habita est Chalcedonensis synodus quam scripti Theodoritiani dialogi, que est Baronii aliorumque opinio, iam a synodi actis potius accepisse censendus est Theodoritus, quam synodus a Theodorito. Quod porro in actione 2 Chalcedonensi epistolam S. Leonis ab Illyricianis et Palestinis episcopis suggillatam asseruisse legitur Theodoritus adducto Cyrilli testimonio, quod inter subiuncta legitur, nec adductum fuisset si iam epistole subiectum occurrisset: nichil uetat testimonium a Leone descriptum, prolatum esse postmodum a Theodorito, immo eo magis Leonis mens catholice et Cyrilliane sententie consentanea esse  probabatur a Theodorito, quod idem ab utroque testimonium esset prolatum. Deinde breuissimum tantummodo 1426 adducitur a Theodorito testimonium, cuius media pars a Leone non est descripta.

Addit Garnerius: Quod a Theodorito, aut certe ab iis qui Theodoriti partibus studebant, uersam in sermonem  Grecum epistolam, proditum est, immo et a uertentibus uitiatam, quod postremum Leo ipse queritur apud Marcianum imperatorem. Quinam sint huius opinionis  assertores, non memini me legere: hoc unum ego assero, nichil tale suspicatum esse Leonem nostrum de Theodorito, quantum ex scriptis coniici potest. Immo uero similius est uersam esse ac corruptam epistolam a Theodoriti aduersariis, quam ab asseclis. Scilicet eo fine uitiatam uolebant eam epistolam Leonis aduersarii, ut in suspicionem Nestorianismi uocatus, odium catholicorum incurreret, eiusque epistola ut fidei absona reiiceretur. Quis porro istud tentatum credat a Theodorito, qui Nestorianismi suspicionem olim in Ephesino concilio sibi aspersam, omni tunc temporis studio et opera oblitteratam uolebat, nec aliam sibi quam Leoni fidem inesse clamabat? Quam satius est igitur existimare eam epistole Leonine deprauationem inductam esse ab Alexandrinis, cum quibus tam diuturnas simultates  exercuerant Theodoritus aliique Orientalis diecesis episcopi. Neque id asserentes diuinamus: ipsa quippe Leonis ad Marcianum epistola 104 1427 , quam laudat Garnerius, hoc euidentissime aperit. Tota est enim de Alexandrinis epistola. Primo capite laudat Proterii Alexandrini episcopi fidem. In secundo monet ut paucos imperitos hereticorum instigationibus tumultuantes ex traditione ipsius Ecclesie Alexandrine, scriptis scilicet Athanasii, Theophili et Cyrilli doceat Proterius. In tertio queritur quod quorumdam hereticorum uersuta nequitia, ad conturbandam aliorum simplicitatem, epistolam meam, inquit, quam ad beate memorie Flauianum dedi, falsasse perhibetur, ut commutatis quibusdam litteris uel syllabis, receptorem me Nestoriani erroris assereret. Obsecro, subdit ille, uenerabilem clementiam uestram ut eamdem epistolam per fratrem meum Iulianum episcopum, uel eos quos idoneos ad hoc opus pietas uestra delegerit, in Grecum sermonem iubeatis integre diligenterque  translatam, per idoneum perlatorem sub uestri signaculi impressione deferri tradendam iudicibus Alexandrinis, qui eam clero et plebi ipsius ciuitatis cum predictorum episcoporum predicationibus, quibus mea scripta consentiunt, faciant recitari, etc. Ex quibus liquido apparet totam hanc fallaciam circa Leonis scripta Alexandrinorum hereticorum artibus structam esse, et Iuliano potius quam Theodorito ascribendam esse uersionem epistole pontificis. Ipse enim Theodoritus S. Leonis epistole subscripserat etiam ante synodum Chalcedonensem cum aliis omnibus Orientalis diecesis episcopis, ut narrat epistola 68, cap. 3, et epist. 70 subscripsit eidem in synodo, ut affirmant legati sedis apostolice act. 8. Immo eam asseruerat actione 2 aduersus Illyricianos et Palestinos, quod et Facundus commemorauit. Deprauatio uero epistole hereticorum opus fuit.

Urget Garnerius pro sua coniectura. Nulla fit, inquit, in tota epistola siue mentio, siue promissio afferendorum testimoniorum. Responsio in promptu est:  cum scripta est epistola, immo et cum primum missa in Orientem ad synodum Ephesinam, animus non erat adiicere testimonia sanctorum Patrum, quibus doctrinam suam pontifex muniret aduersus calumnias hereticorum. At uero cum in latrocinio Ephesino immaniter a Dioscoro seuitum esset in episcopos catholicos et in ipsam Ecclesie fidem, expulsis, depositis cesisque fidei defensoribus, reiecta etiam Romani pontificis epistola, alii postmodum legati in Orientem missi cum epistola eadem: quam cum preuideret ab hereticis impugnandam, eam sanctorum Patrum testimoniis et auctoritate muniuit; qua permoti omnium Ecclesiarum episcopi, ad quos eam transmiserat approbandam, ei facilius subscriberent. His testimoniis munita erat epistola cum Constantinopolim gemina legatione annis 450 et 451 per Romane  sedis legatos allata est, cum ad Paschasinum Lilybei episcopum iam tum ad synodum Chalcedonensem destinatum directa, cum in eadem synodo 1428 relecta et approbata. De hoc testimoniorum delectu intelligendum: Quod de sufficienti paternarum auctoritatum instructione a se directa in epistolis 52, 53, 54, 55 et 56  uel innuitur, uel expressis illis uerbis refertur. Instar omnium erit locus epistole 68  ad Paschasinum, que nunc primum edita: Ut autem in omnibus plenius tua sit instructa dilectio, inquit cap. 3, sanctorum Patrum nostrorum de sacramento incarnationis Domini quid senserint et quid Ecclesiis predicauerint, ut euidenter agnosceres, aliqua ad dilectionem tuam scripta transmisi, que nostri quoque apud Constantinopolim CUM MEA EPISTOLA ALLEGARUNT.

Sed et ipsa testimoniorum inspectio Leonem clamat auctorem. Nullum enim est in Chalcedonensi delectu  quod non legatur  totidem uerbis, et ex iisdem locis, in epistola ad Leonem Augustum 134 , ut prorsus existi mandum sit ab eodem utrumque esse concinnatum, uberius quidem in 134  epistola, quia posteriora scripta prioribus auctiora esse solent.

Post primam Leonis editionem prodiit posthumum Theodoriti Auctarium Garnerio auctore, in quo eidem sue de testimoniis opinioni inherens scribit illa a Theodorito epistole S. Leonis esse subiecta, eamque epistolam his munitam presidiis ab illo tunc missam Anatolio patricio, tum ipsi Leoni pape remissam. Merum somnium, de quo ne unum quidem uerbum siue in epistola 121 Theodoriti ad Anatolium, quam laudat et torquet inutiliter cap. 9 Historie Theodoriti num. 26, siue in aliis.

Idem in dissert. 2 ad auctoris sui Eranisten, grauiter obiurgat me, quod imprudenter adheserim Caluinistis duobus Albertino et Blondello, et secundum eos sententiam dixerim hac in controuersia. Diceres de grauissimo ac precipuo quodam fidei capite litem  esse, cum tamen de re tenuissima agatur, que tam inuidiosam ac inofficiosam reprehensionem ferre non possit, presertim cum me secundum eminentissimum Baronium sententiam dixisse, scribere potius potuerit ac debuerit. Dicam quod res est, nec Albertinum Blondellumue hoc de capite a me esse lectum, nec meam illorumque opinionem, ut a Garnerio refertur, unam eamdemque esse. Illi siquidem contendunt testimonia Patrum a Theodorito allata sumpta ab eodem esse ex epistola S. Leonis. Ego uero hoc solum scripsi: Quod si ante habita est synodus Chalcedonensis quam scripti Theodoritiani Dialogi, que Baronii opinio est, a synodi actis potius accepisse censendus est Theodoritus, quam synodus a Theodorito. uerum neutrum ab altero mutuatum esse illa, ac presertim Cyrilli, de quo res erat, testimonia, satis aperui opinionem meam esse, cum breuissimum a Theodorito adductum scripsi, cuius uix media pars a Leone producta esset. Ad finem capitis remiserat Garnerius que aduersum  me dicenda 1429 habebat; sed intercidit, inquiunt editores, incertum quo casu, particula hec huius concertationis. Hoc interim fatetur, me et quos carpit Caluinistas abductos esse in errorem ex iis que Baronius in Annalibus mandauit scripto.

Reuera Eraniste dialogos post synodum Chalcedonensem scriptos putauit eminentissimus scriptor. Mea non interest istud uel astruere uel destruere. Licet enim dialogorum confectio toto decennio epistolam Leonis anteuertisset, non propterea sequitur ex illis sua Leonem accepisse testimonia. Quam modo opinionem amplectendam putem, paulo inferius patebit. Sed quam uere sint et certe Garnerii probationes, quibus ante annum 445 conscriptos dialogos contendit, iuuat prius inquirere.

Prima est petita ex epistola 16 Theodoriti ad Ireneum,  quam scriptam fatetur post indictionem pseudosynodi Ephesine primum ad Antiochenum primatem, et inde ad prouincie Euphratesie metropolitas delatam, adeoque uix ante mensem Iunium anni 449. At ut demus Garnerio in hac epistola mentionem fieri Eraniste, quid necesse est hunc librum ante quatuor uel quinque annos fuisse compositum, cum potius appareat recentem tunc fuisse istius libri, qualis qualis fuerit, compositionem, de quo uidelicet quid sentiret ipse, quid alii etiam iudicarent, amice tunc primum aperuerat Ireneus?

At uero, ut quod sentio non contradicendi, sed illustrande historie causa, in medium proferam, non de Eraniste libro scribere ad Ireneum, sed de alio prorsus diuerso, certum mihi uidetur. Primum enim de eo opere scribit in quo uel ea questio tractabatur utrum uirginem Mariam Deiparam sine addito dicere liceret, an non addere necesse Hominiparam, uel saltem sepe sepius Maria Deipara simpliciter appellata  fuerat. At ne semel quidem id occurrit in tribus dialogis, altum ubique de hac questione et appellatione silentium; nec tractanda materies id reuera poscebat.

Secundo, postquam aliorum reprehensionibus satisfecit Theodoritus, Ireneo quoque scrupulum eximit: Quoniam, inquit, me etiam reprehenditis quasi sanctos ac beatos Patres Diodorum et Theodorum in magistrorum numero preterierim, necessarium duxi de hoc etiam pauca dicere. At de Eraniste dialogis talem querelam frustra emisisset Ireneus, et inutile prorsus fuisset Theodorito, quod necessarium hoc loco arbitratur, de duobus illis in magistrorum enumeratione pretermissis rationem reddere, aut ex aliis suis libris suam erga illos reuerentiam testatam facere. Hec enim omnia prestitit in primo dialogo, in antecessum querelis eiusmodi satisfaciens. Proferrem, inquit, etiam tibi fortissimorum ueritatis propugnatorum Diodori et Theodori enarrationes, nisi uiderem uos infenso in hos animo esse, Apollinarisque in eos odio  et maleuolentie successisse. uidisses enim hos etiam ceteris 1430 consonantia scripsisse, et ex diuino fonte fluenta hausisse, riuosque et ipsos quoque Spiritus exstitisse. Sed hos quidem pretermittam, quia implacabile bellum aduersus ipsos suscepistis.

3. Opus de quo Ireneus in hac epistola, erat Apologeticum aduersus catholicorum aliquos a quibus fides Theodoriti petebatur. Hoc etiam, inquit, considerandum est, eum qui accusatur testes minime dubios producere oportere, quos redarguere nec accusatorum quisquam possit. Et postea: Si cum accusarer defensionem sum aggressus, et testes indubitatos adduxi, quid incassum nos uituperant, qui horum uidere nichil uolunt? At dialogos aduersum hereticos scriptos esse auctor in prefatione, immo in toto operis decursu declarat: ubique enim si non actoris partes agit, saltem doctoris catholici personam gerit. Sic in ipso limine depingit quos refutandi in se prouinciam suscepit. Premissis enim exemplis Alexandri Aerarii, Semei et  Manetis, qui cum ex genere, uel eruditione, uel rebus preclare gestis laude dignam claritatem non haberent, improbis studiis insignes euadere contenderunt: Hoc ipsum, inquit, nonnulli NUNC faciunt, qui expetendam uirtutis gloriam propter labores, qui illam precedunt, fugientes, turpissimam et miserrimam sibi famam pepererunt. Cum enim nouorum dogmatum auctores esse cuperent, ex multis sectis impietatem emendicarunt, et HANC perniciosam HAERESIM conflarunt. Ego igitur paucis cum eis disserere conabor, etc.

Porro qui in his uerbis Eutychianam heresim, ipsumque heresiarcham Eutychen natiuis suis coloribus depictum non agnoscit, is non meminit que de utroque Flauianus CP. in gemina ad Leonem epistola et in synodo sua Constantinopolitana, quid Leo ipse, quid Chalcedonensis synodus scriptis suis decretisque tradiderint. Tribus enim dialogis, ipsisque titulis precipue Eutychiane heresis capita configuntur, ac ipsa etiam sepe Eutychis uerba referuntur. Catholice fidei  petra, inquit S. Leo , Eutychen exsecratur, qui in Domino Iesu Christo ueritatem humane carnis euacuans, ipsum uerbum in carnem asserit transformatum, ut nasci, nutriri, proficere, pati, mori, etc., solius fuerit Deitatis. En paucis uerbis designatam trium dialogorum materiam, quibus asserit incommutabilem uerbi personam sibi ueram serui formam inconfuse adunasse, ne passio Christi solius Deitatis fuisse dicatur. Similiter synodus Chalcedonensis in definitione fidei proscribit Eutychen, et quicumque dicentes naturam unam esse carnis et Diuinitatis, mutabilem et passibilem per confusionem Unigeniti Diuinitatem asserebant, statuitque unum eumdemque Christum, Filium Dominum in duabus naturis inconfuse, immutabiliter, indiuise, inseparabiliter agnoscendum.

Concinit etiam Dialogistes cum synodo Flauiani. Eraniste enim et Eutychis eamdem prorsus loquela, uterque ex duabus naturis 1431 dicit Christum, uterque duas naturas negat, uel in duabus naturis,  uterque post unionem unam naturam fuisse contendit, uterque corpus Christi, corpus humanum dicere refugit.

Ex dictis ueram epocham compositionis Dialogorum Eraniste assignare facile est, nimirum inter mensem Nouembrem anni 448, quo Eutyches de heresi conuictus in synodo Flauiani damnatus est, et mensem Aprilem uel Iunium anni subsequentis, quo de indicta Ephesina II synodo nuntium uenerunt ad Euphratesie metropolitanos, et postea ad Theodoritum. Statim enim atque heresim palam professus Eutyches ab Ecclesia eiectus est, et sectam, discipulos patronosque habuit, illum publice conuincendum, istos docendos et a precipitio retrahendos pro sua caritate et forsan rogatu Flauiani, quem familiarem habebat, aggressus est uir pro catholica fide zelo mirabili accensus.

Eodem fere tempore scripta est epistola ad Dioscorum 83. Manifeste enim exortam ac publicatam Eutychis  heresim in ea notat his uerbis: Eos enim qui Dominice carnis ac Deitatis differentiam negant, et nunc quidem diuinam naturam in carnem aiunt esse conuersam, nunc uero carnem in Diuinitatis naturam transiisse, admirandorum Patrum istorum medicamentis curare nitimur. Aperte siquidem et duarum naturarum discrimen nos docent , et immutabilitatem diuine predicant nature. Ne admiranda Garnerii subtilitas, qui tam uerbis istis quam toto Eraniste opere suggillari uult Cyrillum sub ficte laudis fictique nominis larua! Non enim imprudentis modo, quod sentit Garnerius, sed imprudentis insanique fuisset eiusmodi agendi ratio.

Quibus enim uerbis ridet Gennadii narrationem, qui opus dialogisticum, cum Dioscoro Theodoritus litteras excusatorias daret, ab ipso laudatum, crediderit aduersus ipsummet Dioscorum scriptum esse, eadem Garnerio reddi possunt, qui aduersus Cyrillum Cyrillianosque scriptum opus censet. Ne Theodoritus  fuisset aut impudentissimus hominum, qui secundum a Romano Ecclesie antistitem prouocasset ad legendum opus quo traduceretur Cyrillus ridicula sub persona; aut inconsultissimus, qui purgare se uoluisset apud eum quem ipse in suo Cyrillo accusaret; aut amentissimus, qui amicitiam expetiisset hominis quem ludificatur. Quamquam merito quis excipiat, non Dialogos a Gennadio appellatos, sed alium de Incarnatione Domini librum, quem laudat ipse Theodoritus in epistola ad S. Leonem, et Garnerius inter Theodoriti Opera recenset. Nam ratione et testimoniis Scripturarum mysterium incarnationis defensum hoc opere scribit Gennadius, nulla mentione facta testimoniorum que ex SS. Patribus abunde congessit in Dialogis Theodoritus. Unde certum inter utrumque opus discrimen. Non Cyrillum igitur eiusue amicos spectant illa uerba, sed Eutychen eiusque asseclas monachos nonnullos Aegypti, quorum cum 1432 nondum Dioscorus protectionem palam et aperte suscepisset, merito putabat  Theodoritus in illo articulo temporis gratissimum fore primati, quod aduersus nouellam heresim iam synodi auctoritate cum inuentore suo repressam ad eum scribebat. Quamobrem eum confidenter hortatur ut eos qui ueritatis dogmata corrumpere non uerentur, aut salutaribus curet medicamentis, aut curationem recusantes tamquam insanabiles a caulis eiiciat. Cyrillianos, an Eutychianos? nemo nisi dormitans de illis cum Garnerio cogitet. Ceterum opinione sua fallebatur Theodoritus, ratus, ut ad Flauianum scribit, se adiutorem ac socium ad ea que contra fidem apostolicam mouentur habiturum Deo carissimum Alexandrie episcopum dominum Dioscorum. Iam tum enim ab eo conceptum erat consilium iuuandi Eutychen eiusque partes aduersus Flauianum tuendas suscipiendi.

Quod de Dialogis gemina Theodosii Augusti constitutione proscriptis ignique addictis adiicit Garnerius, merum est commentum. In prima enim ne Theodoriti quidem nomen apparet, nec aliquod eiusdem  opus appellatur. Ad secundum quod attinet, proscribuntur quidem in ea Sermones allocutorii, siue Traditiones; uerum 1o non magis ad Theodoritum referenda sunt hec uerba quam ad Nestorium: Interpretationes  eorum, uel qui uocantur Sermones allocutorii siue Traditiones. 2o Dubium an pro uoce Theodoriti non potius legendum Theodori; sic enim legitur in concilio u, collat. 5, ubi refertur Constitutio Theodosii. 3o Certum apparebit omnibus non occupato animo hec legentibus, Allocutiones, ut in concilio u, seu Sermones allocutorios, ut alibi, nichil aliud esse quam sermones ad populum uel alios uiua uoce depromptos, quod sexcentis exemplis probari possit. Sic Cyrillus Alexandrinus Theodori Mopsuesteni Allocutiones ad baptizandos appellat. Sic Allocutio Marciani Augusti ad quartam synodum. Et in synodo 5 proferuntur excerpta: Ex Allocutione Theodoriti dicta aduersus S. Cyrillum Chalcedone, etc. Ex alia Allocutione dicta in eadem ciuitate. Et post multa: Et iterum post mortem B. Cyrilli idem  Theodoritus in Allocutione dicta Antiochie presente Domno, etc. De eiusmodi Allocutionibus intelligenda esse Theodosii uerba, siue Theodorum spectent, siue Theodoritum, censebunt, opinor, mecum uiri eruditi, improbabuntque Garnerii interpretationem; nec magis arridebit importuna diligentia infelixque et cacozelia qua libros Theodoriti, in primis catholicos, sic insectatur ut pleraque illorum capita ad sensum heterodoxum obtorto collo trahere conetur.

Liquido igitur apparet euanida esse argumenta quibus suam sententiam statuere conatus est Garnerius de scriptis ante annum 445 Theodoriti Dialogis; et una ruere quod idem acriter defendit, testimonia SS. Patrum epistole ad Flauianum subiecta 1433. Theodoriti diligentie deberi, non S. Leonis.



AD EPISTOLAM XXIX. APUD QUESNELLUM XXuI. Theodosio Augusto.

 1. Cesari Theodosio religiosissimo et piissimo Augusto, Leo papa Ecclesie catholice urbis Rome. Cod. unus ms. Thuan. habet: Gloriosissimo et clementissimo Theodosio Augusto, Leo episcopus; quem titulum natiuum esse et genuinum, Greca uersio, que eumdem exhibet, probare uidetur. Priorem tamen retinuimus,  quem inuenimus in mss. codd. Thuan. duobus, Griman., Trecopith., Corb. uictorin. et omnibus Latinia editionibus Caue tamen, cum legis Ecclesie catholice papam seu episcopum, ne idem esse putes ac ecumenicum et uniuersalem episcopum, quem titulum numquam usurpauit pontifex noster, teste S. Gregorio Magno pluribus locis. Immo sepe sepius hac simplici appellatione contentus est: Leo episcopus: uel ista: Episcopus urbis Rome. Quid ergo, inquies, sibi uult illa epigraphe? Nihil aliud quam quod de Aurelio Carthaginensi, Augustino et Fortunatiano episcopis Africanis in Carthaginensi collatione cum Donatistis, ita scribitur: Fortunatianus episcopus Ecclesie catholice; Aurelius episcopus Ecclesie catholice; Augustinus episcopus Ecclesie catholice dixit. Tam enim S. Leo quam alii unum hoc in animo habuerunt, ut sese formula ista ab hereticorum conuenticulis et communione secernerent.  Ecclesie igitur catholice episcopus, est catholice communionis episcopus, ut loquitur Epiphanius her.  42. Huic appellationi occasionem primi, ni fallor, dederunt Donatiste, qui Ecclesiam in parte collocabant: quibus catholice Ecclesie nomen opponunt Ecclesie per orbem diffuse assertores episcopi. Hinc etiam Constantinus Augustus, in epistola ad Anulinum, apud Eusebium, lib. X, cap. 7: Qui in prouincia, inquit, tibi concredita, in Ecclesia catholica, cui Cecilianus preest, etc. Ecclesia igitur quelibet particularis, cum seruat communionis et fidei catholice unitatem, 1434 catholica nuncupatur. Quamobrem horum sancti Cypriani uerborum sensum attigisse mihi non uidetur uir doctissimus, qui post Pamelium similia uerba Cypriani ad Cornelium ut soli Romane Ecclesie propria accipit: Nos, inquiunt Nouatiani conuersi , nos Cornelium episcopum sanctissime catholice Ecclesie electum a Deo . . . scimus. Manifestum enim est ex serie epistole illa etiam extendi ad reliquas totius orbis Ecclesias ubique diffusas; que est proprietas catholici nominis, inquit  Optatus lib. II. Sicut enim totius est Ecclesie  unum Deum habere, unum Dominum, unum Spiritum; ita et ad totam Ecclesiam et ad quamlibet particularem attinet, quod de uno episcopo illic disseritur. Nec enim ignoramus, inquiunt iidem, unum Deum esse et unum Christum esse Dominum, quem confessi sumus, unum Spiritum sanctum, unum episcopum in Ecclesia catholica esse debere. Quod autem idem auctor ait, ideo Romanam Ecclesiam specialiter catholicam uocari, quod radix et matrix sit Ecclesie catholice; pace doctissimi uiri dixerim, non est ea mens Cypriani, nec esse potuit. Non fuit re ipsa: cum enim epistola 45, ad Cornelium, hec habet uerba, que auctor ille assumpsit, rationem reddidisse nos scimus, et hortatos esse ut Ecclesie catholice matricem et radicem agnoscerent ac tenerent, etc., sensus Cypriani est, hortatum se esse eos ne parti Nouati adhererent, ne schisma et diuisionem sectarentur; sed ut unitatem catholicam, quam Ecclesie catholice radicem et matricem appellat,  agnoscerent ac tenerent. Tot sunt loca Cypriani que hanc de unitate expositionem comprobent, ut in oculos omnium facile incurrant. Adeat, qui uolet, tractatum de Unitate Ecclesie, epistolam ad Antonianum, et alias: ubi passim unitatem predicat Ecclesie, cui tamquam radius solis, fonti riuus,  radici ramus indiuidua unitate quisque coniungi debeat. Auelle. inquit , radium solis a corpore, diuisionem lucis unitas non capit; ab arbore frange ramum, fractus germinare non poterit; a fonte precide riuum, precisus arescet: sic et Ecclesia Domini luce perfusa per orbem totum radios suos porrigit, et ramos suos in uniuersam terram, copia ubertatis extendit; profluentes largiter riuos latius expandit: unum 1435 tamen caput est, et origo una, et una mater fecunditatis successibus copiosa. Illius fetu nascimur, illius lacte nutrimur, spiritu eius animamur. Denique quid per matricem intelligat sanctus martyr, epistola 71, ad Quintum, declarat luce meridiana clarius. Quos, inquit, constat hic, hoc est in Ecclesia catholica, baptizatos esse, et a nobis ad hereticos transisse, si postmodum, peccato suo cognito et errore digesto, AD uERITATEM ET MATRICEM redeant, satis sit in penitentiam manum imponere. Hoc igitur est, catholicum tenere matricem, in epistola ad Cornelium, quod hereticum redire ad matricem, in  epistola ad Quintum; hoc est, et Ecclesie catholice unitatem tenere, ut habet ead. epist. 71, et ad eam e schismate postlimino reuerti.

Iam uero quod proprie non potuerit Romana Ecclesia simpliciter uocari a Cypriano catholice Ecclesie matrix, manifestum est, cum potiori iure nomen istud debeatur aliis Ecclesiis apostolicis, que in Oriente et Palestina primum coaluerant antequam Romane ciuitati fides et episcopatus inferrentur. Hoc in primis conuenit Ierosolymitane Ecclesie, que reuera mater et matrix omnium Ecclesiarum appellatur in epistola Patrum concilii Constantinopolitani, ad Damasum, Ambrosium et alios episcopos Rome congregatos. Eadem appellatione Romanam donant epistole Lucii I ad episcopos Gall. et Hisp., et Felicis I ad Benignum; sed eas esse supposititias nemo non nouit. Reuera Innocentius PP., III epist. ad Decentium episcopum recensens prouincias que S. Petro eiusue successoribus fidei sue semina Ecclesiarumque institutionem debent, nullas nominat  preter Italiam, Gallias, Hispanius, Africam, atque Siciliam, insulasque interiacentes.

2. Synodale iudicium. Ita mss. Griman. et Thuan., pro synodale concilium, quod in Thuan. aliis duobus aliisque, preter edita omnia. Nescio an aliquod inter utrumque discrimen. Dixerit aliquis prius quod retinuimus de quacumque synodo, siue prouinciali, siue ecumenica, intelligi posse; posterius plerumque de concilio uel ex omnibus synodis. seu ecumenico, uel saltem ex pluribus synodis, seu plurium prouinciarum episcopis coalescente, quales erant synodi quibus Hilario Arelat. interdicit Leo epistola sua 10, quasque uocat synodales conuentus, eo quod ex pluribus synodis seu prouinciis conueniebant episcopi sub primario metropolitano.



1436 AD EPISTOLAM XXX. Pulcherie Auguste.

1. Hec epistola alteri, que est 27 , et  Pulcherie itidem inscribitur, persimilis est, etsi breuior. Presens autem uidetur fuisse missa per legatos, cum adhuc spes nonnulla restabat Leoni, ut synodus Ephesi indicta in conuentum simplicem apud Constantinopolim commutaretur, ut ex fine epistole coniici potest.  De altera uero, que in melioris note codicibus nota consulum, diei et mensis caret, diximus, ad epist. 27 : Sed ei, inquit, qui in errore est, melius consuletur, si UBI desipuit, ibidem resipiscat; et UBI damnationem meruit, illic indulgentiam consequatur.

2. Principis dispositioni. Eadem uoce sepius utitur S. Leo; sepe etiam alii scriptores. Ad manum sunt  in presenti Matisconensis synodus II, sub Guntramno et Hincmarus Remensis, epist. 6, cap. 26, edit. Mogunt. Que uox significat edictum principis, ut passim uidere est in codice legum imperialium: unde et dispositionum scrinium in eodem, et dispositionum comites, alibi commemorantur. Eam uocem ad ecclesiasticas suisque sanctiones traxit pontifex noster epist. 64, 65 , etc., nec non et ad diuina eternaque decreta, ut epist. 24, 132 , et alibi.



AD EPISTOLAM XXXI. APUD QUESNELLUM XXuII. Pulcherie Auguste.

1. Ut quod formam serui gessit. uariant multum codices. Thuan. unus et Trecopith.: Ut in quo formam, etc.; uictor: Ut quod in forma, etc.; Corbeien. et Griman: Ut quod in formam, etc.; alii aliter.

2. Patriarchis et prophetis in specie carnis apparuit.  SS. Patres Augustino anteriores apparitiones huiusmodi plerumque tribuerunt Filio, qui sicut Patris angelus, administer ac representator ab eodem sub corporali specie missus fuerit in ueteri testamento; ut, inquiunt, edisceret conuersari cum hominibus, et ad suum conspectum homines assuefaceret. Contrariam sententiam erroris damnauit Sirmiensis synodus an. 35 contra Photinum congregata: sed quoniam hanc opinionem Ariani in heresis sue patrocinium detorquebant, aliam uiam ineundam esse censuit Augustinus in apparitionibus priorum temporum interpretandis, atque adeo illas angelis esse tribuendis totis uiribus 1437 contendit, lib. II et III de Trinitate, et alibi. Quem plerique sequentis eui Patres et scriptores secuti sunt, ut mirum sit Leonem nostrum hic ab eo discedere.

3. Nec uti possemus triumphantis uictoria, si extra nostram esset conserta naturam. Ita omnes mss. et plures etiam excusi codicis; sic uero in uulgatis: Nec aliter possideremus triumphantis uictoriam, si  extra nostram esset confecta naturam. Hanc uocem confecta, quam habet ms. Theodericianus, retinuissem, ut magis huic loco conuenientem, nisi optimi codd. Griman., Trecopitheanus et Thuanei legerent conserta.

Illuxit. Ita Corbeiens., Theodoric., Barb. et Thuan. unus; induxit legunt Thuan. tres, necnon ed. Canisii et alie ad marg.: sed facile unius littere mutatione inducta est hec lectio, pro inluxit, quod sensus integritati necessarium uidetur. Indulsit habent et uulg. edit. et cod. Griman.

5. Nec potest in filiorum Dei adoptione censeri. Sic ex mss. Thuaneis quinque, Theoderic., Barber., Trecopith., Corbeiens., Griman. et Bodleiano. Antea leg.: Nec potest filiorum Dei adoptionem consequi.

6. Principaliter saluat. De hac uoce uide not. 3 ad epist. 10, ad prouinc. uiennensis episcop. Diuinitas Christi nos principaliter saluat, si pretii ac meritorum dignitatem que tota humanitati ex Diuinitate prouenit  spectemus; Humanitas principaliter saluat, eo quod passionis mortisque mysteria, quibus Deo reconciliati sumus, non utsi in humana natura adimpleri potuerunt, ac proinde principium et origo salutis humane, ipsa est natura humana a uerbo assumpta.

7. Nota diei, mensis et coss., deest in mss. Grim., Bodl., Trecopith., uictorin., Barber. et Thuaneis: ut merito huc translato mihi fuisse uideatur ex breuiori epist. 30, que ad eamdem Pulcheriam iisdem die, mense et coss., et in eadem pene uerba scripta est.  Illam igitur eradendam credimus; non eam solum ob causam, sed preterea quia pluribus diebus  uel etiam hebdomadibus ante 13 Iunii scriptam esse apparet ex his cap. 4 uerbis: Cum, inquit, a tertio iduum Maiarum, quo serenitatis eius scripta suscepimus, maior pars reliqui sit temporis absumenda, ut profectio sacerdotum qui negotio sufficiant ualeat ordinari. Quis enim uero ex his non intelligat statim scriptam epistolam post acceptas imperatorias litteras, id est paulo post diem 16 Maii, et antequam legati ad profectionem accincti essent? Prius igitur hec missa est mense Maio, tum alia, que huius compendium est, mense Iunio per legatos directa. Huic posteriori cogitato cedat necesse est prioris editionis 1438 coniectura, qua suspicatus eram primam illam nichil aliud esse quam amplificatum secunde exemplar, quod ex epist. 41  missum esse ad Pulcheriam constat; quia Hilaro, qui eam perlaturus erat, propter Dioscori latrocinia, Constantinopolim peruenire non licuit.



AD EPISTOLAM XXXII. APUD QUESNELLUM XXuIII. Fausto, Martino, etc.


Hanc epistolam relegimus ad codic. Griman. et Thuan. unum tantum, et ad uersionem Grecam: et quibus duas lineas, que desiderabantur uersus finem suppleuimus.

De latere meo. S. Leo  primus omnium pontificum Romanorum de legatis a latere missis mentionem fecit. Huiusmodi loquendi modus, quem uidere est etiam epist. 31, cap. 2, ex secularium principum stylo assumptus uidetur ad hunc significatum, cuius rei exempla nonnulla reperies in notis uiri doctissimi Christophori Iustelli, ad codicem canonum Ecclesie Africane, seu ad can. 7 concilii Sardicensis, qui initio huius codicis refertur, et in quo primum reperitur uox ista, a latere mitti, ad res ecclesiasticas translata. Quam serio considerantes Patres Africani concilii in epistola ad Celestinum papam in fine codicis  citati edita, hec rescribere non dubitarunt: Nam ut aliqui tamquam a tue sanctitatis latere mittantur, nulla inuenimus Patrum synodo constitutum. E latere autem mitti, ait Morinus, est uelut e familia pontificis, ex officialibus et procuratoribus domesticis in opus aliquod eligi et deputari. De quo fusius idem tractat., Exercit. Eccl. lib. I cap. 20, et Petrus de Marca, de Concord. sacerd. et imp. lib. u c. 4. Primi tamen tam definitio legati a latere, quam discrimen inter legatos pontificis et legatos concilii Romani, quod ex hisce uerbis elici existimat, a Leonis mente aliena mihi esse uidentur. Iulius enim episcopus Puteolanus horum legatorum princeps nec e familia eius erat, nec ex officialibus et procuratoribus domesticis, cum nec de ipso quidem Renato presbytero tituli S. Clementis istud dici possit; et indiscriminatim de iisdem aliisque duobus loquatur tam in presenti epistola quam in 31. Mysterio igitur, mea quidem sententia, uacant hec uerba, saltem quod ad presentem locum attinet, nec aliud significant quam hinc, ut  etiam ex uersione Greca euincitur, que uocum istarum loco habet tantum , hinc, id est ab Urbe, ut habet epistola 25, ex his partibus: nec uerisimile est Iulianum episcopum 1439 Censem, quem huius uersionis auctorem par est existimare, quique apud Romanos multos annos egerat, formule huius uim et usum ignorasse, si quid aliud in ea delituisset arcani. Immo se ipse sanctus Leo interpretatur, cum scribens rursum de iisdem legatis, epist. 33, ad Theodosium Augustum, uerboque Greco prorsus concinens; habet tantum: Ordinatis HINC fratribus meis, qui presentie mee impleant uicem. Si quid tamen peculiare inest his uocibus, crediderim libenter eum a latere  pontificis Romani mitti, qui ex sinu proprie uel Ecclesie, uel prouincie, uel dieceseos, ad aliquod negotium delegabatur: sicut imperatores a latere seu comitatu suo aliquos in prouincias missitabant, qui et missi dominici solebant appellari.



AD EPISTOLAM XXXu. APUD QUESNELLUM XXu. Iuliano Censi episcopo

1. Adiecimus. Hec addit Greca uersio: , ; id est, ut pro ueritate humanitatis Christi.

2. In nobis atque in uobis. Pro his uerbis Greca uersio habet: ; id est, in uniuersa catholica Ecclesia.

3. Ab assumpti hominis substantia. Greca uers. addit: ; id est, et ab ipsa uirginis conceptione.

4. Qui enim negat mediatorem Dei et hominum hominem  Iesum Christum. Ita cod. Thuan., Griman., Corbeiensis, uictorinus, Surius, etc. Prius sic: Negator enim mediatoris, etc. Grece: ; Qui enim negat ueram Domini Iesu Christi humanitatem.

5. Siue quod solus ab inuiol. uirg. sine concup. est conceptus. Ita codd. Barb. duo, Thuan. quatuor, Cantabrigens., Griman., Trecopith. In uulgatis uero: Siue quod solus ex Spiritu sancto ab inuiolata uirgine sine concupiscentia carnis est conceptus; quod ex Greca uersione assumptum est, que tamen uocem carnis non habet, uti nec uictorinus cod. cum aliis iam citatis.

6. Nec discordia desideriorum gignebat compugnantiam uoluntatum. Ita ex plerisque retinuimus. Cod. Griman.: Nec discordie desideriorum gignebant compugnantiam uoluntatum. Nihil habent Greca quod his uerbis respondeat; sed Latina, que his adiacent, item Canisius, Sicardus, Nicolinus et Surius sic habent:  Nec discordiam desideriorum gignebat compugnantia uoluntatum; 1440 nec inepte: cessimus tamen codicum multitudini in priori lectione retinenda, que et optima est.

7. Eamdem gerens in uerbi Deitate personam. Greca: ; id est, sed eamdem habens in Diuinitate et humanitate personam.

8. Ante notam consularem Greca uersio hec habet: Deus te seruet incolumem, honorabilissime frater. De annotatis autem  die et mense maior difficultas. Nam idibus Iunii seu die 13 data legitur, quam ob causam hanc ab aliis eodem die datis epistolis seiungere nefas duximus. Et tamen certum apparet post aliquot dies fuisse scriptam, nimirum una cum epistola ad Flauianum data 23 Iulii, nam et hanc et illam scripsit post acceptas utriusque litteras per Basilium diaconum. Is autem Flauiani litteras non attulit nisi legatis iam ad synodum profectis, et paucis ante  23 Iulii diebus ex epist. 34 . Igitur et ista ad Iulianum secunda est eodem tempore scripta. Ex quo id etiam commodi accidit, quod cum gemina ad eumdem eodem die scripta legatur, deinceps prior que 31  loco iacet 13 die Iunii; posterior que 25  locum habet 23 Iulii data habebitur. Hec porro sic inchoatur: Licet per nostros quos ab Urbe pro fidei causa direximus, etc. Ex quibus tria uerba pro fidei causa delenda censemus auctoritate septem ad minus codicum mss., ut que ex Greca uersione in textum Latinum irrepserunt, que uersio longe plura habet a textu originali discrepantia. Obseruandum porro simile quid haberi in epistola  24  seu celebri illa ad Flauianum: Ad omnem enim causam pie ac fideliter exsequendam eosdem legatos a se mitti scribit S. Leo, nulla synodi facta mentione. Cur ita factum sit, nescio an mea me fallat hec coniectura. Cum Leo, acceptis primis Flauiani litteris cum gestis synodi CP. aduersus Eutychen, agnouisset hereticum sue damnationi non aquiescere, nec a praua doctrina resilire, immo uero multa moliri aduersus Flauianum, consilium cepit mittendi legatos quatuor in Orientem, qui uel auctoritate pontificis Eutychen ad meliorem mentem reuocarent, uel auctoritate imperatoris reprimi curarent. Ad hunc unice finem scripte primum sunt epistole plures que 13 Iunii date nunc leguntur, atque in primis celebris illa 24  ad Flauianum; in qua reapse nichil de synodo habetur, sed de fidei tantum causa per legatos curanda. Talis est etiam epist. 28  ad archimandritas CP., in qua propter causam fidei legatos de latere suo missos  scribit. At antequam legati profecti essent, accepte sunt a Leone Theodosii littere, quibus de 1441 indicta synodo monebatur; statimque iidem legati, qui ad fidei negotium cum Flauiano tractandum destinati erant, ad synodum directi sunt, eorumque tardata profectio, quo nouis litteris scribendis tempus daretur, uel prioribus amplificandis. In quarum nonnullis, sic Theodosii de synodo cogenda et indicta iussis obtemperat Leo, ut tamen ad prius consilium redeat, et exsecutioni optet mandari, ut epist. 30: Sed ei, inquit, qui in errore est, melius consuletur, si ubi desipuit, ibi resipiscat; et ubi damnationem meruit, illic indulgentiam consequatur. Cum autem diu ante 13 Iunii, hoc est 16 Maii recepte sint ille Theodosii de synodo littere, ex epist. 27 , et iam in procinctu essent legati, integro fere mense dilata eorum profectio, et epistole 24  nota diei mutata. Ex dictis patet hanc epistolam 25  natiuam suam sedem post trigesimam quartam  habere.



AD EPISTOLAM XL. APUD QUESNELLUM XXXuI. Episcopis prouincie Arelatensis.


Ad Constantinum, etc. Si talis fuisset prouincie uiennensis status etate Leonis pape, qualis in  notitia Sirmondi exhibetur, uix dubitari posset quin duodecim illi Galliarum episcopi, ad quos presentem Leo scribit epistolam, et omnes et soli ad prouinciam uiennensem pertinerent. Si enim duos adieceris Arelatensem et uiennensem episcopos, qui de primatu contendebant, eum inuenies numerum qui totam illam prouinciam conflabat, quatuordecim uidelicet episcopos, qui in notitia describuntur, quique ad consecrationem Rauennii conuenerunt. uerum aliter se res habent: nam nichil hac in re elicere possumus ex notitia quam Leonis etate posteriorem esse probauimus dissert. 5, parte I, cap. 10, ac preterea Tarentasiam, quam inter uiennensis prouincie ciuitates  non numerat notitia, ad eam tamen tunc pertinuisse epist. 50  Leonis probat, cum illam uiennensi Episcopo subiiciat.

Ex eo tamen episcoporum numero quem hec epistola exhibet, duo habemus. Primum, quod alibi iam suggessimus, nichil noui inductum esse in prouinciam uiennensem, tametsi  Leonis pape decretum et ualentiniani constitutio nouum aliquid instituissent; sed omnes pro antiqua consuetudine episcopos ad ciuitatem Arelatensem concurrisse uelut ad metropolim prouincie, 1442 omnes ad episcopi  illius ordinationem conuenisse unanimiter, omnes ei primatum detulisse, omnes ab eo uiennensem remouisse: quem uidemus nec consecrationis gratiam contulisse Rauennio, nec de usurpata ab alio hacce consecratione fuisse conquestum

Alterum, quod hinc elicimus, illud est, Rusticum, qui in huius epistole inscriptione numeratur inter ceteros Rauenni ordinatores, alium esse procul dubio ab illo Narbonensi ad quem alias scripsit S. Leo. Alterius enim prouincie metropolitanus, qualem se gerebat Rusticus Narbonensis, numquam se ordinationi episcopali in aliena prouincia contra canones immiscuisset, multoque minus in uiennensi, cuius metropolitanus etiam Narbonensem prouinciam sibi subiectam esse uel tunc adhuc contendebat, uel certe non ita pridem contenderat: Arelatensium enim uotis plurimum suffragatus esset Rusticus, si ad Arelatensis episcopi ordinationem conuolasset, uelut eiusdem prouincie episcopus. Deinde Rusticus Narbonensis non tertius scriptus reperiretur in hac epistola,  qui alibi uel statim post Rauennium, ut in epistola synodica quadraginta quatuor episcoporum Gallorum ad S. Leonem, et in tertio Arelatensi concilio, uel etiam ante Rauennium nominatus reperitur, ut in S. Leonis epist. 82 .

Satius est ergo existimare alium a Narbonensi Rusticum huic epistole inscribi: quod eo lubentius credimus, quod et commune admodum est huiusmodi Rustici nomen, et plures reuera legimus circa illa tempora in Galliis floruisse, quorum nonnullos commemorat Apollinaris Sidonius Epistolarum lib. II, epist. 11; lib. u, epist. 9, et lib. uIII, epist. 11. Alius Rusticus ab his omnibus forte distinctus scripsit ad Eucherium eam epistolam quam representauit I. Sirmondus in notis ad epist. 11 lib. II Sidonii



AD EPISTOLAM XLI. APUD QUESNELLUM XXXuII. Rauennio Arelatensi episcopo.

 1. Secundum precedentem notitiam. Ita cum ms. Thuan. legendum; non uero, ut habent edita, Secundum presentem notitiam. Respicit enim S. Leo ad legationem quam S. Hilarii Arelatensis nomine, Leonis placandi gratia, obierat Rauennius tunc presbyter, cuius occasione Rome innotuit pontifici; cuius gratiam morum suorum mansuetudine et sanctitate meruisse dicitur in libello supplici episcoporum Gallicanorum ad Leonem, ut uidere est .

1443 2. Modestie igitur tue non desit auctoritas, constantiam mansuetudo commendet. Ita mss. codd. Antea corrupte: Modestie igitur tue non auctoritas constantiam, sed mansuetudo commendet iustitiam, lenitas temperet, etc.

3. Cum uerus recti amor in semetipso habet, etc. Ita mss. codd. Herouallian. et Thuaneus, cum Merliniana Isidori editione. Arridebit forsitan magis nonnullis alia hec uulgata lectio: Cum uerus recti amor  in semetipso habeat et apostolicas auctoritates et canonicas sanctiones; sicut et placuit mihi aliquando. Sed  sic lectio hec mysterio uacare mihi uidetur, ut meo iudicio, careat et uero sensu: etsi enim uerus recti amor mentem hominis legi Dei subiiciat, perfectamque inspiret pro humanis etiam preceptis obedientiam, numquam tamen uel apostolicarum auctoritatum, uel canonicarum sanctionum, que leges, ut aiunt, positiue sunt, notitiam per semetipsum potest impertire. Hanc quam restituimus lectionem confirmo auctoritate  Hincmari Remensis et codicum mss. quibus usus est. In opusculo enim Capitulorum 55 aduersus Hincmarum Laudunensem, quod trigesimo tertio loco habetur apud Sirmondum, cap. 10, refertur pannus huius epistole ab his uerbis: Iusto quippe ideo, etc., ubi eadem prorsus lectio habetur.

4. Hanc epistolam scriptam esse Asterio et Protogene consulibus, hoc est an. 449, probat altera Leonis epistola ad prouincie Arelatensis episcopos scripta eodem anno quo Hilarius Arelatensis obiit, et Rauennius in eius locum suffectus est. Ex quo Philippum Labbe corrigas, qui in dissert. de Scriptoribus ecclesiasticis Hilarium Arelatensem uixisse scribit usque ad diem 5 maii anni 454, quod falsi arguitur ex duabus epistolis ad Rauennium Hilarii successorem, et tertia ad ordinatores scriptis hoc anno 449, ex quatuor etiam aliis ad eumdem datis, annis tribus sequentibus, et ex litteris Gallicanorum episcoporum, inter quos numeratur ann. 451.



AD EPISTOLAM XLIII APUD QUESNELLUM XXXIX. Theodosio Augusto.


Quid  de presenti epistola sentiendum sit, prorsus in ambiguo est. Editionum tam concilii Chalcedonensis quam Operum S. Leonis procuratores censuerunt potius esse fragmentum sequentis epistole quam integram epistolam; non omnia in ea coherere, nec inuentam esse in mss. Codd. 1444 mss. quod attinet, plures nacti sumus qui eam contineant, quos inter Thuaneus unus, alter Grimanicus noster octingentorum et amplius annorum, ut diximus, et optime note. Forsitan est exemplar epistole sequentis seu 40 , quod nonnullis mutatis, miserit sanctus Leo ad Pulcheriam Augustam; nam in epist. 41 , quam ad eamdem scribit de Ephesino latrocinio, se eiusmodi exemplar mittere testatur. Plurima tamen sunt in quibus ambe discrepent.

 Hanc enim primam suo tantum nomine scribit S. Leo, alteram que sequitur, suo et concilii Romani nomine. In illa magnam ex sua auctoritate capit fiduciam pro defendenda per se ueritate; in hac sumit ex litteris imperatoris fiduciam fidei et pacis per ipsum defendende. In hac ultima ait sibi que Ephesi gesta erant, narrata esse ab Hilaro diacono, qui solus effugerat; prior illa, ab ipsis etiam reuerendissimis episcopis qui a sede apostolica missi erant, hec nuntiata fuisse affirmat; quod falsum est, cum unicus episcopus missus fuerit ad Orientales partes, Iulius scilicet Puteolanus, quem etiam suspicamur diem ultimum obiisse antequam Ephesum perueniret. Preterea uni epistole subiecit exemplar canonum Nicenorum seu potius Sardicensium; alteri non item. Denique nonnulla sunt in illa epistola que truncatam eamdem fuisse arguant, uel nondum perfectam et absolutam; ut potius sit rudis aliqua epistole delineatio quam epistola ceteris accensenda. Manifestus  enim hiatus apparet in loco punctis notato; et paulo inferius hec leguntur: Pro supradicti sacerdotis arbitrio, etc., nulla prius facta mentione Dioscori, quem hec uerba indicant in altera epistola. Quidquid sit, eam e numero epistolarum subtrahere noluimus, suum cuique de ea iudicium liberum permittentes.

Huius epistole initium assumptum est ab impostore Isidoro ad construendum caput fictitie epistole 2 Dionysii I pontificis Romani ad Seuerum episcopum, et fictitii rescripti Liberii pape ad Athanasium Alexandrinum et alios Aegypti episcopos.



AD EPISTOLAM XLu. APUD QUESNELLUM XLI. Pulcherie Auguste.


Huius epistole uersionem Grecam edidit Ioan. Cotelerius ex ms. cod. Regio 1026, ubi ad hec uerba:  Pro fide regia, que restituimus ex ms. Grimanico et aliis , Greca habent, : Pro fide Romana; sane contra mentem Leonis, 1445 qui hortatur Pulcheriam ut pro fide, hoc est, secundum eam qua pollet fidem, seu uigore illius fidei nouellis erroribus resistat.



AD EPISTOLAM LIII. seu AD FRAGMENTUM EPISTOLAE Anatolii CP. episcopi ad S. Leonem. APUD QUESNELLUM POST EPIST. LI.

 1. Hoc preclarum epistole fragmentum ex Regio codice ms., num. 940, eruit uir doctissimus Ioannes Baptista Cotelerius, et inter Ecclesie Grece Monumenta, tom. I, pag. 66, excudi curauit anno 1677, biennio post primam Leonis nostri editionem. Monet in notis conferendum cum his que Sozomenus habet lib. uII, cap. 8 de electione Nectarii Constantinopolitani pariter episcopi. Non debuit porro in hac editione omitti hec epistole particula, nec alium locum sortiri, cum de illa in consequentibus epistolis mentio habeatur, et tunc primum recepta esset a Leone cum ad Theodosium, Pulcheriam, aliosque epistolas 52, 53, 54 , etc., scribebat pontifex 16 Iulii. Ad illam respiciunt earum alique; nonnulle expresse etiam meminerunt: sic enim epist. 53 , ad archimandritas: Ipse Constantinopolitanus episcopus et hi qui eumdem consecrarunt, preter id quod ad ordinationem noui antistitis pertinebat, nichil nobis de compressis, uel abdicatis erroribus indicarunt.  Ex quibus cum fragmento collatis docemur, 1o circa  hec tempora ad meliorem uitam transisse sanctum Flauianum; 2o ante illius obitum, Anatolium nec electum, nec ordinatum, electionem enim, nulla mora interposita, secuta est ordinatio; 3o non solum Anatolium, sed eius etiam ordinatores ad S. Leonem litteras ordinationis indices misisse.



AD EPISTOLAM LIX. APUD QUESNELLUM XLuI. Clero et plebi urbis Constantinos.

1. Plebis acclamationibus. Plebis suffragia in electionibus episcoporum olim interuenisse, uel ex uno Leone nostro perspicuum est: eadem pariter in translationibus admissa fuisse, eque certum ex Histor. Miscell., lib. XX, cap. 23. In depositionibus autem episcoporum seu approbandis seu improbandis locum habuisse ex his uerbis discimus. Hoc persepe acclamationibus populi fiebat; que cum seditiose erant  ac tumultuose, 1446 merito reiiciebantur, et reuera prohibentur a sanctis Patribus, qui electiones per huiusmodi acclamationes factas rescissas uolunt; ut in Chalcedon., act. 11, et apud Palladium in uita Chrysostomi cap. 13 et sequent. Cum uero modeste et ex ardore fidei uel iustitie acclamatur a populo, tunc, ut hic a Leone prestitum, et approbata, et in scrmia etiam ecclesiastica sunt redacta eiusmodi acclamationum uota. Harum porro usum ab ethnicis ad Christianos, et a rebus ciuilibus ad ecclesiasticas  translatum fuisse, apposite notauit uir doctissimus Franc. Florens, ad titulum 7 de Translatione episcopi.

2. Ut nec ab infantium linguis ueritas corporis et sanguinis Christi inter communionis sacramenta taceatur. Locus ita necessario restituendus ex codd. Griman., Barber., Trecopith. et Thuan. tribus. Quartus Thuan. leg., inter communia sacramenta; uulgata uero lectio, que habet, nec . . . . inter communis sacramenta fidei teneatur, absurdum omnino sensum continet, et a Leonis mente remotissimum. Alludit porro ad ueteris Ecclesie ritum et ad ipsa Ambrosii uerba, quibus ritus ille nobis exponitur, lib. Iu de Sacram. cap. 4: Non otiose, cum accipis, tu dicis, AMEN, iam in spiritu confitens quod accipias corpus Christi. Dicit tibi sacerdos, CORPUS CHRISTI; et tu dicis, AMEN, hoc est, uerum. Et Leo ipse, serm. 5, de Ieiun. decimi mensis: Hoc, inquit, ore sumitur, et frustra ab illis AMEN respondetur, a quibus contra id quod accipitur  disputatur. Porro cum tam Ambrosius quam Leo non nisi ab accipientibus corpus Christi Amen responderi solitum asserant, et illud ab infantibus inter communionis mysteria pronuntiari Leo dicat, ab iisdem quoque accipi ac manducari consueuisse corpus Christi consequens esse mihi uidetur. Quam consuetudinem testatam pariter nobis reliquit sancti Cypriani epistola seu lib. de Lapsis, paulo ante finem, quem locum commentatur sanctus Augustinus epist. 23, ad Bonifacium. Sed quod epist. 107 ad uitalem, habet de iisdem paruulis corpus et sanguinem Domini sumentibus uel non sumentibus, utrum de manducatione ipsorum infantium ore facienda, an aliter intelligendum sit, manifestum esse non existimo.

3. Supra omnem Ecclesiam. Ita cum uulg. Pauli editione mss. cod. Griman., uictorin, Trecopith. et Thuan. unus. Sed Corbeiens., et tres Thuan., et edit. uulg. Leonis ad marginem habent, supra omnia Ecclesie, iuxta textum Grec., .

4. Manichei. Non quod de Diuinitate saltem Christi  sane sentirent; multis enim 1447 fabulis hanc suam confessionem aspergebant, ita ut Christum assererent fuisse illum quem dicit nostra Scriptura serpentem, etc., ut ex August. her. 46.

5. Apollinaristarum. Que de his habet sanctus Leo, ab Aug. her. 55 mutuatus est; sicut Augustinus ab Epiphanio, lib. III contra Heres., tom. II, her. 57, siue 77, que est Dimeritarum, ubi prolixam sancti Athanasii Alexandrini ad Epictetum refert epistolam. Tres illas Apollinaristarum partes aliter dinumerat, ac distinguit Epiphanius. Prima enim secundum ipsum affirmabat Christum corpus e celo detulisse: 2o Christum animam non assumpsisse, quia uicem eius expleuerit ipsa Diuinitas, inquit Leo noster serm. 4 in Natiuitate Domini: ubi hanc solam recenset Apollinaris sententiam, ut uerisimile sit alia huius heresis capita discipulorum eius fetum esse; 3o denique eiusdem Christi corpus Diuinitati consubstantiale non dubitarunt asserere.

 6. Nota  diei, mensis et consulum, quibus data est epistola, carent mss. Griman., Barber., Trecopith., uictorin. et e Thuaneis aliqui: item Merlini et Crabbi edit. Hinc mihi facile persuadeo adiectitiam esse illam que uulg. edit. apponitur: idibus Octobris. 2o Iisdem idibus et coss. data reperitur altera ad eosdem Constantinopolitanos, ut probabile non sit hanc datam esse eodem die. Inter eas hoc discrimen intercedit, quod breuior illa non a S. Leone solo scripta sit, sed etiam a synodo Romana, que uel  occasione latrocinii Ephesini, uel pro more ad tertium kalendas Octobr. ut ex epist. 16, cap. 6, colligitur, conuenerat. Hanc uero prolixiorem suo ipse nomine scripsit, ut ex serie epistole constat, a cuius titulo reiicienda sunt illa uerba: Et sancta synodus, que in urbe Roma conuenit, sicut reiecimus auctoritate mss. Griman., Corb., Trecopith. et Thuan., in quibus desiderantur. Scripta est procul dubio post epist. 39 et 40  quibus concilium ab imperatore indici postulat: de sua enim petitione monet Constantinopolitanos in fine huius epistole. 3o Prima scripta est statim post acceptam Ephesini turbinis notitiam, et antequam littere et acclamationes Constantinopolitanorum ad Leonem essent delate; secunda non nisi acceptis his litteris data est, ut ex cap. 1 patet: atque adeo aliquanto post tempore. Reuera non uidetur ullus de Flauiani morte nuntius Romam peruenisse  ante mensem Iulium anni 450. Rare littere huius anni ante diem 16 Iulii, 1448 quo tempore scribens S. Leo ad Theodosium  Augustum de Anatolio recens ordinato , innuit tum primum factum se fuisse certiorem seu de Flauiani obitu, seu de successoris eius ordinatione.

A die Octobris 15 anni 449 ad decimum septimum Martii sequentis anni  due solummodo Leonis epistole comparent in Orientem scripte, una ad Pulcheriam, altera ad Martinum et Faustum presbyteros, nec alias usque ad diem Iulii 16 habemus. Porro in epistola ad Pulcheriam nichil de Flauiani morte: ex quo promptum est arguere nichil itidem de ea scriptum a Pulcheria. In altera testatur se nondum certiorem factum esse de receptione litterarum a synodo Romana scriptarum die 15 Octobris superioris anni. Quod argumento est nichil tunc adhuc auditum Rome de nouo Ecclesie CP. statu. Ex quo rursum infero Theodosii litteras ad ualentinianum et Augustas Romam mense Martio nondum allatas. Siquidem ex litteris ad Liciniam Eudoxiam scriptis apparet, Flauianum  ex hac uita morte sublatum eo tempore fuisse, ita enim Greca Latine reddi debent:  Flauianus memoratus diuino iudicio ab humanis rebus ablatus est, quatenus totius dubietatis contentio a sacris remouetur Ecclesiis. Porro uix credibile est tam sero fuisse a Theodosio responsum, cum a 15 Octobris ad 17 Martii quatuor integri menses cucurrissent. In secunda prime fit mentio tamquam antea scripte, et per alios nuntios misse: ut manifestum sit hanc non eodem die datam esse, sed aliquanto post idus octobris.



AD EPISTOLAM LXu. SEU AD PRECES Episcoporum prouincie uiennensis sancto Leoni pape oblatas. APUD QUESNELLUM POST EPIST. XLIX.

Fidem supplicis huius libelli quem Gallicani episcopi  ad sanctum Leonem pro Arelatensis Ecclesie priuilegiis miserunt, in dubium reuocant uiri insigniter eruditi Iacobus Sirmondus, qui illum uelut supposititium diuerso a germanis monumentis charactere excudi curauit in tom. I Concil. Gallie, et Ioannes Launoius in dissertatione de duobus Dionysiis, et aliquot alii. 1449 E contra uero ut genuinum opus suscipitur a doctissimo uiro Henrico ualesio in notis ad Socratis Histor. lib. II, cap. 29, aliisque ecclesiasticis scriptoribus. Et certe nichil est, meo  quidem iudicio, unde ei merito suppositionis nota inuratur, siue stylum attendas, siue res ipsas spectes quas in his precibus Gallicani antistites edisserunt; nec ulla etiam apparet ratio qua ualide satis preclari huius ecclesiastici monumenti fides concutiatur.

1. Tota huius libelli series sibi optime coheret, nec aliquid uspiam occurrit in quo eorum a quibus conscriptum fuit ingenium, sinceritas, prudentia industriaque desiderentur, ut desiderantur plerumque in scriptis fictitiis. Cum enim ab homine cordato et liberali indole predito alienissimum sit huiusmodi opusculis confingendis manum admouere, fit plerumque ut talia scripta uel ex pannis sibi inuicem assutis compingantur, uel ubique incompositis barbarisque uocibus, anachronismis, aliisque similibus scateant indiciis; ita ut sepe illorum suppositio in oculos etiam minus perspicaces facile incurrat.

2. Numquam huiusmodi scripta fingi solent, nisi ut nonnullum ex iis patrocinium desperate alicui cause conquiratur. Parum autem caute consuluisset  scripti huius artifex Arelatensis Ecclesie priuilegiis, si ex precibus eorum nomine oblatis, qui illius causam defendendam susceperant, eadem priuilegia confirmari posse sibi persuasisset. Quis enim ex partis unius preiudicio sententiam aduersus litigantem alterum decernat? Certe si aliquid confingendum habebat Arelatensis cause patronus, id illius nomine promulgandum erat cuius iudicium postulabatur, et longe grauioris momenti fuisset alicuius pontificis Romani decretum, in quo omnia eadem argumenta que continentur his precibus exponerentur, quam preces ipse, que preter rationes quibus fulciuntur nichil nisi supplicantium uota exhibent, nec ulla propria pollent auctoritate.

3. Dicant uelim, qui scriptum istud falsitatis arguunt, quo tempore, qua etate procusum fuisse putent. An Leonis et Rauennii? At quidni potius uere preces et genuine oblate fuisse creduntur, quam alie mala arte existimentur conficte? cum  nichil obstet, sed constet e contra de hoc eodem argumento a Gallicanis episcopis datas esse ad Leonem epistolas. An seculis Leone et Symmacho posterioribus? uerum post utriusque huius pontificis decreta, quorum auctoritate attributis Arelatensi et uiennensi certis Ecclesiis, tota hec controuersia composita est, numquam Arelatensis sibi arrogare tentauit trium illarum prouinciarum ordinationem, quarum libellus mentionem facit, ut omnino superfluum uideretur preces condere nulli usui profuturas. Si que enim posthac mote sunt rixe inter utrumque illum episcopum, inde nate sunt quod alteruter eas Ecclesias inuadebat quas 1450 alteri subiectas esse decreuerant summi pontifices mox laudati.

4. Nihil fere toto hoc libello occurrit quod antiquitatem non redoleat, illius eui stylum, qui et in Leonis epistolis et in aliis ceuis Gallie nostre monumentis passim usurpatur, ut sunt uoces apostolatus,  summum sacerdotium, et summum pontificium cuilibet episcopo attributum, ut ipse Leo habet initio epistole 37  ad Rauennium; corona uestra, quod et tres Gallicani antistites, Ceretius, Salonius et ueranus in sua ad Leonem epistola assumunt; sacerdos pro episcopo ubique; auctoritates sedis apostolice pro decretis; apex sancte dignitatis; ordinandi pontificium; primatus, pro metropolitico iure; potestates pro magistratibus; potestate propria gubernare, sub omni ecclesiastica regula continere, ad suum pontificium reuocare. Sed et totus orationis textus antiquam eam et genuinam esse clamat ac suadet cuiuis attentius ac seposito omni mentis preiudicio perlegenti.

5. Nonnulla sunt in ea epistola que reconditioris sunt eruditionis quam ut a doctulis ac recentioribus impostoribus fraudem meditantibus usurpari potuerint. Tale est quod ait: Ostentare uoluit insignia dignitatis, consulatum suscepit et dedit, de quo inferius  dicemus. Alia sunt etiam que fingere uix in mentem cuiusquam uenissent, et que scribentis bonam fidem scriptique sinceritatem arguunt, quale est quod de anni presentis quo scribebant penuria dicitur.

6. Hoc moris est spuriorum scriptorum auctoribus, ut quia fraudem potissimum moliuntur, huiusmodi scripta hac de causa ubique magna ambitione disseminent, ne quem lateat quod omnibus etiam arte pessima notum fieri discupiunt. Unde fit ut numerosa spargantur eorum exemplaria, que frequenter postmodum occurrunt in bibliothecarum codicibus; nichil tale Arelatensis prouincie libello contigit, cum e contra ad nostra usque tempora in Arelatensi archiuo delituerit, e quo uno nuper depromptus est et ab eminentiss. card. Baronio suis Annalibus insertus.

Denique argumenta omnia que a doctissimo antiquitatis scrutatore aduersus has preces instruuntur, talia esse mihi uidentur ut ex his que iamiam  dicturi sumus abunde sibi satisfactum confessurus sit, ut spero, uir uere opinionis amantior quam sue.

1. Nulla, inquit, in libello supplici honorifica pape illius, cui mittitur, inscriptio. Sed quid si scribe unius oscitantia omissa est? Cum enim ex unico exemplari desumpte sint preces iste, quid ab aliis factum sit non apparet; nec fas est aduersus scriptum huiusmodi ex leuicule omissionis preiudicio quidquam decernere. Adde quod aliter epistola per tabellarium mittenda aliter supplex libellus per presbyterum et diaconum legatos offerendus ordinatur. Denique tantum abest ut suppositionis argumentum sit 1451 splendidarum huiusmodi inscriptionum omissio, quin potius scripti sinceritatem euincit, cum plerumque non nisi fraudis faciende gratia operosius adornari et ad fucum componi soleant huiusmodi tituli, ut testes sunt Isidori pseudo-epistole; cuiusmodi titulos laudatus scriptor non semel  genuinis etiam epistolis ex malo consilio ascriptos comprobat.

2. Sine consule et die, inquit, apparet scriptum illud; que duo publicis monumentis auctoritatem uindicant. Et hoc pariter magis epistole conuenit quam supplici libello. Deinde tot sunt indubitate fidei monumenta in quibus huiusmodi consuetudini derogatum est, ut ex illius omissione nichil certi statui queat. Hac uti annotatione inter episcopos Romanis familiare magis erat, quam aliarum regionum episcopis. uix enim in Orientalium, Africanorum, Hispanorum, Italorum et Gallicanorum episcoporum epistolis talis usquam formula conspicitur. Ubi enim, ne a Leonis etate recedamus, ubi consularis nota in epistolis Augustini Africani, Flauiani Constantinopolitani, Ambrosii et Eusebii Mediolanensium, Paschasini Siculi, Proterii Alexandrini, Ceretii, Salonii, ueranique, inque aliorum plusquam quadraginta Gallorum synodica ad Leonem epistola?

 3. Nihil, inquit, in hoc libello deprehenditur quo Leoni potius quam Anastasio uel Symmacho nuncupetur. Immo uero plura sunt quibus id deprehendatur; hec uidelicet: Ordinationem qua sanctus frater et cepiscopus noster Rauennius in ciuitate Arelate post transitum beate recordationis Hilarii episcopi, concordantibus omnium uotis ad summum pontificium, Domino fauente, prouectus est, missis continuo litteris apostolatui uestro indicare curauimus. Quibus a beatitudine uestra tanta dignatione et caritate fuisse responsum, immensas gratias agimus. Et postea: Notum licet nobis ante iam fuerit, predictum sanctum fratrem et cepiscopum nostrum maxime corone uestre gratiam morum suorum mansuetudine et sanctitate meruisse. Ex his, inquam, manifestum est uni Leoni nostro offerri potuisse libellum hunc supplicem. Sub quo enim Romano pontifice et Hilarius Arelat. decessit e uita, et Rauennius ordinatus est in eius locum, nisi sub Leone I? Cui, nisi Leoni, huius ordinationis  nuntius missus est a Gallicanis episcopis? A quo de eadem responsum est illis antistitibus, nisi a Leone? Cui morum suorum mansuetudinem probauit Rauennius? A quo impense dilectus? Cuius meruit gratiam, nisi Leonis nostri, ad quem ab Hilario pontifice missus est cum Constantio, ut Romani pontificis animum occasione depositionis Celidonii exasperatum 1452 deliniret, teste auctore uite sancti Hilarii Arelatensis? Quem insuper infensum habuit Rauennii predecessor Hilarius, nisi sanctum Leonem Magnum? Omnia ergo illi sententie suffragantur, que libellum Leoni directum fuisse asserit.

4. Ex his libelli uerbis argumentum contra libellum ipsum eruit idem uir doctissimus: Omnibus enim regionibus Gallicanis notum est, sed nec sacrosancte Ecclesie Romane habetur incognitum, quod prima inter Gallias missum a beatissimo  Petro apostolo sanctum Trophimum habere meruit sacerdotem, etc. At istud, inquit, tam obscurum quam quod obscurissimum: etenim nullus est Grecus uel Latinus,  Gallus uel Italus scriptor, qui per annos a Christo sexcentos huic rei fidem faciat.

Sed quid mirum si quod illa etate manifestissimum erat, successu temporis, milleque ac ducentorum annorum interstitio euaserit tam obscurum quam quod obscurissimum? Quamquam nec istud hodie obscurum esse ultro fatebitur uir doctissimus, si meminerit se tam ex auctore uite sancti Saturnini, quam ex Gregorio Turonensi pro certo asseruisse prima fidei Christiane semina iacta fuisse in Gallicanis regionibus a sancto Trophimo eiusque sociis sex, quos huc transmisit sedes apostolica; quos omnes primum Arelatem appulisse, ibidemque commoratos esse, dubitari uix potest, cum inter prouincie Romane ciuitates illa emineret: nam non solum maris uicinia, sed, ut legimus in constitutione impp. Honorii et Theodosii ad Agricolam prefectum Galliarum, qua in ea ciuitate conuentum prouinciarum fieri precipit: Decursus Rhodani et Tirrheni recursus necesse est ut  uicinum faciant ac pene conterminum, uel quod iste preterfluit, uel ille quod circuit, ita ut ad hanc urbem uelo, remo, uehiculo, terra, mari, flumine deferatur quidquid singulis nascitur.

Preterea, si per sexcentos a Christo annos nullus auctor huic rei fidem prestitit, unde illam hausere auctores duo laudati quos pro impostoribus habere nemo uolet? Sed etsi neque hi neque alii de ea re quidquam scripto tradidissent, quam multa sunt que per Ecclesias quasi uiue uocis manu traduntur posteris, et ad remotiores usque transmittuntur etates?

uideo quid diligentissimum antiquitatis indagatorem aliosque auctores angat in hac libelli parte, hoc nimirum est, quod iniecta beati Petri mentio, apostolo ipsi sancti Trophimi missionem tribuere uidetur: quod a ueritate alienum esse existimant. Et hoc ego falsissimum puto; sed non is est, opinor, illorum uerborum sensus, quem prima fronte preseferunt. Tam solemne enim 1453 est ac usitatum apud  scriptores ecclesiasticos, ut pro apostolica Petri sede, ipsum Petri apostoli nomen usurpent, ut nichil fere magis legenti sit obuium. Hoc etsi uel monuisse sufficiat, nonnulla tamen exempli magis quam probationis gratia adduco. Bonifacius papa in epistola ad Rufum Thessalonicensem apud Holstenium et in ultima Conciliorum collectione scribit: Ita quippe uice sua beatus apostolus Petrus Ecclesie Thessalonicensi cuncta commisit, etc. Idem in epistola ad episcopos per Thessaliam constitutos: Scitis, inquit, beato Petro utrumque possibile, id est, in mansuetudine mites, in uirga superbos arguere. Item in epistola ad  Rufum et ceteros Thessalonicensis uicariatus episcopos, a beati Petri communione seiungi, idem est ac ab apostolice sedis communione secerni. Posterioribus etiam seculis Nicolaus I, epist. 24: Beatissimo Petro apostolorum principi contradicere nullus presumat. Sed ne extra proprios ueluti fines Leonisque Epistolas euagemur, nonne hec legimus hoc eodem sensu in epistola 10 ad uiennensis prouincie episcopos aduersus sanctum Hilarium Arelatensem? Ita, inquit, sue uos cupiens subdere potestati, ut se beato apostolo Petro non patiatur esse subiectum. Et postea: Ipsius quoque beatissimi Petri reuerentiam uerbis arrogantioribus minuendo. Et in epistola 41  ad Pulcheriam Augustam c. 3: Pietas, inquit, tua sapplicationem nostram apud clementissimum principem, sibi specialiter A BEATISSIMO PETRO apostolo legatione commissa, dignetur asserere. Mitto sexcenta testimonia his similia. Hec igitur libelli uerba nec eius auctoritati quidquam derogant, nec Gregorio Turonensi uereque epoche aduentus septem primorum  episcoporum in Gallias, quam uiri eruditissimi amplectuntur, aduersari ullatenus uidentur.

5. Urget sequentia uerba: Et  exinde aliis paulatim regionibus Galliarum donum fidei et religionis infusum, etc. Pugnant hec, inquit, cum Innocentio PP. ita scribente in epistola ad Decentium Eugubinum episcopum: Cum sit, inquit, manifestum in omnem Italiam, Gallias, Hispanias, Africam, atque Siciliam, insulasque interiacentes nullum instituisse Ecclesias, nisi eos quos uenerabilis apostolus Petrus aut eius successores constituerint sacerdotes. Ista profecto non nocent: quis enim non uideat ex his indistincte et confuse positis nichil certi uel clari posse elici quod ad exactam historie notitiam conferat? Quis non fateatur multa hic Innocentium  paulo commotiorem factum more oratorio conglobare ad Romanorum priuilegiorum defensionem? Aut quis demum non aduertat ita contextum esse pontificis huius sermonem, ut eum distributiue 1454 ac relatiue, quemadmodum  loqui solent, sumi uelit? Non enim frustra de sex diuersarum regionum Ecclesiis disserens, eas omnes a solo Petro aut ab episcopis ab eo missis institutas esse asserere noluit, sed addidit, aut eius successores; indicare scilicet uolens non omnes illas a Petro, sed aliquas earum ab eius successoribus fuisse fundatas; quas inter Gallicane procul dubio numerande sunt, etiam doctissimo eodem uiro assertore. Iam uero etsi absque Romane sedis preiudicio possit asseri post constitutam Arelatensem Ecclesiam opera sancti Trophimi a pontifice Romano missi, alias complures intra Gallias ipsas erectas ab eo fuisse, hoc tamen Gallicani episcopi non asserunt in suo libello, sed tantum, exinde, hoc est, ex ciuitate Arelatensi, ut scriptor idem interpretatur, aliis paulatim regionibus Galliarum donum fidei et religionis infusum fuisse; quoniam ex illa urbe et ex Trophimi seu consilio seu mandato, alii sex uiri qui cum eodem illuc appulerant, sese ad alias regionum illarum ciuitates contulerunt, postquam ex illa metropoli, uelut ex quadam  specula, opportunitatem explorauerunt, prospexeruntque quid magis religioni Christiane et Galliarum saluti conueniret, que et quo tempore ciuitates, que loca illis prius essent adeunda.

Aduerto, pro maiori huius loci elucidatione, cum Galliarum hic mentionem faciunt episcopi, non esse necessario de omnibus id Galliarum regionibus intelligendum, sed tantum de Narbonensi solida, que primum a Romanis in prouinciam redacta, prouincie Romane nomen obtinuit, et sepe simplici Galliarum nomine decoratur. De quo quia alibi fusius egimus, non est quod hic diutius immoremur.

 6. Ex aliis etiam his uerbis impostorem seipsum prodere existimant: Cui  id etiam honoris dignitatisque collatum est, ut non tantum has prouincias potestate propria gubernaret, uerum etiam omnes Gallias sibi apostolice sedis uice mandata, sub omni ecclesiastica regula contineret. Manifeste, inquit auctor laudatus, qui huiusmodi preces consarcinauit, posteriorem se indicat fuisse Cesario, Auxanio, Aureliano, aliisque Arelatensibus episcopis, quibus Romani pontifices suas in Gallia uices posterioribus Leone seculis demandauerunt; ante hos enim nichil tale commissum legitur Arelatensibus episcopis uice pontificis Romani.

Fateor plus aliquid difficultatis subesse his uerbis, non tantum tamen ut propterea reiiciende sint iste preces. Primum enim, cum episcopi Gallicani sua sibi iura sarta tectaque maxime uellent, officiosis uerbis 1455 demulcent pontificem, qui imperatoria potestate fultus, grauiter illa priuilegia concutere iam ceperat, nec aliter quam demissis officiis placari poterat.  Ceterum, quod de mandata Arelatensibus olim episcopis apostolice sedis uice fatentur, eodem fortassis sensu intelligunt quo sanctus ipse Leo apostolicam legationem beatissimo Petro apostolo Pulcherie imperatrici commissam scribit in epist. 41  mox laudata: quia uidelicet tam in indicando Paschatis die quam in aliis negotiis intra Gallias occurrentibus, ad Arelatensem semper episcopum suas litteras dirigere consueuerant, ut ad Galliarum primatem. Deinde, quamuis hodie non appareant pontificum Romanorum epistole quibus suas uices expresse committere uoluerint Arelatensibus episcopis, non satis est, ut mihi uidetur, ut id numquam factum pronuntietur, cum pleraque huiusmodi monumenta ecclesiastica iniuria temporum interciderint. In simili causa hallucinatus est uir inter heterodoxos eruditus Blondellus, iudiciumque suum precipitauit, cum in suo de Primatu opere nulla apud antiquos Thessalonicensis uicariatus uestigia exstare pronuntiauit, saltem  ante Leonis I PP. tempora. Erant certe plurima; sed latebant, prodieruntque tandem in publicum in collectione Romana Luce Holstenii. Sed et que adhuc supersunt monumenta sufficere potuerunt Gallicanis antistitibus, ut qui Romanis auribus blandiri uolebant, Leonemque sermone non iniucundo ad sua uota pellicere, id sine mendacii ac falsitatis nota prestarent. Etsi enim solito semper more, etiam post Leonis sententiam aduersus sanctum Hilarium emissam, suas Ecclesias rexissent Gallicani episcopi, cum tamen imperatorem, a Leonis ore pendentem, uiderent pontificis decretum sua auctoritate firmasse, reique exsecutionem iniunxisse magistro militum, tum e re sua esse duxerunt delinire Leonis mentem, eique ius suum ac priuilegia probare: quod uix aliter illius animo insinuandum putabant, quam si ei persuaderent iam olim Romanorum pontificum uicibus ornatos esse Arelatenses episcopos, ut Gallias sub omni ecclesiastica disciplina continerent, hoc est, ut ex illa metropoli uigilanter prospicerent ne aliquid contra  canonum regulas in Ecclesiis Gallicanis attentaretur, que propria est pontificis Romani cura et sollicitudo, utpote omnium episcoporum primatis, canonum exsecutoris ac uindicis, et cui uinee custodia, ut Patres Chalcedonenses scribunt ad Leonem ipsum, a Saluatore commissa est. Et quidem quod Occidentales dieceses attinet, hanc maxime consuetudinem obseruauit sanctus Leo, ut identidem, prout se dabat occasio, illuc episcopos uice sua acturos dirigeret, uel ibidem commorantes hac instrueret potestate. Sic Potentio uicem cure sue in Africana Mauritanie Cesariensis prouincia iniunxit epist. 1 , Anastasio Thessalonicensem uicariatum delegauit, Turribium 1456 Idatio et Ceponio metropolitanis in Hispania aduersus Priscillianistas coniungi uoluit ad cogendam synodum: ut de Orientalibus sileam, ut de Iuliano Censi episcopo aliisque compluribus Constantinopolim pontificis uice directis. Sed et in Gallicana  diecesi tale aliquid aggressus est idem Leo, cum ablatam Hilario potestatem cogendi Gallicanarum prouinciarum synodalis conuentus in Leontium transtulit. Hoc enim sibi non assumpsisset, nisi eum qui inter ceteros metropolitanos precipua auctoritate eminebat, sua id uice agere persuasum uel habuisset, uel haberi uellet; quem proinde pro nutu suo uel conseruare posset, uel deiicere. Nec aliquid procul dubio nouitatis inducere se putauit idem pontifex, cum Rauennii cure ea omnia commisit, que agi in Galliis uolebat aduersus nascentem Eutychis errorem. Uniuersa, inquit epist. 51  per te cupimus ad omnium fratrum et consacerdotum nostrorum notitiam peruenire: hoc dilectioni tue SPECIALITER DELEGANTES, ut sollicitudine uigilantie tue . . . . uniuersis fratribus innotescat. Quam curam etiam alias prouincias spectasse, in quas ius metropoliticum sibi non arrogabat Arelatensis episcopus, patet ex epistole subscriptionibus quam ad Leonem dedit synodus Gallicana. Idem Leonis consilium apparet ex epistola  38 , ad eumdem Rauennium, quem de Petroniano quodam pseudo-diacono uago admonet, ut ab omnibus Galliarum Ecclesiis excommunicetur, et ex epist. 76 , qua eiusdem Rauennii cura Galliarum episcopos de Paschatis die certiores fieri precipit, quod ex longeua consuetudine factum ab eo fuisse satis indicat, sufficitque ut apostolice sedis uicem Arelatensi episcopo fuisse demandatam non mendaciter asserere potuerint Gallicani episcopi, Leoni placentia loqui uolentes.

Celestinus papa, cui post Sixtum Leo successit, idem confirmat cum ad Arelatensem episcopum scribit de nescio quo Daniele, qui ex Orientalibus partibus, ubi multis se criminibus polluerat, in Gallias se recipiens, ibidem ordinatus esse episcopus ferebatur. Hunc ubicumque Galliarum esset, ad episcopale iudicium per eumdem Arelatensem episcopum destinari uult pontifex. Qua auctoritate? Quo iure? Eo iure, opinor, quod ei ex antiquo semper detulerant Gallicani  antistites, sed quod, ni fallor, ex sua delegatione factum uideri cupiebat Celestinus, qui in eadem epistola Massiliensis episcopi, de hoc accusati quod de fratris et cepiscopi sui nece gratulatus esset, iudicium episcopis uiennensis et Narbonensis prouinciarum delegare se pronuntiat.

Easdem autem uices expresse delegatas esse Arelatensi episcopo per Zosimum pontificem nemo inficias ierit, nisi qui huius pape epistolas que ad Arelatensem controuersiam pertinent fictitias esse uoluerit, quod male asseri, et ex doctissimorum uirorum suffragio, qui eas pro germanis habent, 1457 et pluribus etiam argumentis demonstramus in dissertatione apologetica pro sancto Hilario Arelatensi.

7. Obiicit rursus libellum ita ualentinianum et Honorium in regendo imperio coniungere, quasi college fuerint. Reuera coniunguntur, non tamen ut collegas , sed ut decessor successorque, ut pater et filius, ut eorumdem priuilegiorum Arelatensis ciuitatis auctores assertoresque.  Instat: Nullum ualentinianus priuilegium Arelatensibus concessisse reperitur, in cuius edicto Arelas omnium Galliarum mater nuncupetur. uerum hac in re negatiua probatio nullius est momenti: quam multe enim Augustorum constitutiones posterioribus seculis e tenebris prodierunt, quibus ante sepulte iacuerant? Deinde quis ignorat illius tropi frequentem esse usum, quo pluralis numerus pro singulari ponitur, presertim cum in precedentibus plurium mentionem fieri contigit? Quem usitatum etiam in sacra historia loquendi modum pluribus exemplis probat Augustinus lib. III de Consensu Euangelistarum, cap. 16, ubi de duobus latronibus agitur, qui Christum pariter blasphemasse dicuntur, cum id ab alio euangelista de uno tantum eorum recitetur.

8. Contra libellum argumentatur ex uerbis capitis tertii, quibus asserit quod semper sicut Ecclesia Arelatensis  intra Gallias primatum in sacerdotio antiquitatis merito, ita etiam ciuitas ipsa principatum in seculo opportunitatis gratia possederit. Quis, queso, inquit, a Christo usque ad Constantinum Magnum, Arelatensis Ecclesie sacerdotem Galliarum primatem dixit? Quis a Constant no usque ad Honorium et Theodosium Arelatensi Ecclesie primatum Galliarum tribuit? Quis Arelatensi oppido principatum Galliarum ascripsit precedentium imperatorum temporibus? Sunt ista, inquit, recentiorum somnia, que Gallicani episcopi numquam somniassent.

Non sunt profecto hec somnia, uir doctissime, nisi somniasse dixerimus Leonem Magnum, cum in epistola 50 , que controuersiam inter uiennensem et Arelatensem episcopos motam dirimit, hec ait non ex proprio ingenio, nec ulla permotus auctoritate, sed, ut loquitur, consideratis allegationibus utriusque partis presentium clericorum, ita semper intra prouinciam uestram uiennensem et Arelatensem ciuitates claras fuisse reperimus, ut quarumdam causarum  alterna ratione, nunc illa in ecclesiasticis priuilegiis, nunc ista precelleret; cum tamen eisdem commune ius quondam fuisse A GENTIBUS proderetur. En quomodo id quod Gallicani asserunt antistites, ultro fateatur sanctus Leo, consideratis utriusque partis allegationibus; que allegationes, si ad nos usque peruenissent, omnem omnino tergiuersandi sustulissent occasionem: sed satis superque est quod etiam antequam Christiane fidei lux Galliis affulgeret, ac proinde ante Constantinum commune saltem ius 1458 uienne et Arelato fuisse in confesso est. Nihil enim amplius profiteri debeat sanctus Leo, qui ex communi iure communem utrique prouinciam facere intendebat, licet se de Arelatensium iure magis fuisse persuasum euidenter ostenderit, cum eorum metropoli longe maiorem Ecclesiarum numerum assignauit. Principatum autem Arelatensis ciuitatis, etsi ante Christum natum exstitisse, ea que dicta sunt comprobent, sufficit tamen ut ex illo solum tempore deducatur  quo sanctus Trophimus primus Arelatensium cepit gubernare Ecclesiam, ut superfluum sit querere quis a Christo nato ad Constantinum usque illius primatum asseruerit.

Ultimum denique aduersus libellum supplicem torquetur argumentum, ex eo quod sanctus Leo rescribens ad episcopos quorum nomine offerri debuit, si germanus est, nichil omnino de utraque Narbonensi loquitur; cum de ea sermonem habere debuisset, si respondisset ad libellum de quo questio uersatur. Respondeo sententiam sancti Leonis latam non esse nisi inter Arelatensem et uiennensem episcopos, inter quos constat litem non fuisse nisi de solo primatu, seu metropolitico iure in prouinciam uiennensem; episcopus enim uiennensis nichil in Narbonensem umquam sibi arrogauit. De sola ergo prouincia uiennensi a Leone pronuntiandum erat. His adde quod post mortem Hilarii, qui sue Ecclesie iura strenue semper defenderat, Rauennius, qui ab huiusmodi contentionibus alienior erat, pro sua uidelicet  indole et, ut loquuntur episcopi in libello, pro morum suorum mansuetudine, ius in alias prouincias tepide admodum ac cedenti similis propugnabat, contentus sibi primatum in uiennensem conseruare. In hoc totus est reuera libellus, nec de tribus prouinciis mentionem facit, nisi aliud agendo, et ut inde ius suum in uiennensem magis ac magis roboraret. Hoc ista loco sufficiant; reliqua ad eamdem controuersiam pertinentia repetantur ex dissertatione 5 apologetica pro sancto Hilario Arelatensi.

His ita explicatis, nichil amplius, opinor, obstat quominus pro sincero germanoque habeatur supplex antistitum Gallorum libellus, ex quo non modicum accedit auctoritatis ac roboris Arelatensis Ecclesie priuilegiis. Superest ut, si que alia illustrari egent in hac epistola, id paucis absoluamus.

1. Corone uestre. Ex marginalibus priorum editionum notis apparet nonnullos hoc epitheton quasi  uni pontifici proprium existimasse. uerum illud promiscue cuilibet episcopo attributum fuisse liquet, tum ex aliis, tum ex Augustino, qui epist. 147 sic Proculianum Donatiane partis episcopum affatur: Per coronam nostram nos adiurant uestri; per coronam uestram uos adiurant nostri; ex Hieronymo Augustinum ipsum sic alloquente: Precor coronam tuam: ex Apollinari Sidonio, qui Leontium Arelatensem 1459 iisdem uerbis alloquitur epist 3 libri uI. Familiarem fuisse Gallis hanc salutandi formulam liquet tam ex eodem Sidonio quam ex epistole synodice Gallorum ad S. Leonem subscriptionibus, ex epistola Ceretii, Salonii et uerani, item Gallorum ad eumdem, et ex hoc ipso libello, in quo ter idem loquendi modus usurpatur. Sed unde manauit, et quis illius sensus est? Sunt qui alludi putent ad clericalem episcopalemque tonsuram, que instar corone erat, presertim secundum formam antiquitus usitatam. Quidquid sit de huiusmodi consuetudine, de qua consules, si lubet, Gregorium Turonensem de Nicetio Treuirorum  episcopo loquentem, et concilium Toletanum Iu, can. 40, hoc Hieronymo uenisse in mentem non puto; sed nec alios id uoluisse probabile admodum uidetur. Aliquid enim sublimius spirat hec locutio, et, ut puto, significat supremum ecclesiastici ordinis apicem, qualis est dignitas episcopalis, in quem sensum a ualentiniano imperatore in nouella de episcop. ordinat. aduersus Hilarium Arelat. sanctus Petrus appellatur princeps episcopalis corone, hoc est dignitatis. Indiscriminatim assumebatur hec formula; in epistola enim synodica Gallorum ad Leonem alii eius coronam salutant, alii sanctitatem, alii beatitudinem, alii denique apostolatum.

2. Consulatum suscepit et dedit. Consulatum dare explicat uir singularis eruditionis H. ualesius ad Socratis lib. II, cap. 29 de Ludis Circensibus, quos consules initio consulatus sui edebant. Ita et hec illius loci Socratici uerba, , interpretatur, solemnes ludos a consulibus edi solitos.



AD EPISTOLAM LXuIII. Ceretii, Salonii et uerani ad Leonem PP. APUD QUESNELLUM POST EPIST. LXXuI.


1. Ceretius, etc. Tres istos, qui presentes ad S. Leonem litteras dedere, episcopos fuisse ipsa clamant epistole uerba: Sancti, inquiunt, episcopi fratres nostri per Gallias; episcopos enim fratres uocare solorum episcoporum est. E Gallia fuisse, ista sollicitudo de epistola Leonis per Gallias spargenda, satis indicat. Duos ex illis, Salonium et ueranum, fratres fuisse, et eos Eucherii Lugdunensis episcopi filios, quos frequenter celebrant illius eui scriptores, Baronii, Sirmondi, aliorumque communis opinio est, quam uel ex una ista epistola, ad quam simul scribendam conuenerunt, probabilem admodum puto, ac pene certam.

Sed in qua Galliarum parte episcopatum gesserint, hactenus incompertum. Aliquando suspicatus sum  eos ex illa prouincie uiennensis parte fuisse, que in eius diuisione decreto Leonis PP. non ita pridem facta uiennensi episcopo assignata fuerat; suspicionisque 1460 hec ratio erat, quod ab eorum uno, Ceretio scilicet, Mediolanensis prouincie episcopi mutuati erant dogmaticam illam Leonis epistolam, non ob aliam, ut uidetur, rationem, quam propter uiciniam: nulli autem Gallicani episcopi Italice diecesi propinquiores erant, quam aliqui ex quatuor episcopis uiennensi subiectis: una enim ex istis, Tarentasia, Auguste Pretorie, quam etiam hodie inter comprouinciales habet, uicina admodum est. Preterea nulla occurrebat ratio cur tres hi episcopi inter illos 44 antistites Gallicanos, qui ad Leonem de eadem epistola scripsere, et ad quos Leo rescripsit, non legerentur synodo Gallicane interfuisse, quam quia ex illa uiennensis prouincie parte erant, cuius soli episcopi Arelatensis Ecclesie iuribus subscribere  refugiebant, ne aduersus metropolitanum suum uiennensem preiudicarent.

Magis tamen placet modo alia opinio. Coniicio igitur tres illos episcopos ex prouincia Alpium maritimarum fuisse, tum propter rationes alias, tum propter hanc maxime quod et hi uicini fuerunt, eorum unum, ueranum ex illa Alpium prouincia fuisse certis argumentis deprehendere mihi uideor.

Primo ex epistola 4 Hilari PP. docemur ueranum episcopum scripsisse ad sanctum Leonem pro iuribus metropoliticis Ingenuo Alpium maritimarum metropolitano asserendis; nec solus scripsit, sed cum ceteris prouincie sacerdotibus, ut Hilarus habet: prouincie utique Alpium maritimarum, de qua lis erat, et cuius ille mentionem tertia superius linea fecerat. At cur, queso, tantopere pro iuribus illius metropolitani sollicitus fuisset ueranus, ut Ingenuo ultro iura propria dimittente, ad Leonem querelas de imminuta metropolitani illius auctoritate deferret? Cur communem cum eiusdem prouincie episcopis  scripsisset epistolam, nisi pro communis Alpium prouincie dignitate agendum sibi credidisset? Cur etiam de Cemelenensis ciuitatis et Niceensis castelli negotio discutiendo ad eumdem ueranum scriberet Hilarus papa, eumque Leontio primario partium illarum metropolitano iungeret, nisi quia ex illa eadem Alpium prouincia erat?

2. ueranum Eucherii filium uenciensem in Alpium maritimarum prouincia episcopum fuisse asserit Ioann. Sauaro ad epist. 15 libri uII Sidonii, ex ueteri ms. codice Lirinensis cenobii, in quo nomina sunt episcoporum, abbatum et monachorum, qui ex Lerino in sanctorum numerum sunt relati: ueranus uenciensis episcopus. Idem et ex Martyrologio Ecclesie uenciensis confirmat uincentius Baralis in Chronologia Lirinensi pag. 362: In Galliis ciuitate uenciensi, depositio beati uerani episcopi uenciensis, qui fuit monachus insule Lirinensis, discipulus beati Hilarii abbatis dicte insule, et postea episcopi Arelatensis.  Qui beatus ueranus sepultus est in eadem ecclesia uenciensi in sarcophago marmoreo in pariete defixo, 1461 qui multis uirtutibus et miraculis claruit, ac de nobili prosapia ortus in pace quieuit, quarto idus Septembris. Cum auctor Martyrologii Hilarium facit Lirinensis cenobii abbatem, falsus est Eucherii uerbis, ubi Salonium fratrem uerani beatissimi Hilarii doctrina formatum scribit: quod abbatem hunc fuisse non significat, cum e contra ibidem ab Eucherio uocetur Hilarius, insulanus tiro.

3. Hanc de uerani episcopatu opinionem probabiliorem adhuc reddit, quod Lirinensi insule omnino uicina erat uenciensium ciuitas: ut facile credideris ex illo cenobio ad istius ciuitatis sedem postulatum esse ueranum propter sanctitatis opinionem ex uicinia bene notam: quod preterea eidem ciuitati proxima erat Cemelenensis, ut et Castrum Niceense, de quorum unione sub eodem episcopo, et scripserat olim ad S. Leonem cum ceteris prouincie episcopis, et ad eum pre ceteris postea scripsit Hilarius papa.

 Quid porro mouerit et Iacobum Sirmondum, et Dauidem Blondellum, ut ueranum istum Lugdunensis Ecclesie presulem fuisse scripserint, nescio. Hoc ita forte opinati sunt ex quibusdam Lugdunensium episcoporum tabulis, quibus fides ab eruditis abrogatur.

Iam ex uerani sede non temere coniicio in eius uicinia Salonium fratrem et Ceretium episcopatum gessisse, atque adeo tres eosdem sedes habuisse prouincie Mediolanensi uicinas: et reuera nulle sunt uiciniores quam uenciensis, Glandeuensis, Senecensis, que Albigaunensi, Genuensi, Taurinensi et aliis ualde proxime sunt; que ratio fuit cur epistolam S. Leonis ab eorum uno, Ceretio, mutuati sint Mediolanensis prouincie episcopi ex eiusdem Leonis admonitione.  Hec de Ceretii, Salonii et uerani episcopatu, occasione epistole quam ad Romanum pontificem dedere; alteram ad eosdem datam a Leone laudat illustr. Auscensium archiepiscopus pro se perorans in generalibus cleri Gallicani comitiis anni 1665, ut ex istorum Actis intelligo: sed an ex editis codicibus, an ex manuscriptis doctissimo presuli epistola illa innotuerit, compertum non habeo.



AD EPISTOLAM LXX. APUD QUESNELLUM LIu. Pulcherie Auguste.

1. Cum ordinationem ipsius dura precesserint. Ita ex Griman. ms. reponendum censui, cui lectioni prope accedit uictorina: Cum in ordinatione eius dura precesserint; eodem fere sensu hanc 1462 uocem dura usurpante Leone nostro, quo et superius, cum ait: quorum causa durior, epist. 40 . Tres tamen Thuan. mss., unus Cantabrig. et edit. uulg.  habent: Cum in ordinatione eius plura precesserint.

2. Disputationum. Griman. cod. et Thuan. unus leg., dispositionum: quod ut ad plura extenditur, ita forte magis hoc loco a Leone usurpatum, ut in eadem epistola factum est.

3. uel epistole mee. Ita Griman. et Cantabrig. codd. mss.; non uero: Et epistole mee, ut in uulgatis; leui quidem, sed non leuis momenti, discrimine; si legis enim uel,  optionem dedit Anatolio ut alterutri epistole subscriberet, presentiscens libentius ab illo episcopo subscribendum fore epistole sancti Cyrilli Orientalium partium episcopi, cuius scripta a prima synodo Ephesina approbata fuerant, quam sue, que ab Orientalibus Ecclesiis nondum erat suscepta. Eamdem alterutrius epistole subscribendi facultatem relinquit scribens Gallicanis episcopis epist. 51  ad Rauennium. Hoc, inquit, dilectioni tue specialiter delegantes, ut sollicitudine uigilantie tue epistola nostra quam ad Orientem pro  fidei defensione direximus, uel sancte memorie Cyrilli, que nostris sensibus tota concordat, uniuersis fratribus innotescat.

4. Quod ausa est imperita insipientia definire. Ita optime ms. Grimani codex, quorum loco in excusis hec leguntur: Quod ausus est: imperita insipientia, etc., sensu falsissimo et a Leonis mente alieno. Anatolius enim, quem hec uerba tangerent, nichil definierat fidei aduersum; sed et nichil omnino, siue post consecrationem suam, siue ante. Neque enim pseudosynodo Ephesine interfuit, dum habebatur, sed tunc temporis apud Constantinopolim morabatur, ut expressis uerbis obseruat Breuiculus historie Eutychianistarum, apocrisiarii munere pro Dioscoro fungens in comitatu. Quibus adde, numquam Anatolium tam acerbis uerbis a Leone fuisse notandum, ut et imperitie et insipientie argueretur.



AD EPISTOLAM LXXX. APUD QUESNELLUM LX. Anatolio episcopo CP.


1. Ut suarum Eccles. essent communione contenti. Quatuor huiusmodi abstentionis genus capita complectebatur. Cum enim episcopi sola suarum Ecclesiarum communione fruebantur, 1o nec ii uisitationis officia a collegis suis, nec item college ab iis recipiebant; 2o sacra solemniter 1463 obire in aliena parochia non sinebantur; 3o mutuo litterarum formatarum seu commendatitiarum commercio interdicebantur; 4o ad concilia aliosque ecclesiasticos consessus simul cum eis non conueniebant, et omni in illis auctoritate suffragiorumque iure spoliabantur. De primo habes concilii Toletani I can. 15; de secundo apud Epiphan. her. 70, ubi Polycarpi et uictoris  etate Orientales ab Occidentalibus diuulsos pacificas a se inuicem litteras nullas accepisse scribit. Tertium et quartum satis indicant phrases ille quibus hec excommunicationis species exprimitur, caritate fratrum priuari, alienum esse a fratrum communione, et similes que passim occurrunt. Plura qui uolet, adeat doctissimum Ioannem Morinum, Exercitat. Ecclesiast. lib. II, exercitat. 17, 18 et 19. uide etiam S Augustinum epist. 261.

2. Dioscori, Iuuenalis et Eustathii. De Dioscoro et Iuuenale cur precipue mentionem faciat, nemini notum non est. Ille enim impietatis Ephesine corypheus; hic uero per omnia suffragator, ut ex epistola S. Leonis ad eumdem, et ex Actis Chalcedon. concilii. Eustathius uero episcopus Berythi, unus quidem fuit ex iis qui potestatem habuerunt et principes fuerunt concilii Ephesini, ut dicitur act. 4. Chalcedon. Sed cur a S. Leone et ab Anatolio potius notatus sit quam Thalassius Cesaree Cappadocie, Eusebius Ancyre  et Basilius Seleucie Isaurie episcopi, qui itidem inter eos numerantur, hec mihi occurrit ratio: quod Eustathius pre omnibus uisus fuerat confessionem edidisse in Ephesino latrocinio Eutychiane consonam, usurpans hec uerba: Non oportet igitur intelligere duas naturas, sed unam naturam Dei uerbi incarnatam: que etsi Ephesi approbata est, statim tamen ac fuit recitata in Chalcedonensi synodo, clamatum est ab episcopis presertim Orientalibus: Ista Eutyches dicit, hec Dioscorus dicit. Deinde  simultatis forsan aliquid residuum erat inter Anatolium et Eustathium ob eam causam, quod Eustathius Ibam Edessenum episcopum absoluerat in conuentu Beritensi, cui Ibe infensissimus erat Dioscorus. Dioscori autem apocrisiarius erat tunc temporis Anatolius, qui eidem, ut sue dignitatis auctori, quantum potuit fauit, etiam post eius a Chalcedonensi synodo damnationem.

3. Ad sacrum altare non recitandis. Clarum est hoc loco sermonem esse de sacris diptychis, quorum usus quanti factus olim fuerit, patet ex controuersiis que  in Ecclesia efferbuerunt occasione sancti 1464 Ioannis Chrysostomi, Acacii, Eutychianorum, trium capitulorum, etc. Non pigeat lectorem adire epistolam Attici episcopi CP. ad sanctum Cyrillum Alexandrinum, apud Nicephorum Callist., lib. XIu, cap. 26, et Cyrilli rescriptum ad eumdem tam loco citato quam inter Cyrilli Opera. Unicum locum iuuat hic exscribere, tum quia ad rem nostram facit, tum quia breuiter diptychorum naturam, originem et usum describit. Est in epistola Aegyptiorum episcoporum ad Anatolium CP. episcopum aduersus Timotheum Ecclesie Alexandrine inuasorem, part. III Act. Chalced. synod.: Etiam, inquiunt, in uenerabili diptycho  suum posuit et Dioscori nomen, etc.



AD EPISTOLAM LXXXuIII. APUD QUESNELLUM LXuIII. Paschasino Lilybetano episcopo.

Quanti facienda sit hec ad Paschasinum epistola nemo non intelligit, tum ex earum rerum notitia quam illi uni debemus, cum maxime quod ad primarium S. Leonis legatum data, quem uice sua in magna illa synodo Chalcedonensi acturum pro fidei causa tunc mittebat. Preter hoc commonitorium aliud secretius eidem datum esse a Leone docet actio 16 illius synodi, ex qua partem mandati excerpsimus excudimusque  tom I. De omnium Orientalium subscriptione aduersus Nestorium et Eutychen, deque Anatolii epistola, ex qua id factum didicerat sanctus Leo, habes alterum pontificis testimonium in epist. 70  post biduum Anatolio scripta. Reliqua que  notatu digna, obseruauimus in dissert. 1 de uita et Reb. gest. ad ann. 451.



AD EPISTOLAM XC. APUD QUESNELLUM LXXIII. Marciano Augusto.

1. Precedentium editionum procuratores, immo et collectionum mss. auctores in huius epistole titulo de Chalcedonensi synodo mentionem faciunt, que tamen e Nicena ciuitate, quo primum conuocata fuerat, 1465 non nisi mense Septembri iam exeunte ad Chalcedonensem fuit translata.

2. Sed et in fratre meo Iuliano, Censi uidelicet episcopo, quem epist. 69  consortem legatis suis a se additum testatur, et in epist. 70  participem in omnibus actionibus esse precipit; sed et in epist. 71  ad Iulianum ipsum eam ob causam scripta, ipsi iniungit ut cum fratribus, etc., inquit, quos uice nostra ad predictum conuentum ire precipimus,  curam tuam actionemque coniungas in omnibus, auctoritate nostre preceptionis usurus, etc. Ex quibus liquet  Iulianum, non secus ac alios legatos locum S. Leonis tenuisse in concilio. Quod idcirco notauimus, quia doctissimus Morinus exercit. 20, lib. II, scribebat, non aliam ob causam episcopum illum legati nomen induisse, cum Chalcedonensi synodo subscriberet, quam quia titulum quem paulo ante in pseudo-synodo Ephesina re et merito usurpauerat, eum ut honorificum et suspiciendum, iterum suscipiendum et sibi conseruandum esse credidit Illam Iuliani legationem generalem fuisse, et honorariam, non specialem, cuiusmodi fuit legatio Paschasini et Lucentii, suspicatur uir de historia ecclesiastica optime meritus H. ualesius ad Euagrii lib. I, cap. 10, ubi et Baronii  de Iuliano loquentis inconstantiam notat. Porro cum Iulianus pars non esset Occidentalis synodi,  cuius partes et presentiam supplebant alii legati, eam causam esse puto cur inter istos Occidentales legatos sessionis prerogatiuam non habuerit; in ceteris nichil discriminis inter hunc et illos fuisse facile existimauerim.



1466 AD EPISTOLAM XCIII. APUD QUESNELLUM LXXII. Synodo Chalcedonensi.

1 Apud Chalcedonam constitute. Propter hec uerba, preter hanc epistolam ad synodum Chalcedonensem scriptam, aliam desiderari ad eosdem episcopos Nicee antea congregatos, asserit uir doctissimus in epistola 4 partis uI Epp. que Ioanni Brayero nuncupatur. Utque id suspicetur in causa sunt non sola tituli uerba, sed et Euagrii lib. II Histor. cap. 2, que sic se habent: His de causis concilium Chalcedoni  coactum est, nunciique ac tabellarii missi, sacerdotes per litteras plenas pietatis undique acciti, ac primo Niceam; adeo ut cum Leo episcopus Romanus ad eos litteras daret per Paschasinum, Lucentium et ceteros, quos eo ad suum locum supplendum miserat, eas sic inscriberet: EPISCOPIS NICAEAE CONuOCATIS. Mihi uero certum est  aliam non fuisse scriptam. Hec enim ipsa, que nunc Chalcedonensi synodo inscribitur, sine dubio ad episcopos Nicee congregatos directa est. Cum enim scripta sit u kal. Iulii, inscribi non potuit episcopis Chalcedone constitutis, qui illuc euocati non fuerunt Nicea litteris imperatoriis ante X kal. Octobris sequentis. Quod adhuc confirmatur ex epist. 73  S. Leonis ad Marcianum scripta eodem die de synodo eadem, in cuius titulo licet mentio fiat Chalcedonensis concilii, certum tamen est in ea de concilio Niceam tunc, non Chalcedonem conuocato agi, tum ob eam que dicta est rationem, tum quia 1467 de Nicene synodi magne decretis disserens,  antiquam Nicenam uocat, ut a posteriori, que ibidem parabatur, synodo distingueretur. Immo in epist. 71 ad Iulianum diserte scribit quod in urbe Nicena sacerdotalis habenda sit synodus. Non ergo ex titulis argumentisque epistolarum quidpiam alicuius momenti decernendum est, cum plura huiusmodi adiectitia sint, et pro sensu captuque describentium concinnata et immutata, quod de huius epistole inscriptione patet ex Greca uersione, que Latinum textum haud dubie imitata est, et habet: , Nicee.

2. Cyrillus episc. tunc presedit. Tot scriptorum antiquorum testimonia ubique occurrunt, quibus constet  Cyrillum Ephesine synodo presedisse, ut ea describere superuacaneum iudicem. Eorum aliqua modo Celestinum et Cyrillum presedisse narrant, modo Cyrillum et Celestinum. Particula tunc in Leonis uerbis obseruanda mihi uidetur, eamque  pontificis mentem esse puto, ut significare uelit, TUNC cum Ephesine synodi contra Nestorium specialiter statuta sunt edita et eius damnata impietas, presedisse Cyrillum. Reuera legati sedis apostolice Ephesum non attigerunt, nisi decimo octauo die a prolata in Nestorium sententia, quemadmodum et acta synodi probant, et narrat in sua prefatione historica ad partem posteriorem Operum Marii Mercatoris uir eruditus Ioannes Garnerius.



AD EPISTOLAM XCuII. Eusebii Mediolanensis episcopi ad S. Leonem papam. APUD QUESNELLUM POST EPIST. LXXuII.

1. Catholice. Ex Thuan. tribus, Cantabrigensi et Trecopith., mss. codd., quibus solis usi sumus in huius epistole relectione, unus Thuan. et alter Trecopith. 1468 addunt fidei, succinentibus edit. uulgat. uerum non de fide loqui mihi uidetur Eusebius, sed de Ecclesia, que persepe a scriptoribus antiquis  Catholica sine addito nominatur, in quo frequens est Augustinus. Unicum, qui ad manum est, locum accipe ex lib. III de Baptismo contra Donatist., cap. 10 et 11: Nouatianenses rebaptizare eos qui ad se ex Catholica uenirent . . . . nec si in Catholica faciendum esset . . . . Catholica uero propterea non debet iterare, etc. uel igitur nichil hic addendum, uel addenda uox Ecclesie.

2. Senator. Tunc temporis Mediolanensis Ecclesie presbyter, postea uero episcopus sub Simplicio papa circa ann. 480. De eius in Orientem legatione meminit Ennodius Ticinensis in fine Epigrammatis, quo sanctissimi doctissimique antistitis laudes cecinit:

Orbis ad extremi missus secreta, uerendis
   Curauit studiis quod fuerat lacerum.
Tunc Oriens uictum peregrino lumine fassus,
   Hesit ad aspectum lampadis alterius.
Quod cum de legatione ad concilium Chalcedonense extendit Ughellus, absque dubio errauit. Erratum est  similiter in synopsis huius epistole cap. 1, ubi pro, E concilio Chalcedonensi, legi uelim, Ex Oriente. Inter sanctos refertur Senator in Martyrologio Romano ad diem 28 Maii.

3. Cretio. Priorum editionum procuratores posuerunt Cyriaco, cuius quia nomen occurrit inferius, eumdem esse existimarunt a quo litteras Leonis mutuatus est Eusebius, et qui Eusebii ad Leonem detulerat. Sed eos erasse mss. omnes, Thuanei, Cantabrig., Trecopith., testantur, suffragante etiam emin. Baronio: hi quippe omnes habent Ceretium, quem eumdem esse existimamus ac eum qui cum Salonio et uerano ad Leonem scripsit.

4. Quos beatus Ambrosius, etc. Hinc intellige istam fuisse in Ecclesia consuetudinem, ut si que de fide questiones mouerentur, uel aliqua scripta proponerentur 1469  examinanda, omnes maiorum presertim  sedium episcopi ad proprie Ecclesie sue traditionem recurrerent. Hoc prestitere prouincie Mediolanensis episcopi, testatique sunt epistolam S. Leonis omnibus sensibus conuenire, quos beatus Ambrosius de incarnationis Dominice mysterio suis libris, Spiritu sancto excitante, inseruit. Sic Gallicani in epistola sua ad sanctum Leonem, eius epistolam ad Flauianum recensentes, recognouerunt fidei sue sensum; et ita se semper ex traditione paterna tenuisse testantur. Sic Leo ipse in sua ad eosdem Galliarum episcopos, et alibi Dioscorum Alexandrinum ex traditione Ecclesie Alexandrine condemnat, quam a Petro per Marcum 1470 eiusdem Ecclesie fundatorem, et Athanansium, Theophilum, ac Cyrillum presules deducit. Ita ex singularum Ecclesiarum traditione generalis illa uniuersalis Ecclesie traditio conflatur, cui definitiones fidei in conciliis sancitas, consensumque Ecclesiarum inniti necesse est: unde iterum Eusebius cum  suis  definitionem synodi Chalcedonensis approbat: Quia, inquit, omnia maiorum fidei nobis antiquitus tradite tota puritate conueniunt.

5. Superest ut, etc. Quantopere medica manu egeret totus hic locus, quem ad mss. Trecop. et Thuan. cod. emendauimus, manifestum faciet illius cum hac uulgata lectione collatio: Superesse ut annuente 1471 Domino, perpetue retinentes, hoc futuris memorabile seculis relinquatis; ut ab hoc tempore presenti exstincta impie secte contumacia uideatur, ut nouis purgationibus in eternum prostrata succumberet.

6. Eusebius. De eo, sicut et de ceteris episcopis in presenti epistola subscriptis qui plura nosse cupiet, conueniat Ughellum tomo Iu Italie Sacre. Ea solum attingam que uel non habet ille, uel male habet. Eusebium ordinatum esse a S. Leone I, unde ille hauserit, nescio: hoc scio, penes episcopos  cuiusque prouincie ius et consuetudinem fuisse tunc  temporis suum metropolitanum ordinandi. Donatiste moleste ferebant, teste S. Augustino in Breuiculo Collationis cum Donatistis, quod non exspectauerit Cecilianus, ut princeps a principe ordinaretur. Cum aliud, inquit, habeat Ecclesie catholice consuetudo; ut non Numidie, sed propinquiores episcopi episcopum Carthaginis ordinent: sicut nec Romane Ecclesie ordinat aliquis episcopus metropolitanus, sed de proximo Ostiensis episcopus. De aliis Ecclesiis idem dicito. Sanctus Ambrosius Mediolani est ordinatus, et ex epistola Pelagii l. P. R., an. 555, testatum habemus Mediolanensem episcopum ab Aquileciensi ordinari consueuisse, ut a primo post ipsum diecesis Italice metropolitano; sicut ipse a Mediolanensi ordinabatur, ut a capite eiusdem diecesis. Immo etiam an. 1059, contendebant Mediolanensi nullam iudicandi uel disponendi uim Romano pontifici in illa sede competere. Non indicat idem scriptor unde didicerit Eusebium Mediolanensem interfuisse Romano concilio sub Hilaro papa ann. D. 465, cum de eo sileant  illius Acta.

De hoc episcopo exstat epigramma Ennodii Ticinensis, quod eum indicat ex Orientalibus partibus ortum duxisse:

Eusebius Ligurum successit finibus hospes,
   Ignote tractus gentis amicita.
Gratus erat sociis Titan quos respicit ortu
   Flammigero lymphas uertice decutiens, etc.
Tertius uersus ita legitur in auctuario Biblioth. PP.:

Grauis erat socio Titan quos respicit ortu:
quem sic emendandum esse existimauerim,

Graius erat, solito Titan quo respicit ortu.
1472 Et ipsum nomen Grecum esse, Grecisque familiare manifestum est. Corrigendus etiam cardinalis Baronius cum in notis ad Martyrologium ad 12 Augusti, quo sancti huius memoria colitur, indicat  hanc synodicam epistolam missam fuisse post synodum Chalcedonensem; quod uerum non est; habita est enim synodus Mediolanensis inter reditum Abundii et Senatoris ex Oriente, et Chalcedonensis synodi celebrationem.

Fauentius. Deest huius subscriptio in Cantabr. ms. Prosperum huic in episcopatu successisse narrat Trithemius de Prospero agens lib. de Scriptoribus Ecclesiast.

Quintus. Dicitur Quintianus ab Ughello in Italia Sacra; Quintinus in Suriana edit. Dertonensis ciuitatis, que hodie uulgo Tortona dicitur, episcopus.

Crispinus. uenerabilis episcopus, inquit Ennodius, fauoris nescius, pertinaci terrens districtione censurarum, et quem numquam nisi bona conscientia duxit ad gratiam; de cuius sanctitate uide eiusdem testimonium tam in carmine proprio, quam in uita sancti Epiphanii, Ticinensis episcopi, eius successoris: et Martyrolog. Roman. Baroniique notas ad 7 Ianuarii.

 Maximus. Hic est, opinor, celeberrimus episcopus cuius homilie in Ecclesia frequenter leguntur, qui ad 25 Iunii inter sanctos colitur.

Eulogio. Iste Elilegius Hiporediensis episcopus dicitur ab Ughello, qui et eumdem Eulalium esse putat, qui in epistola Gallorum ad Leonem, et Leonis  ad Gallos scriptus habetur, quod procul dubio commentitium est. Eporee seu Eporedie Salassiorum in Gallia Cispadana ciuitas, que olim sub Mediolanensi metropoli erat, etiam Innocentio III Romano pontifice, nunc sub Taurinensi iacet.

Floreius. Qui sui episcopi nomine subscripsit, dicitur Florentius in Trecopith. ms. et Florerius ab Ughello.

Gratus, seu Gradus dicitur Gyrardus in Cantabrig. ms., et Gerardus a Surio ad marginem. Augusta Pretoria, Italis Osta, seu Aosta, olim Mediolanensi me tropoli subiecta erat, tunc Tarentasiensi.

1473 Cyriacus. Per quem hec epistola ad sanctum Leonem delata est, doctrina et sanctitate conspicuus habetur in Ecclesia Laudiensi.

Abundantius   idem esse creditur cum Abundio, qui una cum Senatore presbytero in Orientem pro sancto Leone legationem suscepit ante Chalcedonense  concilium. Nihil audeo affirmare, cum in precedentibus epistolis, que legationis illius mentionem habent, et in actis legationis, et apud Theodoritum, qui ad eum scripsit, constanter legatur Abundius in omnibus quos uidi mss. Sed omnes pariter ad quos hanc Eusebii epistolam recensui, duo scilicet Thuan., Trecopith. et Cantabrig., cum excusis codicibus consonanter habent Abundantius. Certe, si quis dixerit Abundantium alium esse ab Abundio, nec hunc fuisse Comensem episcopum, nec interfuisse concilio Mediolanensi, sed tradita Eusebio Leonis epistola ad propriam Ecclesiam, a qua diu absens fuerat, statim remeasse: tum quia quid de sancti Leonis epistola sentiret, non erat ambiguum; tum quod non tam cito poterat cogi concilium; si quis, inquam, hec dixerit, haud scio an ex ullo antiquo uel scriptore uel monumento eius sententia possit falsitatis argui. Thessalonicensem fuisse Abundium et consecratum Xu kalend. Decembris ann. 450 asserit Ughellus; sed hallucinatur. cum iam mense Iulio  precedenti legationem in Orientem Leonis nomine ab illo susceptam esse constet, et iam tum quidem episcopali dignitate ornato.

Pro Asinione nonnulli codices habent Asymone. Curia, que Coira uulgo dicitur, Rhetie primaria est, et Moguntino archiepiscopo hodie subest.

Pastor. Tam certum uidetur hunc Astensem episcopum Pastorem dictum fuisse, cum hoc in omnibus mss. assertum legamus, quam manifestum est synodum Mediolanensem, cuius synodice subscripsit, non fuisse pro confirmanda Chalcedonensi conuocatam, cum hec posterior fuerit Mediolanensi. Hoc tamen Ughellus affirmat; illud tamquam inconsulte creditum suggillat, propterea quod seculo septimo Pastor inueniatur inter Astenses episcopos numeratus: quasi uero duo non potuerint esse eiusdem nominis presules.

Simplicius. Simplicianus quoque dicitur tam apud Ughellum quam in mss. Trecopith., Cantabr. et  Thuan.

Ioannes. Romanus dicitur ab Ughello, qui et eum male dicit creatum ann. 452.

Optatianus, cuius loco mendose Octauianus hactenus scriptus est, ut recte monuerunt Baronius et Ughellus, suffragantibus omnibus mss. codd., inter  sanctos numeratur 1474 in Martyrologio ad diem 14 Iulii.

Iustinus. Sic enim habent mss. codd. Ughellus abbas, et Ferrerius uercellensis episcopus in suorum predecessorum catalogo. uulgo legitur Iustinianus, qui inter sanctos habetur.

Quintius, qui et Quintus, Albigaunensis episcopus in mss. Trecopith. et Thuaneis duobus legitur; Quiritius uero apud Ughellum. Eius meminit Sigonius lib. XII de Regno Italie. Albigaunensis episc. Genuensi archiepiscopo subditus est. Quintinus dicitur in Cantabrig. ms. et Quintianus in uno Thuan.

Prestantius. Eum Proiectitium uocat Ughellus, Pristinum ms. Cantabrig.



AD EPISTOLAM XCIX. Episcoporum XLIu Gallorum S. Leoni pape. APUD QUESNELLUM POST EP. LXXuI.

 1. Rauennius, episcopus Arelatensis, uiennensis prouincie metropolitanus, qui S. Hilario proxime successit; de quo supra epist. 36, 37, 38, 50, 51 et 76 , item in Libello supplici Gallicanorum antistitum, et in uita S. Hilarii.

Rusticus Narbonensis in Narbonensi I episcopus; de quo ad epistolam 2 .

uenerius Massiliensis episcopus, de quo inscriptio Narbonensis ad epistolam eamdem Rustico datam.

Maximus. Ex monacho Lirinensi Regiensis in Narbonensi II episcopus, anno 433 creatus; successit enim Honorato in administratione Lirinensis cenobii anno 426, eique prefuit annis septem, ut habetur in homilia Fausti Reiensis de Maximo eodem inter Eusebianas seu Eucherianas: subscripsit concilio Regiensi an. 439 et Arausicano I an. 441. De eodem plura in Chronologia Lirinensi, in Gallia Christiana, et in eius uita Francisci Fuluii Frugonii Italice scripta,  ac multis fabulis referta.

Constantinus. Ita Thuanei duo codd. et uictor., Thuaneum exemplar codicis Romani, cuius capite 57 habetur hec epistola, necnon uulgate edit., Constantianus; de quo nichil didicimus, nisi quod Regiensi et Arausicano I conciliis subscriptus reperitur, et ad eum cum aliis Galliarum episcopis scribit S. Leo epist. 36 et 50 , ubi primus nominatur; in quarum priori cum agatur de consecratione Rauennii, necessario mihi uidetur ad uiennensem prouinciam pertinuisse. Eum tamen, qui dictis 1475 conciliis interfuit, uapingensem episcopum facit card. Baronius ad ann. 441.

Armentarius. Cum duo huius nominis hic occurrant, quorum alter Podiensi Ecclesie prefuisse dicitur, cuius iste ciuitatis episcopus fuerit non satis patet, nisi forte Auscensis, cuius circa hec tempora pontificatum gessisse legitur Armentarius quidam in Gallia Christiana ex chartulario Auscensis Ecclesie.  Duo mss. Thuan. habent Armaturus; uictorin., Armatarus; Trecopith., Armatharius. Hunc Supplementi Concil. Gallic. auctor ex relatione I. Sirmondi et codice Sauaronis Antipolitanum in Narbonensi II episcopum facit; penes quos sit huius rei fides.

ualerius, ut legunt Thuan. duo mss. et uictor., siue, ut Trecopith., Thuan, codicis exemplar cum uulgatis et Isidoro, ualerianus, uidetur esse Cemeliensis ille in prouincia Alpium maritimarum episcopus, qui ex monacho Lirinensis insule pontificatum adeptus, adfuit Regiensi concilio an. 439, et ad Arelatensem  synodum III uocatus est a Rauennio, anno, ut coniicit doctissimus Sirmondus, 455, qui et eius Homilias euulgauit, quibus uindicias suas subiecit Theophilus Raynaudus. In Fastis Lirinensibus pia eius memoria consignatur IX kal. Augusti, sicut et in monastico Martyrologio Arnaudi, in quo non ualerianus, sed ualerius nuncupatur. Ad eum cum aliis sanctus Leo epist. 50  scribit.

Nectarius. Diniensis in prouincia Alpium maritimarum episcopus fuisse refertur a clarissimo doctissimoque uiro Petro Gassendi in notitia Ecclesie Diniensis, cuius et ipse prepositus fuit; illudque hausit tum ex opere D. Polycarpi de la Riuiere Carthusiani, tum ex uetustissimo codice ms. Ioannis Sauaronis, qui in huius epistole subscriptionibus cuiusque episcopi sedem designatam exhibebat. Regiensi et Arausicano conciliis subscripsit, idemque esse uidetur ac ille qui a S. Hilario Arelatensi Romam missus est ad S. Leonem cum Constantio, ut de redintegranda inter utrumque amicitia ageret. Pro Nectario,  quod in Thuaneo cod. Rom. ms. et Trecopith. legi, habent Nestorium Thuan. duo, uictor. et Cantabrigensis et Isidorus, ad quos accedit Surius, qui habet Nestarium. Dicitur tamen Nectarius in uita S. Hilarii, que hunc Constantiumque precipuos sacerdotes appellat.

Constantius primus Uceciensis seu Uzeticensis in Narbonensi I episcopus legitur, Nectarii, ut diximus,  collega in 1476 legatione Romana, ad Arelatensem III synodum a Rauennio uocatus, in titulo epistole S. Leonis 50  memoratus, cui, ut euo honoris Primati, deferri uolebat Hilarius papa ordinandorum in prouincia Narbonensi I episcoporum potestatem Hermeti Narbonensi ablatam.

Maximus Auenionensis antistes ex ms. Sauaronis iam laudato.

Asclepius Aptensis in Narbonensi II episcopus dicitur in ms. Sauaronis, Regiensi synodo interfuit, unus ex iis episcopis quibus scripsit S. Leo epist.  36 , ex iisque quos uocauit ad synodum Arelatensem III, Rauennius in causa Lirinensis insule.

Maximus, tertius hoc nomine numeratur. Cuius sedis fuerit episcopus affirmare non audeo. Hunc Tolosanum in Narbonensi I episcopum fuisse aiunt, eumque esse putant Baronius et Sauaro, ad quem Sidonius Apollinaris scripsit lib. Iu, epist. 24. Cuilibet hac in re diuinare licet.

Ursus Senecensis in Alpium maritimarum prouincia antistes fuit, si qua fides ms. Sauaronis; nec ante ipsum ullus numeratur Sanitiensium episcopus. Ad eum S. Leo epist. 50  et Hilarus papa epist. 2, ann. 463.

Ingenuus Ebredunensis eiusdem prouincie metropolitanus, ut credibile est, licet Urso postponatur, tum quia tunc temporis iuri suo cesserat, propter quod et a S. Leone et ab Hilaro eius successore culpatus est; tum quia metropolitani extra suam  prouinciam priuilegio suo non potiebantur, quemadmodum uidere est  ex concilio Arausicano I, cui Eucherius Lugdunensis post alios episcopos non metropolitanos subscripsit; tunc enim uel consecrationis ordo, uel promiscuus seruabatur. Eidem concilio subscripsit Ingenuus, uocatusque fuit ad Arelatense III. Ad eum S. Leo epist. 50  et Hilarus epist. 2, qui etiam eidem metropolitica iura aduersus Auxanianum uindicauit, ut patet ex epist. 4 eiusdem pape. Hoc precipue nomine commendatur ingenuus,  quod a Gallicanis episcopis sit delectus qui hanc epistolam ad S. Leonem deferret, ut ex huius rescripto patet. Adfuit etiam concilio Romano an. 465, sub Hilaro papa.

Iustus. De hoc nichil reperi, nisi quod idem forsan est ac is qui Arausicano I subscriptus habetur, et recensetur inter episcopos Gallicanos in epist. S. Leonis 36 , et inuitatus fuit a Rauennio ad concil. Arelatense III.

1477 ualerius. Hunc Mimatensem in Aquitanica prima episcopum facit cod. ms. Ioannis Sauaronis. Floruere circa hec tempora alii duo eiusdem nominis episcopi, unus Conseranensium in prouincia Nouem-populana, de quo, ut sanctitate conspicuo, Gregorius Turonensis de gloria Confess. cap. 84. Alter Antipolitanus, quem ex ueter. mss. aiunt martyrio coronatum sub Eurico rege Gothorum Ariano a. 473.

Superuentor. Nondum episcopus synodo Arausicane I pro patre et episcopo suo Claudio subscripsit et  Acta recognouit; atque in eius locum substitutus esse credendus est. Sed cuius uterque ciuitatis pontificatum gesserit, nondum mihi compertum est: ad eum S. Leo in epist. 50 .

uerus. Eum Arausicanum in uiennensi prouincia episcopum putauerim: collocatur enim in Gallia Christiana post S. Eutropium, qui sub finem quarti seculi ponitur, et cuius uitam uerus conscripsisse dicitur a Sigeberto lib. de Scriptoribus Ecclesiast. et ab Usuardo, Adone, etc.

Helladius. Luteuensis siue Lodeuensis episcopus, ut putat eiusdem sedis antistes doctissimus Ioannes de Plantauit de la Pause in Chronologia predecessorum suorum, quorum seriem post Bernardum Guidonem et Catellum amplificauit: cui et ms. Sauaronis suffragatur.

Etherius Magalonensis episcopus , sed testem alium non habemus quam Ioannis Sauaronis codicem ms.  iam pluries citatum. De eodem nusquam alibi mentionem factam reperimus, sed et desideratur ciuitas illa in notitia antiqua Sirmondi,  que Leone posterior est.

Anemius Albiensium cathedra donatur eiusdem ms. Sauaronensis auctoritate.

Petronius. Ille quondam presbyter, ut coniicio, qui cum Regulo diacono ad S. Leonem missus est a Gallicanis episcopis an. Dom. 450, ut litteras deferrent, quibus Arelatensis Ecclesie iura, Hilario ablata, restitui Rauennio postulabant. Deensium episcopus appellatur in ms. Sauaronis.

Fonteius. In locum Auspicii uasionensis episcopi, ad quem scribebat S. Leo epist. 36 , die uII kal. Sept. an. 449, electus est Fonteius: ad quem Leo dedit epistolam 50 , III non. Maii anni proxime sequentis, et Hilarus papa undecimam an. 462. Adhuc in uiuis erat an. 472. Siquidem Sidonius Apollinaris ad eum sub episcopatus sui initia scribit epistola 7 libri uI. Sidonium autem anno 472 sedem  Aruernensem conscendisse probat illustrissimus cardinalis Baronius ad hunc annum num. 12 et seq. Unus est Fonteius ex episcopis, quibus Lucidus presbyter libellum 1478 seu fictitium, seu genuinum obtulisse dicitur.

Idatius. Cuius sedis episcopus non apparet. Idem forte episcopus cui cum aliis de Mamerti causa, qui Deensibus episcopum ordinauerat, rescripsit Hilarus papa.

Hilarus, ut legit Sirmondus cum codicibus mss. Trecopich., uictor. et duobus Thuan. concinentibus; uel Hilarius, ut alii cum uulgatis. Quam Ecclesiam administrauerit ignoratur. Ponitur quidem circa hec tempora Hilarius quidam Carcassonensis episcopus: uerum cum hoc oppidum inter ciuitates non  numerent antique Galliarum notitie, non arbitror huic testimonio esse inherendum.

uicturus. Ad eumdem Hilarus papa, epist. 2 in causa Mamerti uiennensis an. 463, ubi primus ponitur, et epist. 4 in causa Ingenui et Auxanii ann. 464. Fuit per illam tempestatem uicturius Cenomanensis in tertia Lugdunensi episcopus; sed nostrum non esse habeo persuasum, cum propter nonnullam diuersitatem nominis, tum quia episcopi in hac epistola et sequenti descripti non mihi uidentur, extra septem prouincias querendi.

Eugenius episcopus Nemausensis in prima Narbonensi, ita asserente Ioannis Sauaronis codice. De illo preterea omnino nichil.

Palladius. Unus ex iis ad quos scribit S. Leo epist. 50; cui prefuerit ciuitati, mihi latet.

Fraternus Glandeuesis antistes in prouincia Alpium maritimarum, ut testatur codex Sauaronis.

Dynamius. Hunc fuisse Eculismensem in secunda Aquitanica episcopum aliquis ex eo utcumque coniiciat,  quod Gregorius Turonensis lib. II Histor. cap. 13, ex uerbis Paulini presbyteri, huius nominis pontificem fide et religione conspicuum laudat, et recenset inter Encolismenses antistites Gallia Christiana post an. 400. Si tamen aliam coniecturam elicere licet ex Inscriptione Narbonensi, quam habes in notis ad epist. 2 , cum in illa legatur Dynamus episcopus pro reparatione ecclesie Narbonensis contulisse solidos 50, fas est suspicari in eadem prima Narbonensi prouincia fuisse episcopum, et forte Biterrensem, cum hec una Ecclesia supersit que in his subscriptionibus suum non agnoscat antistitem: coniectura est, quam nolim pro assertione haberi.

Iulianus. Cabellicensis seu Cauellionensis in uiennensi prouincia episcopus ponitur in Gallia Christiana ad hunc annum. Idem habet ms. Sauaronis cod. uide an non iste est Iulianus Pomerius, auctor operis 1479 de uita Contemplatiua, uel alius Iulianus, cui opus istud inscribitur.

 Armentarius. Circa hec tempora numeratur inter episcopos uellauorum seu Podiensium in Aquitanica prima, quod et diserte affirmat Dauid Blondellus Apologie pro Hieronymi sententia, sect. 3, p. 132. Illumque ipsum Armentarium esse existimat qui a Regiensi concilio depositus est, eo quod Ebreduni a duobus tantum episcopis contra canones ordinatus fuerat episcopus an. Dom. 439, quam ob causam, ne deinceps prouehi ad pontificatum posset, statuerant predicte synodi Patres Gallicani: qui tamen dispensatione postmodum cum eodem usi sunt, ut in alia saltem prouincia quam Alpium maritimarum eligi posset. Locum habet in epist. 50  S. Leonis ad Gallos an. D. 450.

Honoratus Tolonensis episcopus dicitur in ms. Sauaronis: in notitia Galliarum et septem prouinciarum, que Leone posterior est, Tolonensis ciuitas non apparet: ex quo suspecte fidei redditur Sauaronis codex et hic et in aliis sedibus episcoporum designandis.

 Eparchius, ut habet Sirmondus I tomo Concil. Gall. et ms. Grim. in epist. sequente, uel Epartius, ut legitur uulgo; seu Ebartius, ut Thuan. codicis exemplar, alibi non occurrit: nec cuius loci episcopatum gesserit rescire potuimus.

Eustachius, Eustathius, uel, ut habet Thuan. cod. unus, Eustochius. Turonensis facile crederetur episcopus qui eo tempore floruit, si ultra septem prouincias excurrere in hac disquisitione liceret. Non apparet in codicis Rom. Thuaneo exemplari, nec apud Isidorum.

Maximinus. Ita Thuan. cod. exemplar: alias Maximus, qui quartus erit huius nominis in epistole inscriptione memoratus.

Ynantius. In prouincia uiennensi mihi uidetur fuisse  episcopus: quia inter eos numeratur a S. Leone, ad quos scribit epist. 36  de Electione et Consecratione Rauennii in Arelatensem episcopum; ad quam alioqui suffragium conferre non potuisset.

2. Intemperies. Idatius in Chronico ad annum ualentiniani Augusti 28, id est, Christi Domini 452, testis est Euphronium Aeduensem episcopum misisse epistolam ad Agrippinum comitem, de signis que apparuerunt 1480 in regionibus Galliarum: inter que signa non immerito quis referat hanc, de qua Gallicani episcopi scribunt, aurarum intemperiem.

3. Omnes intra Gallias, etc. Etsi non negamus commercii plurimum fuisse inter septem Galliarum prouincias et alias prouincias Gallicanas, uidelicet, Lugdunenses, Belgicas, Germanias, etc., ut ex S. Hilarii Arelatensis cum sancti Germani Autissiodorensis excursibus manifestum est; tamen  certum mihi pene est Gallias, de quibus hic loquuntur Gallicani episcopi, non alias esse quam septem prouincias: et ex iis tantum conflatam esse synodum que  ad S. Leonem hanc epistolam scripsit, et ad quam sequentem  rescripsit S. Leo.

4. Apostolatum uestrum. Omnibus  indiscriminatim episcopis hanc alloquendi formulam tribui sexcentis testimoniis notum est: unicum notamus ex Apollinari Sidonio, qui et in Galliis et eadem fere etate scribebat eumdem in modum ad Fonteium; eum, inquam, uasionensium episcopum, qui huic epistole subscripsit. uide Sidonii epist. 7 lib. uI, et 4 lib. uII. Idem dicimus de uoce papa. Enimuero omnes episcopi successores sunt apostolorum, omnes apostolorum cathedram tenent, et sicut S. Leo epist. 49 , cap. 2, testatur se sub Petri nomine Ecclesie presidere, ita ceteri Ecclesie presules sub apostolorum nomine presidere censendi sunt, qui proinde et apostolici nominari et apostolatus elogio decorari sine inuidie nota potuerunt: quamuis hoc usus hodiernus, penes quem loquendi ius et norma residet, Romano pontifici reseruandum uelit. uide  Clodouei Francorum regis epistolam ad episcopos sui regni, quos sic salutat: Dominis sanctis et apostolica sede dignissimis episcopis, Clodoueus rex: et in fine: Orate pro me, domini sancti et apostolica sede dignissimi pape.



1481 AD EPISTOLAM CII. APUD QUESNELLUM LXXuII. Episcopis Gallicanis.

1. Inspirate. Omnes mss. codd. quos uidi habent inspirare, sicut et retinet Sirmondus, quod sensum non habet nisi obscurum. Griman. cod. habet quidem inspirare; sed cum ante ibidem legatur diuinitus, luce clarius est legendum inspirate: quod et nonnulli editi codices exhibent.

2. Personis distinctis atque diuisis, etc.; ita Grim.  cod., pro quo uulg. edit., naturis et personis distinctis, ut neque ipse esset, etc.

3. Theophilum. Mirabitur quis hunc inter probatissimos presules recenseri a S. Leone, dignumque haberi qui Dioscoro in exemplum proponeretur. Quod ne ad fidei tantum sinceritatem restringatur, obstat quod sancte memorie appellatur ab eodem epist. 94  ad Marcianum imperatorem, et 68  ad Paschasinum Lilybetanum, et cum sanctitatis preconio citantur eius scripta tam in epistola 134  ad Leonem Augustum, quam in excerptis SS. Patrum in concilio Chalcedonensi relectis. Nec tamen ignorare potuit S. Leo  quam nefandis artibus, quam horrendis calumniis, quamque aperta ui sanctissimum Ecclesie doctorem Ioannem Chrysostomum persecutus fuerit, ac tandem oppresserit Theophilus. An eum tot scelerum ante mortem penituerit, qui uolet inquirere, adeat lib. IX cap. 5 uite sancti Ioannis Chrysostomi, mirabili diligentia, iudicio, doctrina ac concinnitate Gallice nuper conscripte  ab eruditissimo uiro Godefrido Hermantio doctore Sorbonico et Ecclesie Bellouacensis canonico.

Crediderim ego ex his loquendi formulis de episcoporum sanctitate non esse decernendum, cum uideamus perditissimos homines iisdem titulis decorari etiam in conciliis ecumenicis, et hanc consuetudinem per ea tempora uiguisse, ut quicumque episcopi a fide catholica nullo modo deuiauerant, 1482 decesserantque in communione Ecclesie, reponerentur in sacris diptychis, et sancte memorie uiri dicerentur.

4. Ad fratres nostros Hispanie. uidemus hic primum de Gallicana Ecclesia S. Leonem esse sollicitum, tum de Hispana, quia plerumque accepit a Gallis que ad fidei initium, incrementum et custodiam sibi erant uel necessaria uel utilia. Idatius Hispanus in Chronico ad olymp. 307 nonnulla habet que huius sunt instituti et loci: De Galliis epistole deferuntur, etc., supra in notis ad epist. 15 n. 9.  Eadem uia, ac episcoporum Gallicanorum ministerio, missa ad episcopos Italice diecesis celebris epistola Leonis nostri ad Flauianum, ut ex sequenti epistola  Eusebii Mediolanensis ad sanctum Leonem docemur: Ad nos, inquit, ex uestra admonitione, sancto fratre et cepiscopo nostro Ceretio mutuante peruenit.



AD EPISTOLAM CIII. Et exemplar sententie contra Dioscorum late. APUD QUESNELLUM LXXXII.

Exemplar sententie. Iacobus Sirmondus hanc sententiam ex codd. Corbeiens. et Pitheano, in quibus huic epistole subiiciebatur, exscribendam quoque hic censuit. Quoad sensum conuenit fere in omnibus cum illo legatorum sancti Leonis  suffragio, quod  in act. 3 Chalcedonensi reperitur. Obseruatione porro dignissimum est sedis apostolice legatos ne suum quidem suffragium prius ferre aduersus Dioscorum uoluisse, quam totius synodi mentem ac consilium repetita sepius interrogatione explorassent. Quo igitur, inquiunt, ita contemnens, uestra sanctitas ore proprio faciat manifestum. Sancta synodus dixit: Indignatione que contra inobedientes a sanctis canonibus constituta est. Et infra: Quid placeat uestre sanctitati, inquit Paschasinus, uolumus discere. Sancta synodus dixit: Que placita sunt canonibus. Institit deinde bis Paschasinus: Iubet religiositas uestra ut ecclesiastica ultione aduersus eum utamur? Consentitis? 1483 Sancta synodus dixit: Omnes consentimus. Et post multa: Petimus igitur uestram sanctitatem, qui habetis locum sanctissimi pape Leonis, promulgare in eum et canonibus insertam contra eum proferre sententiam. Postquam igitur sciscitatus esset rursum Paschasinus: Quid placet beatitudini uestre? et Maximus Antiochenus eum adhuc de totius synodi consensu certiorem  fecisset, tunc demum suum hoc legati protulere suffragium Leonis nomine, cuius uices gerebant: rem enim totam in integro relictam a se fuisse satis testati sunt, cum, prolata sua sententia, hec addiderunt: Superest ut congregata uenerabilis synodus canonicam contra predictum Dioscorum proferat, iustitia suadente, sententiam. Exemplar illud sententie nichil aliud, inquam, est quam legatorum suffragium act. 3 Chalced. prolatum, sed ab imperito translatore corruptum, uel etiam interpolatum. Nec opus erat ex mss. codicibus illud eruere, cum iam pridem typis esset excusum in Crabbiana et Nicoliniana Conciliorum editionibus, ad calcem Actorum Chalcedonensium. Fallit igitur titulus, qui Sententiam dicit, quod suffragium tantum est Sententie preuium, et epistola appellatur in utraque illa Conciliorum editione.



AD EPISTOLAM CIu. APUD QUESNELLUM LXXuIII. Marciano Augusto.


1. Leo Marciano Augusto. In plerisque editionibus que post Canisianam an. 1546 et 1547 euulgate sunt; prefixus est huic epistole titulus ad pompam et splendorem confictus in hunc modum: Leo episcopus Romane et uniuersalis Ecclesie, etc. Sed nouitiam hanc epigraphen ignorant editiones Conciliorum Iacobi Merlini anno Dom. 1524 et 1535, Colonienses an. 1530, 1535 et 1538, Suriana Operum sancti Leonis, Sicardi ann. 1568, Parisiis; Holstenius ipse in collectione Romana pontifici Romano ab eminentiss. cardinale Barberino dicata, nec non mss. codd. Griman., Thuanei, uictorini plures, Trecopitheanus, etc.

2. uestro beneficio. Legebatur antea nostro beneficio; sed contradicunt omnes mss. codd. Grim., Trecopith., Cantabrig., uictor., Thuanei quatuor, et edit. Canisii, Merlini, Sicardi, Nicolini, Surii, nec non Baronius ad annum 452, num. 14 et tertia parte  concil: Chalcedonensis. Ita legendum esse manifestum est ex epistola sequenti ad Pulcheriam Augustam, quam alloquens, Anatolius, inquit, parum considerans quanto pietatis uESTRAE beneficio et mei fauoris assensu Constantinopolitane Ecclesie sacerdotium fuerit consecutus, etc.

3. Quam apostolicam non potest facere sedem. Sedes  seu Ecclesie apostolice non una ratione dicuntur. 1o Enim 1484 Romana sedes Apostolica appellatur, quia a principibus apostolorum fundata et utriusque sanguine consecrata fuit. 2o Alexandrina et Antiochena, quia post SS. Petri et Pauli predicationem Christianum in hac nomen primum exortum est; illa per sanctum Marcum eius discipulum fundata. 3o Ecclesie que ab aliis apostolis fidei semina acceperunt, aut ab eis sunt administrate, quemadmodum Ierosolymitana sedes apostolica appellatur a Theodorito lib. Iu, cap. 21. 4o Tertulliano ea est Ecclesia apostolica que euoluit ordinem episcoporum suorum ita per successiones ab initio decurrentem, ut primus ille episcopus aliquem ex apostolis uel apostolicis uiris, qui tamen cum apostolis perseuerauerit, habuerit auctorem et antecessorem: hoc enim modo Ecclesie apostolice census suos deferunt: sicut Smyrneorum Ecclesia Polycarpum a Ioanne collocatum refert . 5o Ille quoque, ab eodem cap. 20 eiusdem libri,  apostolice deputantur, ut soboles apostolicarum Ecclesiarum, que ab Ecclesiis per apostolos conditis traducem fidei et semina doctrine mutuate sunt, ut Ecclesie fierent. 6o Nonnulli eas Ecclesias apostolicis accenseri putant ab Augustino lib. II de Doctrina Christ. cap. 8, que epistolas apostolicas accipere meruerunt: quales sunt Thessalonicensis, Ephesina, Colossensis, etc. Sed etsi reuera apostolice sunt sensu Tertulliani iam exposito, tamen ab Augustino apostolice eo loco non appellantur, sed iisdem potius ut distincte opponuntur.

Ex huius epistole exordio, fictitie epistole Eleutheri pape ad Gallos episcopos exordium confecit famosus ille impostor.



AD EPISTOLAM Cu. APUD QUESNELLUM LXXIX. Pulcherie Auguste.

 Duo solum codices, Grimanicus scilicet et uictorinus, adfuere huic et 84 atque 86  epistolis relegendis, que sane multis in locis medicam manum desiderabant, ut conferre uolenti patebit.

1. Sed is qui iure caritatis rationabilis, et morum et officiorum ordo seruabitur. Pene heret aqua: nam nec editi codices, nec mss. satis emendati mihi uidentur. Editi sic habebant: Sed ea que iure caritatis rationabilis est, et morum et officiorum seruabitur unanimitas. uictorinus cod. eadem fere habet: ultima tamen uox unanimitas in eo desideratur. In Griman. sic legimus: Sed equo iure caritatis rationabilis et morum et officiorum ordo seruabitur. Etsi uero textum Leonis ex hoc potissimum, paucis mutatis, confecimus, alium tamen hunc ita ex his omnibus consarciri posse coniicimus: Sed ea que iure caritatis rationabilis est, morum unanimitas et officiorum ordo seruabitur.

2. Cassamus. Idem hoc uerbum usurpat 1485  in sequenti epistola , nec non epist. 73  cap. 1, et 99 . Cuius uocis non idem semper est significatus: plerumque enim idem est ac irritum facere; aliquando autem cassari idem ac irritum esse et omni auctoritate uacuum: nonnumquam etiam idem est cassare ac irritum declarare et cassum pronuntiare; et  hoc modo  sumi mihi uidetur in presenti a sancto Leone. Enimuero tam ea que in Ephesino latrocinio acta fuerant, quam ultimus canon Chalcedonensis, irritari et cassari opus non habebant, cum et illud concilium uocari nulla ratio sineret, ut loquitur ipse Leo, et consensiones Chalcedonensium Patrum in gratiam Anatolii eo ipso nulle censende essent, quod contra Nicenorum Patrum inuiolabiles sanctiones adhibite 1486 fuerant: Siue enim per pauciores, siue per plures ecclesiastica iudicia celebrentur, omni penitus auctoritate est uacuum quidquid ab illorum fuerit constitutione diuersum. Quod aliis his uerbis exprimit in eadem epistola: Si quid usquam aliter quam illi statuere presumitur, sine cunctatione cassatur. Idem ergo apud Leonem est, omni penitus auctoritate esse uacuum, et sine cunctatione cassari; hoc est, ut paulo infra sequitur de conscriptione Constantinopolitane synodi, ab initio sui esse caducum dudumque collapsum. Quod autem omni penitus auctoritate uacuum est, quod sine cunctatione statim ac presumptum est  cassatur, quod ab initio sui caducum est, dudumque collapsum, nulla sententia, nulla auctoritate necesse est cassum et irritum effici, sed tantummodo irritum 1487 et cassum declarari ac denuntiari. Quod hic facit sanctus Leo, ut canonum custos et exsecutor, unica secum imperatorie fidei pietate: cuius auctoritas merito pontificie adiungitur, quia de exsecutione et defensione canonum antiquorum et de temeritate nouellorum repellenda agebatur; secus si irritanda forent, que aliquid antea roboris habuissent. Ne porro quod diximus de huius uocis significatione ex proprio natum ingenio uideatur, monendus est a nobis lector eodem sensu usurpari in decretali que Celestino pape III tribuitur, c. Cum dilectus, tit. de Elect. et electi Potest.: Cassetis, id est, inquit glossa, nullam pronuntietis; et ad decretalem Innocentii III, c. Accedens, 1, tit. Ut lite non contest.: Cassauimus,  id est, cassam denuntiauimus, inquit giossator: Cum enim sententia nulla est, non debet cassari, sed cassa et irrita denuntiari, quia quod nichil est cassari non potest, et omnia restituenda sunt in pristinam causam per talem sententiam habita; quod et supra postulabat ab imperatore Leo noster, cum de pseudo-synodo Ephesina ageret, et quidem sequentibus etiam huiusce epistole uerbis ostendit duplicem ob causam canonem 28 approbari a se nullo modo potuisse, 1o quia debebat in omnibus ecclesiasticis causis, his legibus obsequens esse quibus canon ille contrarius erat, qui proinde ante omnem illius sententiam erat irritus et cassus; 2o quia tanta erat Nicenorum canonum auctoritas, ut quidquid a multo etiam pluribus contra esset decretum, in nulla reuerentia habendum esset.



AD EPISTOLAM CuI. APUD QUESNELLUM LXXX. Anatolio episcopo CP.

 1. Non inculpata principia. uideo a plerisque Leonis uerba non satis perpendi, cum tamen ipse sua scrupulosius selegerit: non enim ait irritam aut uitiosam fuisse Anatolii ordinationem, uel contra canones usurpatam, ut de ordinatione Maximi mox asserit, sed tantum: Non inculpata illius fuisse principia, et ut epist. 55  ad Pulcheriam loquitur, ordinationem eius dura precessisse; epist. 78  ad Marcianum August., eius initia titubasse; epist. 84, eius ordinationem fuisse suspectam, quia uidelicet eius fides in dubium uocari poterat, qui ab Eutychis defensoribus fuerat ordinatus, nec immerito credebatur, ut supra dixit, quod eius ordinatores contra sanctorum canonum constituta uiderentur 1488 sui similem consecrasse. Ceterum non erat eadem Anatolii conditio ac Maximi et ceterorum, qui male depositis ab Ephesino latrocinio episcopis  superpositi fuerant: non enim uiuente Flauiano consecratus est Anatolius; alioqui numquam eum sanctus Leo inter episcopos habuisset, ut sepius scripsit; sed post eius decessum, ut etiam ex Liberati Breuiario cap. 12 manifestum est: unde modo fidei eius integritas appareret, quam nulla, ut lapsi episcopi fecerant, subscriptione uiolauerat, nichil erat quod eius ordinationem ratam haberi uetaret. Non igitur dispensatione cum eo utendum fuit, sed inquisitione sola, que eius de incarnatione fidei sinceritatem probaret, nec aliud umquam exegit sanctus Leo preter huiusmodi testimonium: quod antequam fieret, eius ordinationi suffragari litteris communicatoriis noluit, ne forte heretico homini communicare uideretur; non dilectionem negans, sed manifestationem catholice ueritatis exspectans . . . . . Occasionem, inquit consequenter, totius difficultatis amoueo, nec aliquid exigo quod aut arduum uideatur, aut dubium; sed ad id quod nullus catholicorum refutet INuITO. Ubi porro id prestitit Anatolius, ad quod a Leone inuitabatur,  et ab omnium se deuiantium participatione purgauit, tunc ei communionem suam libentissime impertiuit sanctus papa, agnouitque eum non iudicio hominum, sed Dei fuisse benignitate prouectum; ita ut eius causa non egeret sequentis retractatione concilii,  ut eguerunt ceterorum episcoporum cause.

2. Contra canonicam regulam. Cum manifestum sit hanc canonicam regulam a Nicenis canonibus in contextu sancti Leonis distingui, uix canon occurrit ad quem respexisse uideatur sanctus pontifex. Nullus enim inter aliorum Grecorum conciliorum canones, quibus fere totum illius eui ius ecclesiasticum cercebatur, immo nec inter apostolicos, Sardicenses uel Africanos aliquis reperitur, qui de metropolitarum, seu primariorum, seu prouincialium ordinatoribus quidquam statuerit. Hoc tamen semper ex antiqua primum consuetudine, que canonice regule uim habebat, et deinceps ex Nicenis decretis obseruatum fuerat, ne prouincie miscerentur, et ut metropolitani  a suis comprouincialibus consecrationis gratiam acciperent. Talis est antiqua consuetudo, quam Nicene synodi Patres confirmant, quamque supponit Sardicensis canon 5, dum statuit quo casu in aliena prouincia licitum sit ab episcopis ordinationem episcoporum celebrari. Et de hac consuetudine intelligenda sunt ea que tam sanctus Leo quam alii de regula canonica seu ecclesiastica sepius commemorant, 1489 cum inter receptos per eam etatem canones non inueniuntur.

3. Definitione eius cause . . . perfunctos. Pelagius I, in epist. ad Eliam Aquileiensem et alios Istrie episcopos, quam a Gregorio Magno tunc diacono conscriptam dicit Paulus Warnefridus, lib. III de Gestis Longobard., cap. 20, ita citat hunc locum: Definitionis eius causa, que erat curanda, pertractos, ad tractorias litteras alludens, que uocandis ad concilium episcopis mittebantur. Griman. cod.: Definitione eius cause curanda perfunctos.

 4. Ante 60 annos facta conscriptio. Certum est tum aliunde, tum ex epistola Marciani Augusti ad sanctum Leonem de hoc eodem negotio, hec uerba de concilio Constantinopolitano I esse intelligenda: in quo qui conuenerant episcopi statuere, quod Constantinopolitane ciuitatis episcopum habere oportet primatus honorem post Romanum episcopum; propter quod sit noua Roma. De cuius synodi canonibus, eorumque ab Ecclesia Romana receptione consule illustrissimum  Petrum de Marca in dissertatione de Institutione patriarchatus CP., necnon lib. III, cap. 3, Concord. sacerd. et imper., eiusque libri u continuatorem Stephanum Baluzium, cap. 21. Mirum quidem est, et notatu dignum, quod sanctus Leo asserit numquam a predecessoribus Anatolii ad notitiam apostolice sedis transmissam esse eiusmodi conscriptionem episcoporum 150 Constantinopolitane synodi, cum  semper inter primarias et ecumenicas synodos ea sit numerata etiam a pontificibus Romanis, Gelasio in decreto synodico de libris apocryphis, Gregorio I, lib. I, epist. 24 et aliis. Quamquam et fatendum est utrumque illorum, Gelasium scilicet, in epistola ad Dardanos, et Gregorium, lib. uI, epist. 31, testari illius canones ad Romane Ecclesie notitiam non peruenisse, aut ab illa receptos non fuisse. Qui ut secum ipsi concilientur, recurrendum est necessario ad illam distinctionem que eruditis aliquibus uiris non arridet, dicendumque missam fuisse ad Romanam sedem, ab eaque susceptam expositionem fidei, que  in illo concilio condita est; canones uero, qui ab eiusdem synodi Patribus pro Ecclesiarum ordinatione priuilegiisque editi fuerunt, nec missos fuisse ab Orientalibus, nec ab Occidentalibus receptos: cum usque ad S. Leonis tempora Romane sedi uideantur fuisse ignoti. Distinctioni huiusmodi lucis non parum conciliatur ex epistola quam Constantinopolitane synodi Patres rursus in ea ciuitate aliquanto post congregati scripserunt ad Damasum papam, Ambrosium Mediolanensem, et ceteros concilii Romani antistites. Supponit enim 1490 ista epistola missam fuisse ad Occidentales episcopos confessionem fidei in illa ecumenica synodo euulgatam: quandoquidem cum de fide sua ad illos dissererent Orientales, ut pleniori cognitione de illa instruerentur, eosdem ad libellum remittunt, qui a concilio Constantinopolitano fuerat editus. De quibus, inquiunt, pleniorem cognitionem animis poteritis percipere, si libellum, concilio Antiochie conuocato, de fidei decisione editum, et eum  etiam, qui superiore anno a concilio generali compositus est, legere placuerit: in quibus tum fidem nostram uberius exposuimus, tum heresibus nuper excogitatis anathema scriptis proditum denuntiauimus. Que insulse admodum a uiris sapientissimis proferrentur, nisi uel tunc mitterent predictum libellum Occidentalibus, uel eum iampridem missum fuisse recordarentur. De ceteris uero, que ad iura et priuilegia Constantinopolitane sedis pertinebant, ne uerbum quidem habent, uel non ausi eiusmodi canones mittere, quos Occidentalibus minime placituros sciebant, uel persuasi episcopis Orientalibus de Orientalium Ecclesiarum ordinatione aliquid decernentibus, Occidentalium consensum nequaquam necessarium esse: sufficere porro, si quod de fidei symbolo statuerant aduersus hereticos, in illorum notitiam uenire curarent: quia cum fidei causa omnibus non modo episcopis, sed et catholicis laicis sit communis, et propria sit ecumenici concilii materies, omnibus  quoque innotescere necesse est que ad eam spectant, omniumque in primis episcoporum capiti, cuius est precipue ex apostolice sedis specula fidei custodie ac sinceritati inuigilare. Etsi uero opponat sanctus Leo statuta illa numquam ad sedem apostolicam fuisse transmissa, hanc tamen rationem uehementer non urget, dissimulans etiam quidquam de ecumenica illa synodo nominatim commemorare: ne odium inde sibi pareret apud imperatorem et Ecclesias  Orientales Constantinopolitane amplitudinis studiosissimas. Sed precipuum argumentationis sue robur arcessit tum a perennitate et excellentia Nicenorum canonum, qui nouellis constitutionibus uiolabantur; tum ex eo quod, posthabitis Constantinopolitane synodi decretis, semper in suo remanserat ordine huius ciuitatis episcopus: ita ut absurdum esset quorumdam episcoporum proferre consensum, cui tot annorum series negauerat effectum, et conscriptioni ab initio sui caduce dudumque collapse sera post sexaginta annos et inutilia subiicere fulcimenta, eliciendo a fratribus speciem consensionis in Chalcedonensi concilio. Ceterum monere hic lectorem debemus probatissimos codd. mss. huius epistole, 1491 quos uidere contigit, mendosam huius loci lectionem exhibere: ita ut ex his suspicari solum liceat, aliter aliquando lectum fuisse, quam nunc legitur. Griman. enim codex pro numquamque a predecessoribus, etc., habet: Cum quam a predecessoribus, etc. Thuan. unus sic totum locum representat: Cum quando a  predecessoribus tuis audieris ad apostolicam dudumque sedem, etc.; duo alii Thuan. ultima uerba sic uariant: Ad apostolicam sedem transmissa notitia, que ideo referre uoluimus, etsi per se nulli usui futura, ut hinc attentiores facti eruditi uiri, in quorum manus exemplaria mss. huius epistole forte deuenerint, huic maximi momenti loco medicam manum adhibeant.

5. Prouincialium iura primatuum. Ita legendum cum mss. codd., non Primatum, ut legit celebris Morinus lib. I Excercit. eccles. 8, a cuius etiam interpretatione discedere cogimur, dum hec de patriarchis Alexandrino et Antiocheno intelligit, que potius dicuntur de metropolitis dieceseon Pontice, Asiane, et Thracice, quarum ordinationem Constantinopolitano episcopo tribuebat canon Chalcedonensis, de quo lis erat. Duo enim distincta capita a sancto Leone in illo canone impugnabantur: unum, quod primarias illas sedes Alexandrinam et Antiochenam spectabat,  quas Constantinopolitanus secundum usurpans locum, secundo et tertio gradu spoliare tentabat, et de his sunt uerba sequentia; alterum ad supra memoratarum dieceseon metropolitas pertinebat, quorum pariter priuilegia inuadebat Anatolius, dum eorum ordinationem sibi uindicabat; cuius potestas auctoritate antiquorum canonum semper penes uniuscuiusque  prouincie synodum resederat. Semper enim hec fixa immobilisque regula fuerat, ut numquam unius prouincie episcopi in alterius prouinciis quidquam attentarent; nec in quorumque metropolitanorum iura inuolarent alii metropolitani, quod hic tamen fiebat ab episcopo Constantinopolitano, qui certis gradibus ad monarchiam Ecclesie Orientalis 1492 uiam sibi strauerat. Primo enim sola honoris priuilegia, secundum scilicet locum post Romanum pontificem, sibi decerni curauit canone Constantinopolitano. 2o Sese ordinationibus uariarum dieceseon immiscuit per uoluntariam concessionem metropolitarum uariis artibus seu obtentam, seu extortam: de quo plura exempla refert illustrissimus de Marca in accuratissima quam edidit dissertatione de patriarchatus Constantinopolitani Institutione, quam consule. 3o Quod usu iam ipso introductum erat, canone Chalcedonensi firmari fecit, nec non et imperatoriis edictis. 4o Cum iam cerneret se Alexandrine et Antiochene sedium episcopis et per administrationem  amplissimarum dieceseon parem, et per secundum locum, quem adeptus fuerat, superiorem: tum cogitauit de usurpanda utriusque illius primatis ordinatione; cuius occasio cum sese obtulisset post Ephesinum conciliabulum in Maximi Antiocheni ordinatione, hanc auide arripuit; constitutis postea condendis uiam talibus molitionibus aperiens. 5o Gradus ex quarto secutus facile fuisset; cum enim, ut optime obseruatum est ab eodem presule, lib. I Concord. sacerd. et imp. cap. 7, ueteris discipline hoc esset precipuum caput, ut synodis se sisterent episcopi apud eum cuius arbitratu ordinati erant: unde profectum est ut pertinere ad alicuius concilium uel ad consecrationem, promiscue et passim dicantur episcopi, qui a primatibus suis pendent: si Alexandrinum et Antiochenum ordinasset Constantinopolitanus, eosdem pariter ut ad suum concilium pertinentes, cum libuisset, conuocasset Constantinopolim, ac per omnia sibi subiecisset. 6o Post hec ultimum principatus  gradum sine labore conscendisset: ceteros enim omnes metropolitanos utrique illi primati subiectos, ad suum tandem aliquando traxisset dominium, si semel Alexandrinum et Antiochenum sue subdidisset ordinationi; idque fecisset in Orientalibus partibus,  quod factum uidemus a Romano pontifice in Occidentalibus, 1493 ut omnium seu  metropolitarum, seu secundi ordinis episcoporum eisdem subiacentium institutionem sue potestati reseruaret. Sola metropolitanis relicta metropolitici nominis umbra, omnia huius dignitatis inuasisset munia, omnia iura solus impleuisset. Quod et presensisse mihi uidetur sanctus Leo, cum hec supra cap. 2 uerba scribebat: Ut his locis  iuri tuo subditis, omnes metropolitani episcopi proprio honore priuentur. uix enim aliter intelligi potest qua ratione ex utriusque illius sedis subiectione secutura esset omnium metropolitarum deiectio, nisi de metropolitis tam dieceseon Aegyptiace et Orientalis, quam Pontice, Asiane, Thracice, etc., eo modo quo explicuimus intelligatur. Hec omnia tentamenta metuenda erant, nisi fortiter inceptis obstitisset sanctus Leo; quod id saltem assecutus est, ut ulterius non tenderet effrenis illius episcopi ambitio.

6. Si per obseruantiam tuam, etc. Secuti sumus hic uulgatam edit. et plerasque antiquiores cum nonnullis  mss. codicibus: quamquam Griman. et uictor., quibuscum alique editiones, ut Suriana et Regia Conciliorum sic habent: Si per obseruantiam tuam et defensionem paterni canonis, exemplum probitatis multi habeant sacerdotes.



AD EPISTOLAM CuII. APUD QUESNELLUM LXXXI. Iuliano Censi episcopo.

Breuem, sed plenam uigore apostolico epistolam, que iam olim ex ms. cardinalis Sirleti prodierat, sed mendosa, nunc ex cardinalis Grimani codice longe emendatiorem exhibemus. Primam lineam, quam prior cod. ms. desiderabat, ita suppleuerat editionis procurator: Dilectio tua non ignorat; nos ita restituimus: Cum frequentibus experimentis probauerit dilectio tua.



1494 AD EPISTOLAM CuIII. APUD QUESNELLUM LXXXIII. Theodoro Foroiuliensi episcopo.


1. Ex epistola 1 Pelagii pape II ad Eliam et ceteros Istrie episcopos  apparet innotuisse hanc epistolam episcopis illius prouincie, atque ex ea testimonium S. Leonis protulisse, quo mortuum ab hominibus damnari nullatenus oportere contendebant: sed ex eodem Pelagio suspicari licet, nec ab ipso nec a Gregorio Magno uisam umquam fuisse eamdem epistolam. In his, inquit, testimoniis, que ex epistolis Leonis predecessoris nostri posuistis, premisistis dicentes: »Doctrina uestre reuerende sedis est per beatum Leonem successoresque eius, unde pauca commemorare presumpsimus: Mortuum ab hominibus damnari nullatenus oportere; et tamen nulla eius testimonia subdidistis, quibus hanc  sententiam firmaretis. Etenim que a uobis subiuncta sunt, retractationem fidei fieri prohibent, non autem damnari infideles mortuos contradicunt; sed neque hoc beatum Leonem predecessorem nostrum quodam loco dixisse meminimus. uigilius tamen papa, qui Pelagio aliquot annis preiuit, huius epistole meminit, et partem refert in suo Constituto, pene circa finem: »Nam,  inquit, beatissimus papa Leo ad Theodorum episcopum Foroiuliensem post alia ita dicit: Non necesse est nos eorum, qui sic abierunt, merita actusque discurrere [Al., discutere]; cum Dominus Deus noster, cuius iudicia nequeunt comprehendi, quod sacerdotale mysterium [Al., ministerium] implere non poterat, sue iustitie reseruauit.« Atque ex his uerbis totoque uigilii Constituto dixisse uidentur Istrie episcopi, que supra retulimus: cuius nomine sibi abstinendum esse censuerunt, eo quod synodo quinte assentiens uigilius ipse priori Constituto auctoritatem omnem ademisset.

Obseruandum uero, propterea quod Theodorus inconsulto metropolitano ad transalpina 1495 consilia confugerat, eam ob causam Theodorum ab ipso Leone culpatum in exordio rescripti, de neglecto metropolite consilio. Sollicitudinis quidem tue, inquit, hic ordo esse debuerat, ut cum metropolitano primitus de eo quod querendum uidebatur esse conferres, etc.

 Cur uero a metropolitano consulendo abstinuerit Theodorus, forsan hec est ratio: grauis tunc temporis controuersia exorta fuerat Theodorum inter et Faustum Lirinensem abbatem uniuersosque insule istius monachos, inque tantum exarserat simultatem, ut grauissimum inde scandalum generatum fuerit per Ecclesias Gallicanas, quemadmodum testatum habetur in Actis concilii Arelatensis III, in causa Lirinensis insule tom. I Concil. Gall., et in postrema Conciliorum generalium edit. Porro, cum Gallicanos illarum regionum episcopos in contraria studia dispertiisset hoc negotium, aliis qui ex Lirino assumpti fuerant, pro Fausto stantibus, aliis qui episcopalis auctoritatis iura sarta tecta uolebant, pro Theodoro pugnantibus, uero admodum simile est secunde Narbonensis metropolitanum ex illorum numero fuisse qui Fausto Lirinensi fauebant, ac proinde commercium inter ipsum et Theodorum intermissum tunc fuisse. Si cui non placet hec coniectura, aliam accipiat.  Episcopus Arelatensis ius sibi uindicabat, ut ad epistolam 10 annotauimus, in prouinciam Narbonensem secundam. De ea grauis olim inter Leonem et Hilarium controuersia mota fuerat; ab eadem repulsus fuerat Hilarius Leonis decreto. Sed huiusmodi decretum etiam imperatorio rescripto munitum,  receptum a Gallis non fuerat, suam uidelicet consuetudinem antiquam retinentibus, et pro Arelatensis sedis priuilegio studiosissimis. Sponte etiam iuri suo, si quod habebant, cessisse uidentur tam Aquensis secunde Narbonensis, quam Ebredunensis Alpium maritimarum metropolitani, et ille presertim diu postea in multis Arelatensi subiectus remansit antistiti. Si igitur metropolitanum adire uoluisset Theodorus consultationis gratia, iam uel Aquensem consulens, Gallicanos infensos habuisset antistites, ipsumque imprimis Arelatensem; si uero hunc consuluisset ut metropolitanum, Leonem offendisset, cuius decreto ab illius ordinatione exemptus fuerat. Adde quod Rauennius Honorati discipulus,  Hilarii successor, et Fausti eadem de causa familiaris, 1496 non potuit erga Lirinensis insule monachos non esse propensus, et propterea Theodoro Foroiuliensi suspectus.

Certe, quantum ex epistole Leonis inspectione capere queo, tanta eius de primatuum seu metropolitarum iure sollicitudo facile me adducit ut credam  presentem tunc animo illum habuisse controuersiam, que occasione Hilarii mota fuerat de sedis Arelatensis limitibus, et eamobrem culpatum fuisse Theodorum de neglecto metropolitano, quia episcopus Aquensis, qui ex Leonis decreto ea dignitate uti debuerat, a Theodoro non haberi uidebatur pro metropolitano.

Tot porro tantique momenti constitutionibus hec quantulacumque epistola exuberat, tot antique discipline obseruationes exhibet, ut multa essent hic annotanda, nisi omnia haberes apud doctissimum Ioannem Morinum, toto illo de penitentie administratione immense eruditionis commentario, obseruata, discussa, et totius antiquitatis illustrata monumentis. Spicas tamen post messem colligere non pigebit, ut nonnulla ad Illorum confirmationem addamus, et aliqua etiam que ille ad alia properans pretermisit, annotemus.

Illud imprimis obseruandum, quod prima epistole uerba semel et iterum inculcant de metropolitanorum  episcoporum, quos primates appellat, auctoritate, quosque in omnibus ecclesiasticis causis, cum opus est, adeundos esse decernit, ut nichil etiam sine primatibus oporteat ad sancte sedis notitiam aut tribunal deferri, ne consultationis quidem causa; de quo uide epist. 16 ad episcopos Siculos et que ad eam annotauimus tam ex Innocentio I quam ex can. 5 concilii Tarraconensis.

2. Per hec uerba: Quid de penitentium statu ecclesiastica habeat regula non tacebo, manifestum est nichil noui inducere Leonem uoluisse in discipline penitentialis praxim et obseruantiam, sed omnia ex canonum regulis aut usu Ecclesie sue repetiisse: hec enim duo significari existimo per ecclesiasticam, quam commemorat, regulam; cum nonnulla sint in hac epistola que uix alibi quam in Ecclesia Romana tunc temporis in usu essent. Deinde patet etiam ea omnia que tota epistola disseruntur ad eos pertinere qui publice penitentiam agebant, ut ex sequentibus  uerbis probat Morinus citati operis lib. u, cap. 10, quorum 1497 penitentium uarias classes et status examinat ex eadem epistola lib. X, cap. 4 et sequentibus, ubi de penitentie actione et reconciliatione statim morituris impertienda, et de his qui ante reconciliationem e uita exeunt, abunde disseritur.

3. De his autem qui in Deum a fide discedendo peccarunt, quod excipit S. Leo in calce huius epistole, satis explicatum non uidetur. Cum enim definit eos qui in fine uite penitentiam poscunt, et egritudine ipsa oppressi, ne nutu quidem significare ualent sub presentia sacerdotis quod paulo ante poscebant, simul et penitentie et reconciliationis beneficium consequi debere, testimoniis circumstantium fidelium infirmi uocem et nutum supplentibus, hec addit uerba: Seruata tamen regula canonum paternorum circa eorum personas qui in Deum a fide discedendo peccarunt. Quenam, inquam, hec regula sit, quam erga istos obseruari exigit, dubitari merito potest. Ac primum quidem constare uidetur de his agi qui in  ultimo uite discrimine positi penitentie et reconciliationis beneficio donabantur, et postea conualescebant: quid uidelicet circa eos obseruandum esset in pristinam ualetudinem reuersos. De his enim qui morbo oppressi uel uoce uel nutibus penitentiam et reconciliationem postulabant, constat ex can. 13 Niceno, quod generaliter omni cuilibet in exitu posito et poscenti sibi communionis gratiam tribui, episcopus probabiliter ex oblatione dare debebit. Ab hoc igitur penitentie et reconciliationis munere ne apostate quidem excipiuntur. Dicesne hoc speciale circa eos qui fidem abiecerant, statutum fuisse ut uel iterum penitentiam acciperent, uel penitentiam morbo urgente impositam implere cogerentur? Sed nec umquam, imposita morituris penitentia, post receptam ualetudinem iterum eisdem est imposita, nec singulare est apostatis impositum penitentie publice stadium, cum conualuissent, decurrere. Immo hoc omnibus  commune semper fuit, ut qui in eo statu reconciliabantur, remissa laboriosa penitentia ob communionis reuerentiam, ad reliquum implendum obligarentur. Certe ad hanc enodandam difficultatem uix aliqua patet uia nisi hoc uelimus dicere, sic omnibus peccatoribus in extremo uite periculo constitutis penitentie actionem et reconciliationis gratiam concedi uoluisse, etiamsi amisso uocis officio et opprimente morbo nichil de suo desiderio significare ualeant, modo significatum antea fuisse testentur alii; apostatas uero solos forsan ab hac indulgentia ab eo exceptos, ita ut penitentiam quidem acciperent, sed communionis gratia non fruerentur, prout antiqua et seueriori canonum disciplina constitutum fuerat. Celebris enim est ultimus canon Arelatensis concilii I: De his qui apostatant, et numquam se ad Ecclesiam representant, ne quidem penitentiam agere querunt, et postea infirmitate correpti petunt communionem, placuit eis non dandam communionem, 1498 nisi reualuerint et egerint dignos fructus penitentie.  Huic porro duriori discipline non nisi serius derogasse mihi uidentur Gallicani episcopi: cum enim plures posteriorum synodorum canones existant, quibus de aliis peccatorum generibus, qui in extremo uite periculo ueniam petunt, aliquid mitius statuitur, numquam de apostatis iamiam morituris, omni et uocis et mentis et sensus officio priuatis, qui antea penitentiam poposcerint, dubitatio ulla in medium allata esse dignoscitur: ut merito credendi sint Gallicani saltem antistites hanc eamdem circa eos disciplinam semper obseruasse, utpote Gallicanorum canonum retinentissimi. Quod inde etiam admodum credibile redditur, quod frequentiores querele, quibus lacessitos legimus Gallie episcopos a Romanis pontificibus, uel interrogationes quibus hi Gallicanis ea de re consulti responderunt, testantur Gallicanarum Ecclesiarum disciplinam circa penitentiam Romana fuisse rigidiorem. Hinc ualentina synodus I an. 374 legem penitendi seueriorem indicit  his qui post baptisma sacrificiis se demonum, uel incesta lauatione polluissent, penitentiam eorum usque ad diem mortis protendens can. 3. Hinc consultatio Exuperii Tolosani episcopi ad Innocentium I pontificem, qua quesitum est ab illo: Quid de his obseruari oporteat, qui post baptismum omni tempore incontinentie uoluptatibus dediti, in extremo fine uite sue penitentiam simul et reconciliationem communionis exposcunt. Nouerat procul dubio Exuperius Niceno canone 13 statutum fuisse ut generaliter omni cuilibet in exitu posito et poscenti sibi communionis gratiam tribui, episcopus probabiliter ex oblatione dare deberet; nec aliunde dubitandi occasionem cepit, quam ex diuersa praxi Ecclesie Gallicane, que aliquibus communionem in eo statu positis negabat. Sed ita se gessisse Gallicanos episcopos non coniectura, sed certo argumento accipimus ex epistole Celestini pape ad uiennensis et Narbonensis prouinciarum episcopos cap. 2. Agnouimus, inquit, penitentiam morientibus denegari, nec illorum desideriis annui, qui  obitus sui tempore hoc anime sue cupiunt remedio subueniri, etc. In Arausicano item I concilio an. 441, can. 3, et in Arelatensi II can. 28, planum est reconciliatoriam manus impositionem iis qui accepta penitentia de corpore recedebant non esse concessam; quam tamen Innocentius, Celestinus et Leo impertiri uoluerunt. Quibus ita se habentibus non abs re est existimare aliquos Leonem uoluisse a generali beneficio communionis excipere in mortis articulo positos, apostatas uidelicet, qui in iisdem circumstantiis non erant de quibus Innocentius et Celestinus papa sermonem habuerunt.

Confirmatur adhuc ex rationis, quam Innocentius papa attulit, inspectione, et ex antiquorum canonum disciplina: propterea enim consuetudo prior et durior tenuit, ut 1499 penitentia eam in fine petentibus, concederetur, negaretur communio: quia crebre illorum temporum persecutiones plurimos ad fidem  negandam impellebant, et proinde prouidendum erat ne communionis concedende facilitas homines de reconciliatione securos non reuocaret a lapsu. Sed postquam Deus pacem Ecclesie reddidit, iam terrore depulso communionem abeuntibus dari placuit. Data est igitur talibus communio, pace reddita Ecclesie, quia timendum amplius non erat, ne ad fidem eiurandam metu mortis adigerentur fideles. Quod si tam dure actum est cum huiusmodi hominibus, quanto magis equum erat ut cum aliis strictior disciplina teneretur, qui non terrore adacti, sed uel propria tantummodo ducti libidine, aut mutabilitate uoluntatis, aut quod maxime pensandum est in hac causa, ut Ecclesie disciplinam declinarent, fidem abiiciebant. Multo magis enim timendum erat ne hi qui religionem tam parui pendebant, aut tanta animi leuitate laborabant, acceptam rursus gratiam communionis conculcarent. Nec quidquam illa obseruantia crudelitatis habet; alioquin non dispari accusatione uexanda uetus omnis disciplina penitentialis. Deinde  paucorum huiusmodi apostatarum punitio, plurimum aliorum eruditioni seruiebat; ne uidelicet facile ad Christum negandum spe uenie induci se paterentur. Denique non omni subsidio et ope huiusmodi priuabantur, sed tantum reconciliationis beneficio: nam, ut concilia Arausic. I et Arelat. II, can. 3, loquuntur, sine reconciliatoria manus impositione eis communicabatur, quod morientis sufficit consolationi, secundum definitiones Patrum, qui huiusmodi communionem congruenter uiaticum nominarunt. Quod si superuixerint, inquit Arausicanum, stent in ordine penitentium, et ostensis necessariis penitentie fructibus, legitimam communionem cum reconciliatoria manus impositione percipiant.

Quibus hec uerborum Leonis explicatio non placebit, his uno uerbo satisfieri posse putamus, si dixerimus aliquid ab apostatis ad Christum reuersis et a morbo conualescentibus poscere Leonem nostrum, ut uidelicet publice idolorum cultum aut  aliam superstitionem quam fuissent sectati eiusmodi symbolum recitarent, aut alio modo atrocissimum crimen detestari se significarent. Denique potuit Leo noster respicere ad Siricii predecessoris sui sententiam, epistole ad Himerium cap. 3, ubi apostatas Christianos ad Christum reuersos, quamdiu uixerint, penitentiam agere iubet, et in ultimo tantum fine suo reconciliationis gratia donari. Eos igitur ita reconciliatos, si reualuerint, uult Leo iterum penitentie subiici, et quamdiu in uita superstites fuerint, eam agere: cum alii ita reconciliati certo temporis spatio penitentiam suam complerent, uel indulgenter etiam cum eis Ecclesia ageret. uide etiam canon. Nicen. 11 et 12, et Ancyranos.

1500 4. Ultimum quod in hac epistola notandum nobis occurrit illud est, quod absolutionis seu reconciliationis formam attinet, quam Leonis tempore deprecatoriam fuisse clarissime demonstrant tria huius epistole loca. Cap. 2: Sic diuine bonitatis presidiis  ordinatis, ut indulgentia Dei nisi SUPPLICATIONIBUS sacerdotum nequeat obtineri. Cap. 3: Si quis autem eorum pro quibus Domino SUPPLICAMUS, etc.; et postea: Multum enim utile ac necessarium est, ut peccatorum reatus ante ultimum diem sacerdotali SUPPLICATIONE soluatur. Quibus testimoniis concinit epistole 136  locus insignis: Sufficit, inquit, illa confessio, que primum Deo offertur; tum etiam sacerdoti, qui pro delictis penitentium precator accedit. Denique epist. 139  cap. 1: Reconciliandos Deo PER ECCLESIAE PRECES instanter acquiras. Res fusiori commentatione egeret, nisi iam pridem hoc esset prestitum a curiosissimis antiquitatis ecclesiastice scrutatoribus Hugone Menardo asceta Benedictino in notis ad Sacramentale Gregorianum,  et Ioanne Morino Oratorii Gallicani presbytero Commentarii sui de Penitentia lib. uIII, cap. 8 et seqq. Statueram apud me huic loco inserere insigne praxis istius testimonium, quod a me decerptum est ex ms. sexcentorum fere annorum Breuiario ad usum monasterii Montis-Cassini olim exarato, ordinem scilicet dande et accipiende penitentie, in quo nulla, preter deprecatoriam, absoluendi forma comparet; ordinem extreme-unctionis administrande, et ordinem accipiende eucaristie: que omnia lectori ecclesiastico acceptissima esse confido. Sed quoniam iam spissior euadit huius uoluminis moles, iis publicandis modo abstineo, curaturus tamen ne isto antiquitatis cimelio diu lectoris curiositas frustretur. Alterum interim, et quidem antiquius, hic represento, quod penitentialem pariter disciplinam illustrat; quodque, cum episcopi sit Gallicani, non male rescripto ad Theodori Foroiul. episcopi consultationem annectitur.



IUDICIUM CHRODEBERTI EPISCOPI TURONENSIS De muliere adultera,
Nunc primum in lucem editum ex ms. codice bibliothece Thuanee.


Opinione religionis dulciter nominande, et caritatis uinculo ambiende N. matrifamilias Chrodebertus H. peccator salutem in Domino perennem. Litteris tuis paruitatem meam postulasti ut sententiam 1501 canonum perquirerem de iudicio mulieris, que postquam consecrata et professa castitatem Deo fuerat conseruare, adulterium perpetrauerit. Quamquam in sancta synodo Nicena, Chalcedonensi, et Ephesina, uel Constantinopolitana super hac re capitulum non inuenimus, quas quatuor synodos tantum terra nostra uenerabiliter recipit et concredit; [a 1Kb] attamen in  Aurelianensi synodo de hac re inuenimus prefinitum [b 1Kb] iudicium quod tibi destinauimus: et ex ipsa auctoritate iudicium conseruandum predicte mulieri direximus. Sub qua sententia consilium dedimus ex diuinarum Scripturarum fonte, flumina sententiarum uiua, uel stipites immobilium columnarum: quarum undam bibens, et amplexu se tenens, non timeat iterum labi in ruinam, neque desperare pro preterito lapsu possit de uenia, si predicta teneat consilia.

Memoretur euangelice mulieris illius peccatricis Marie Magdalene, que septem uitiis repleta fuerat, de qua Dominus septem demonia eiecit, que Domini pedes lacrymis lauit, crinibus tersit, labiis fortiter impressis exardescenti amore osculata est, et unguento  pretioso unxit: de qua Dominus dixit: Remittuntur ei peccata multa, quoniam dilexit multum . Et ipsa est, que semper Dominum prosecuta usque ad crucifixionem et sepulturam, et ipsa prima post resurrectionem, antequam nullus apostolorum, et antequam Mater Domini gloriosissima Maria semper uirgo, et angelos, et Dominum meruit uidere. Ipsa est soror Marthe et Lazari, quem Dominus triduanum mortuum suscitauit. Et Redemptor noster pro peccatoribus et adulteris in hunc mundum se uenisse dixit, non pro iustis. Et ipsa ueritas dicit quod non sit opus sanis medicus,  sed egrotis. Paulus apostolus persecutor Christianorum et homicida, sancti Stephani interfector, noster et omnium gentium factus est preceptor. Quid dicam de Mattheo telonario, postea euangelista? Quid de Zacheo, quis de arbore sycomoro iam illuminatus corde pre parua statura corporis sui Dominum uidere cupiebat? Quid de publicano illo in Euangelio sancto, qui pectus suum percutiebat dicens: Non sum 1502 dignus leuare oculos meos ad celos. Esto mihi, Domine, propitius peccatori; et descendit iustificatus magis quam Phariseus ille qui iactabat merita sua et stando orabat? Quid adhuc ad augendam consolationem Dominus et Redemptor noster in Euangelio dicit? similitudinem gloriosam piissimi Pastoris perfecit, qui nonaginta et nouem ouibus in montibus  derelictis, errantem unam Pastor clementissimus cum multo labore lustrando squalida loca, perquisiuit, et inuenit, et in humeris suis imposuit, et ad gregem saluam reduxit: ut et in numero perfectum centenarium impleret, et perfecti gregis dominus esset, et nos miseros peccatores, errantes per fragilitatem corporis, iustis et innocentibus aggregaret: et dixit plus se gaudere super uno peccatore penitentiam agente quam supra nonaginta nouem iustos non indigentes penitentia.

Sed futuri temporis cautela, largiente Christi gratia, adhibeatur, ut culpa non iteretur, atque multis fletibus, diebus et noctibus, publice et occulte, ieiuniis, orationibus, gemitibus, suspiriis, laboribus, obedientia et taciturnitate, humilitate et caritate,  preterita deleantur. Non sunt querenda aut numeranda annorum tempora ad agendam penitentiam; sed fortitudo cuiuslibet temporis uel momenti, compunctionis, timoris sui de peccato, et amoris Dei ex toto cordis desiderio. Ad hec uerba confirmanda testis est excellentissimus propheta, qui spiritu Dei plenus dicit: Peccator in quacumque die, in quacumque hora conuersus fuerit, et ingemuerit, omnia peccata sua obliuioni traduntur. Et latro ille qui iuxta Dominum crucifixus fuerat, subita confessione confessus, et fide plenus credidit. Non annos aut menses aut dies egit in penitentia, quem uelox mors arripuit, et iuxta uerbum Domini ante Petrum apostolum introiit. Et populus Niniuite ciuitatis, triduano ieiunio, fletu, cinere, cilicio, planctu et gemitu concinente,  de uoragine submersionis sue et iram Dei meruit euadere. Et Dauid rex et propheta spiritu Dei plenus pro homicidii et adulterii facinore, Nathan propheta arguente, de solio regni non erubuit coram omni multitudine 1503 faciem suam dare in puluere, et pariter erupit in uocem amantissimam penitentie, dicens: Peccaui Domino, peccaui . Et Dominus per prophetam dixit ei: Remissum est peccatum tuum .

Ecce quantum ualet humilitas, quantum obtinet caritas. Quia etsi sunt dura peccata nostra, Apostolo dicente, uelut stipula, fenum et ligna, si abundauerimus igne amoris Dei, possumus citius exurere onera peccati, et in eorum locum super fundamentum  fidei, que est spiritus spes, edificemus aurum, argentum et lapides pretiosos, et possumus in ornamentum regis eterni Redemptoris nostri inter ueros lapides computari, ut dicat Apostolus nobis: Fuistis aliquando tenebre, nunc autem lux in Domino . Et iterum: Ubi abundauit peccatum, superabundauit et gratia : sic tamen ut eumdem apostolum Paulum in omnibus audiamus, et sua consilia, qui spiritum Dei habet, integre custodiamus. Dicit ipse in epistola ad Romanos: Sicut enim exhibuistis membra uestra seruire immunditie et iniquitati ad iniquitatem; ita nunc exhibete membra uestra seruire iustitie in sanctificationem . uerbi gratia, qui uigilias multas duxit occultas et noxias in luxuria, multiplicet corpus suum eodem modo excitari  de somno, leuare, et in angulo ecclesie uel monasterii occulte in orationibus fatigare atque affligere: ut dolores, quos memorat quantos et quales sustinuit pro amore carnali, secundum Pauli apostoli mandatum, eosdem sustineat pro amore spiritali: ut non minus fiat corpus uigiliis languidum, quam fuit in flagitiis, diuersis adinuentionibus, detortis membrorum nexibus inhoneste depressum et ob hoc male defessum.

Hec est integra restitutio sanitatis et operatio summe salutis, ut amore summo Dei et nouo amor uetus pellatur peccati, et moriatur amori ueteri peccator, ut renouetur homo noster, et destruatur corpus peccati, ut ultra non seruiamus peccato. Qui enim mortuus est huic mundo, et crucifixus cum Christo,  iustificatus est a peccato. Sic ergo moribus renouati, et a peccato iustificati, salui facti erimus ab ira per ipsum, ut iam non regnet peccatum in nostro mortali corpore; sed regnum adueniat Saluatoris per gratiam suam, 1504 quam idem Paulus apostolus inuocabat cum gemitu dicens: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum ; cui est honor et gloria et imperium, maiestas et potestas in unitate Spiritus sancti per infinita secula seculorum. Peccator indignus Chrodobertus seruus seruorum Dei episcopus subscripsi.

Gratias multas ago de linea inconsutili bene texta, longa et larga, et mihi multum amabiliter accepta, et corpori meo, tamquam sciendo, cum gratia est  preparata.



AD IUDICIUM CHRODOBERTI TURONENSIS EPISCOPI Obseruatio.

Preclarum hunc Penitentie libellum nacti sumus in ms. codice Thuanee bibliothece, num. 780 notatum, in quo descriptum pariter legimus priuilegium Adeodati pape monasterio S. Martini Turonensis eiusdem Chrodoberti etate concessum. Iacobus Sirmondus, in notis ad hoc priuilegium tomo I conciliorum Gallie insertum, testatur idem a se collatum cum schedis PithAeanis in quibus, inquit, exstat etiam Chrodoberti eiusdem episcopi Turonensis epistola de Iudicio mulieris, que postquam consecrata et professa castitatem Deo fuerat conseruare, adulterium perpetrarat. Hec legit Sirmondus in eodem ms. codice, ex quo iudicium istud descripsimus. Quam ob causam,  qua mente hoc publico inuiderit, mysterium est, quod aliis scrutandum relinquo. Duobus forte scripti huius locis ab illius edendi consilio deterritus est: uno, ubi Chrodobertus scribit: Quas quatuor synodos TANTUM, Nicenam, Constantinopolitanam, Ephesinam, et Chalcedonensem, terra nostra uenerabiliter recipit et concredit; altero, ubi asserit quod Maria Magdalena ipsa prima post resurrectionem antequam nullus apostolorum et antequam mater Domini gloriosissima Maria semper uirgo, et angelos, et Dominum meruit uidere.

Ex primo loco sequitur, synodum quintam, que tria capitula damnauerat, nondum a Gallicanis Ecclesiis receptam fuisse septimo seculo iam mediam partem elapso: quod et persuadet affectata hec Chrodoberti restrictio, per quam innuit aliquam generalem synodum reiectam a Gallicanis episcopis; nec aliam quam uniuersalem quintam. Etsi obscura sit admodum rerum istarum memoria in Gallicane antiquitatis monumentis, hoc tamen ex nonnullis  certum 1505 apparet, pro tribus capitulis decertasse Gallicanam Ecclesiam: quod eo libentius hic attingo, quod uir doctissimus H. de Noris, qui hanc controuersiam amplissima nuper dissertatione historica uersauit, de omnibus aliis Ecclesiis multa, de Gallicana nichil protulit, ex quo de eius sententia in hoc celebri dissidio aliquid disceremus. Manifestum igitur illud facere primo loco uidetur epistola uigilii pape ad Aurelianum Arelatensem episcopum, a quo litteras acceperat, quibus constabat uigilium in suspicionem uenisse apud Gallicanas Ecclesias uel uiolate fidei uel lese reuerentie synodo Chalcedonensi Leonisque decretis debite. Necesse ergo nobis est, inquit uigilius, caritatis uestre sollicitudinem breui interim, quantum pro temporis qualitate potuerimus, releuare colloquio; quatenus modis omnibus confidatis, nichil nos penitus admisisse, quod decessorum nostrorum constitutis, uel sancte que una eademque est, fidei quatuor synodorum, id est Nicene, Constantinopolitane,  Ephesine I atque Chalcedonensis inueniatur, quod absit, esse contrarium; AUT QUOD AD PERSONARUM INIURIAM pertineat, que definitioni eiusdem sancte fidei subscripserunt; et postea: Simili pena plectentes eos, qui fidem B. Cyrilli . . . . . aliorumque Patrum, quos apostolice sedis presules susceperunt atque secuti sunt, exsecranda superbia impiam uocauerunt. uides ut nostrates episcopi moleste ferebant uigilium admisisse  aliquid, quod ad eorum iniuriam pertineat, qui Chalcedonensi fidei subscripserant, et quos apostolice sedis presules susceperant: quibus uerbis tria capitula clare designat.

Idem testantur uerba Datii Mediolanensis episcopi in epistola legatis Francorum directa, que est apud Sirmondum, tom. I Concil. Gall. Ecce ego et pars omnium sacerdotum, inter quos Ecclesia mea constituta est, id est GALLIAE, Burgundie, Spanie, Ligurie, Aemilie, atque uenetie, contestor quia quicumque in edicta ista  consenserit, supra  scriptarum prouinciarum pontifices communicatores habere non poterit, etc. Et infra notatur Anastasius Aureliani legatus, quod promiserat Constantinopoli se omnium episcoporum Gallicanorum ad damnanda capitula animos inclinare, quod propensos in eadem Gallorum animos demonstrat. De eorumdem mente et sententia aliquid habetur in fragmento damnationis Theodori episcopi Cesaree Cappad. a uigilio PP. facte, tom. u Concil. noue edit. pag. 335.

In eadem sententia perseuerasse Gallos etiam post synodum quintam, mihi persuadet altum de ista synodo silentium in Gallicanis illius eui conciliis aliisue monumentis: ex quo habetur Gallos de quinto concilio recipiendo sollicitatos non esse, sed antique sue opinioni permissos: quomodo et cum aliis plerisque Ecclesiis actum est, que etsi nec tria capitula damnarent, nec quintam reciperent synodum, communionis 1506 tamen nexum non abrumpebant cum capitulorum damnatoribus ac synodi quinte assertoribus.  Hac temperantia usum esse cum Gallis Pelagium PP. probat eius epistola ad Childebertum regem, quam scripsit, ut nichil a se contra fidem esse admissum profiteretur, in suspicionem ea de re uocatus in Galliis ex damnatione trium capitulorum: ad quam et ad receptionem quinte synodi tantum abest ut Gallos pertrahere satageret, quin potius de eadem sermonem habere caute refugit, cum scribit, quod a transitu diue memorie Theodore Auguste nullas de fide questiones Ecclesia Dei in partibus Orientis Deo miserante formidet, sed quedam capitula extra fidem fuerunt agitata, de quibus longum est ut epistolari possint complecti sermone. Tum sollicite aduersus sparsos contra se rumores se purgat, ne uerbum quidem de synodo quinta miscens, cuius tamen occasione de fide suspectus iactabatur in Galliis. Hec anno 556, a synodi celebratione tertio: nec multo post ut regis precepto obtemperaret, pro auferendo eodem suspicionis scandalo obsequium confessionis sue ad eumdem Childebertum misit: ubi profitetur se tenere atque defendere  definitiones de eadem catholica fide, que in quatuor sanctis conciliis statute sunt. De quinta ut uerba faceret aliorum mentio sollicitabat; pressit tamen silentio, ne regi parum grata foret epistola, seruatam a S. Gregorio aliisque pontificibus hoc in negotio custodiens.

Nihil postmodum contigit in Galliis, quod episcopos Gallicanos in aliam sententiam impelleret: quamobrem facile persuademur non esse receptam synodum quintam sedente Turonis Chrodoberto, hecque scribente: Quatuor synodos tantum terra nostra uenerabiliter recipit et concredit. In quo pene exemplum secutus est cum Pelagii ad Childebertum scribentis, ut uidimus, tum S. Gregorii Magni, qui scribens ad Theodolindam Longobardorum reginam a recipienda quinta synodo alienam, ab huius synodi mentione abstinuit, quatuor solummodo commemorans : Unde nunc ita facimus, sicut uobis placuit, scribit ad Constantium Mediolanensem, ut quatuor  synodos solummodo laudaremus . . . Nos autem sicut uoluistis ita fecimus, ut eiusdem synodi quinte nullam memoriam faceremus. Trepidauit igitur timore Sirmondus ubi non erat timor, si propter hec Chrodoberti uerba istud eius de muliere adultera iudicium tenebris damnandum putauit.

Alterum caput quod attinet, de prima Christi resurgentis apparitione, scio Iansenium utrumque in hec uerba, Apparuit primo Marie Magdalene, scribere hec non obstare quin Dominus antea apparuerit beatissime matri sue: Pietas non parum suadet ut credamus Dominum prius apparuisse dilectissime sue matri. Maldonatus, in cap. XXuIII Matthei: Merito, inquit, a catholicis creditur, quamuis scriptum non sit, Christum primum omnium matri sue apparuisse. 1507 Et infra: Primum quidem matri sue apparuisse, non quod euangeliste factum dicant, sed quod fieri decuerit, credendum est: nec eorum mihi placet diligentia, qui in hac opinione in animis omnium fere  catholicorum iam inherente refutanda multum opere consumunt. Quin B. matri ante omnes apparuerit nemo dubitat, inquit Toletus in Ioannis cap. XX. Sunt tamen catholici piique doctores qui dubitent quos recensere non est huius otii. Sufficiet ad sententiam Chrodoberti a censura uindicandam, Guillelmi Estii insignis doctrine ac pietatis uiri regulam sapientia plenam hic ex annotationibus eius in Marcum transcribere. »Afferuntur  pro hac sententia rationes quedam congruentie. Sed circa huiusmodi rationes notandum est, ante omnia respiciendum ad id quod Scriptura uel Ecclesia docet; et, eo cognito, rationes conuenientie adhibendas ad id probabilius reddendum: non autem e contrario aliquid statuendum ex huiusmodi rationibus contra id quod uel Scriptura, uel Ecclesia dicit aut tenet. Quale est ex quibusdam rationibus congruentie uelle probare Christum a morte rediuiuum primo sue matri apparuisse, cum Scriptura tam clare dicat eum primo apparuisse Marie  Magdalene, nec usquam alibi diuersum insinuet. Quod si secundum huiusmodi ratiunculas procedendum sit, oportebit ut Christus etiam matrem suam adhibuerit cene nouissime, eamque primo loco honoris causa collocauerit; et ei primum corpus et sanguinem suum distribuerit: ut bene argumentatur Hesselius.



AD EPISTOLAM CXI. APUD QUESNELLUM LXXXIu. Marciano Augusto.

1. Cum communionem apostolice sedis expeteret. Ita Griman. cod., pro quibus uulg. habent: Dum communione apostolice sedis existeret alienus, quod falsissimum sensum continet. Absit enim ut pontifex, qui Flauianum alloquens epist. 20  matura uult sacerdotum esse iudicia, sola suspicione motus communionem suam Anatolio denegarit, quod reuera factum non fuisse indicat epistola 54  ad Pulcheriam, ubi asserit Anatolio se non dilectionem negare, sed manifestationem catholice ueritatis exspectare.  Distulit igitur sola communionis indicia.

2. Pacis epistolis. Huiusmodi litteras pacificas seu communicatorias uocauere antiqui, quia pacis, seu communionis ecclesiastice indices testesque erant. De his Augustinus epist. 62 et 63. Epiphanius, heres. 70, et alii. Ad strictiorem tamen significatum coarctari possunt he uoces in presenti 1508 epistola; ut uidelicet significent eas speciatim litteras quibus ad recens ordinatum episcopum rescribebatur seu a pontifice Romano, seu a quocumque alio; sicut sumuntur apud Theodorum Balzamonem pro iis quas ab episcopo nuper consecrato missitari solitum erat.

3. Totius cause et cure ecclesiastice. Ex his et aliis sequentis epistole uerbis intelligere est quanta esset archidiaconi auctoritas, queue munia: de quibus consule etiam epistolam Isidori Hispalensis ad Ludifredum seu Lantfredum, que refertur distinct. 25, cap. 1, Perlectis, in qua Romanorum correctorum corrigenda est emendatio, qui ex mss. legendum  uolunt: Ab ipso publice in Ecclesia predicatur: reponendum enim, ut erat antea, predicantur, scilicet ieiuniorum dies atque solemnitatum; nondum enim tunc temporis concessum erat diaconis uel archidiaconis, sed nec presbyteris, ut publice ad populum sermonem haberent in Italicis, Gallicanis, uel Hispanicis regionibus: licet SS. Ioannis Chrysostomi, Augustini, et aliorum exemplo doceamur, hanc consuetudinem in Orientalibus et Africanis iam tum usu receptam fuisse. Multa etiam alia loca uidesis apud eumdem Gratianum, et alios.

4. Cemeterio deputando. Priscis Ecclesie temporibus solitum erat Christianis in cemeteriis sacra mysteria peragere tum propter persecutionem, cum propter reuerentiam martyrum, qui illic sepulti quiescebant: unde et ualeriani, et aliorum imperatorum edictis prohibiti sunt cemeteria adire, in eoque caritatis ac pietatis officio deprehensi, morti sunt traditi. Reddita porro Ecclesie pace iisdem cemeteriis deputati sunt presbyteri, qui illic sacra Deo facerent  in honorem martyrum. Sed cum successu temporis refrigescente caritate cemeteriis addici onerosum presbyteris uideretur, quia et remotiora erant ab urbibus,  et minus frequentata quam communia fidelium templa, cepit eorum cura inferioris ordinis presbyteris demandari: quod genus contumelie queritur Leo fuisse archidiacono irrogatum.

5. Necessarie increpare; id est, incessanter, continuo, sine mora uel intermissione, donec ad correctionem adducatur. Necessum enim a cesso deductum est, quia non sit in eo cessandum, inquit Donatus in Terentium. Eodem sensu accipitur ea uox apud Leonem nostrum epist. 20, 71, 78, 86, 90 et 139 , et in sermonibus sepe sepius.

6. Ut a comitatu uestro non abesset. His uerbis similia habes in epistolis sequentibus: ex quibus deprehendere licet uicariorum, seu, ut nunc loqui consueuimus,  nuntiorum sedis apostolice in comitatu 1509 agentium originem: quos quidem non male uiros eruditos secutus comparaueris cum patriarcharum Orientalium apocrisiariis; si tamen nonnulla inter utrosque obseruaueris discrimina. Unum est, apocrisiarios iam tum a patriarchis ad comitatum  Orientalis imperatoris destinatos fuisse, cum Byzantium translata est sedes imperii: uicarios autem pontificis Romani post uel paulo ante Chalcedonensem synodum fuisse institutos in persona Iuliani Censis episcopi. Secundum, patriarcharum apocrisiarios non pro causa fidei, sed pro specialibus Ecclesie uel diecesis negotiis in comitatu moratos fuisse; nuntios uero Romanos pro rebus fidei curandis ibidem residere iussos. Tertium, illos plerumque ex diaconorum uel presbyterorum ordine assumptos fuisse ad huiusmodi munera: hos interdum etiam ex episcopali, pro dignitate scilicet apostolice sedis, ut in Iuliano apparet. In huius ergo uicarii institutione Orientalium patriarcharum morem emulatus est sanctus Leo, in multis tamen ab eisdem se pro sua prerogatiua discernens, et certis incrementis et accessionibus munus hoc complens atque adornans. Quod penitius inspicere otiosum, opinor, non erit, neque ab hoc loco alienum. uiderat sanctus Leo per nouam Nestorii  heresim Orientales Ecclesias diris procellis iactatas concussasque, uix ac ne uix quidem per concilii Ephesini definitiones quieuisse: cumque huius synodi tempore diaconi sub Celestino papa munere fungeretur, et ecclesiasticorum negotiorum curam ut pontificis administer gereret, intellexit quantum fidei interesset, ut Constantinopolitane Ecclesie catholicus inprimis episcopus preesset: plerumque enim ad hanc dignitatem ii prouehebantur, qui plurimum apud imperatorem gratia et fauore pollebant: quo fiebat ut qui semel prauis opinionibus corrumpi se siuissent, easdem inspirarent Augusto imperiique administris, et eorum potestate ad tutandum heresim suam abuterentur. Non ignorabat etiam Constantinopolitanum antistitem canone secundi concilii fretum totis uiribus amplificande potestati sue incumbere, nec prius molitionibus suis finem positurum, quam sibi maiores omnes primates subiecisset; quibus subiectis timendum erat ne de minuenda pariter Romane sedis auctoritate aliquando cogitaret. Constantinopolitanum  1510 imitabatur Ierosolymitanus; qui in Ephesina synodo ad obtinendum Palestine prouincie principatum credidit se posse sufficere, et insolentes ausus per commentitia  scripta firmare. Quod sancte memorie Cyrillus Alexandrinus episcopus merito perhorrescens, scriptis suis mihi, inquit S. Leo, quid predicti cupiditas ausa sit, indicauit: et sollicita prece multum poposcit, ut nulla illicitis conatibus preberetur assensio. His pontifex consideratis existimauit optimum fore, si in urbem regiam aliquem uice sua mitteret, qui propius Constantinopolitani episcopi mentem et consilia contemplaretur, communi fidei et ecclesiastice paci inuigilaret, referretque ad Romanam sedem quidquid ad propriam amplitudinem contra fidem, canones Nicenos, et statuta ecclesiastica, uel a Constantinopolitano, uel ab alio tentaretur, quo citius nascenti malo occurreret, ageretque apud imperatorem de compescendis conatibus fidei christiane et ecclesiastice discipline contrariis. Sed palam hoc aggredi periculosum erat; Orientales enim numquam non moleste tulerunt res sibi suas pro arbitrio agere ab Occidentalibus non permitti, nec spes erat ut Constantinopolitanus antistes splendore sue sedis  inflatus ac procerum ipsiusque Augusti gratia munitus, rem eam pateretur, que ipsa etiam nouitate perodiosa uidebatur. Quid ageret sanctus Leo, uir solertissimus? Elegit Iulianum episcopum Censem, uirum ecclesiasticarum rerum peritissimum, qui cum in Romane Ecclesie sinu enutritus esset, totus ad Occidentales Romanosque mores compositus erat, et apostolice sedis studiosissimus: quo etiam, ut Grecanice Ecclesie episcopo, nullus erat futurus Grecis acceptior, Grecorumque ingeniis tractandis aptior.

Sed cum Leoni preterea animus esset nichil adhuc, nisi secreto, tentare, nemo erat cuius mora in urbe regia et in domitatu minus suspecta futura esset, quam unus ex iis episcopis quorum ordinationem Constantinopolitanus ad se traxerat, quos etiam ibidem sepius adesse iubebat illos ad ecclesiasticarum que occurrebant rerum tractationem: quorum denique non paucis in comitatu frequenter adesse, ad suarum  Ecclesiarum negotia apud imperatorem procuranda, 1511 necessitas erat. Talis erat Iulianus. Hunc pluribus etiam annis ante synodum Chalcedonensem Constantinopoli egisse arbitror ex secreto Leonis mandato, ut pro rebus fidei et discipline clam ibi in excubiis esset. In regia siquidem urbe uersabatur ann. D. 448, cum Eutyches uiolate fidei accusatus est et damnatus in concilio Constantinopolitano sub Flauiano episcopo: de cuius damnatione scripsit ad sanctum Leonem litteras fidei uigore plenas, huicque Leo rescripsit epist. 25  fusius eum instruens de incarnationis mysterio, uehementiusque exhortans ut iis qui Euangelium Christi corrumpebant, constanter resisteret. Inde igitur ratio suspicandi iam tum habuisse Iulianum in secretis mandatis, ut de fidei et Ecclesie Orientalis statu sedulo moneret apostolicam sedem, licet nichil de hoc in epistolis apparere uellet propter rationem quam superius attigimus. Immo uidetur Iulianus pro cura sibi commissa adeo sollicitus  fuisse, ut non contentus per priorem hanc epistolam monuisse Leonem de Eutychetis errore et damnatione, alteram eodem fere tempore per alium miserit, qua de eodem heretico in peruersitate sua ueterascente pontificem nostrum certiorem faceret: qui et similiter iterum scripsit ad eumdem Censem episcopum, monuitque de legatis suis, quos ad concilium ab imperatore indictum mittebat, et de epistola quam dederat ad Flauianum, nec non de tota ratione, quam tenendam in hac causa existimabat, ut scilicet partes miserationis non omitterentur: ut si Eutyches resipisceret satisfaceretque, a sententia, qua obstrictus erat, absolueretur; si uero in insipientie sue Iuto iacere deligeret, cum eis haberet sortem, quorum secutus fuerat errorem.

Quid quod statim atque de Ephesino latrocinio certior factus esset pontifex, litteras ad Iulianum dedit, quibus monet nichil a se omitti eorum que ad reparandas Ecclesie res profutura existimabat; eumque  secretioribus perlatoris alloquiis edocendum quidquid pro presentium temporum conditione dispositum fuerat. Quod innuit litteras quoque a Iuliano datas fuisse ad sanctum Leonem, quibus de nefanda Ephesine pseudosynodi preuaricatione instrueretur; et tam ille quam iste arguunt nonnullam rerum Ecclesie curam Iuliano impositum fuisse a pontifice Romano, si non palam et publice, saltem secretius, ut diximus, exercendam.

Eamdem ob causam scribens ad Pulcheriam Augustam idibus April. ann. 451, antequam Rome quidquam de indicta synodo Chalcedonensi rescitum esset, hec habet: Illud etiam a uestra pietate poscentes, quod uos spontaneo facere non dubitamus arbitrio, ut tam fratrem et cepiscopum meum Iulianum, quam Constantinopolitanos clericos, qui sancte memorie Flauiano fidelibus obsequiis adhesere, ea qua debetis gratia faueatis. Quod iisdem fere uerbis repetit in epistola 1512 eodem tempore scripta ad Anatolium; ut facile deprehendatur secretum Leonem inter et Iulianum  iam tunc fuisse initum commercium, quale solet esse uicarii seu nuntii Romani cum eiusdem urbis pontifice: siquidem non aliter fere quam in presenti postea commendatus est Iulianus imperatoribus, cum cepit eius legatio omnibus innotescere.

Amplius adhuc sese explicuit ista legatio cum sanctus Leo, mittens in Orientem Lucentium et Basilium, non omisit Iulianum et ante eorum ex Urbe profectionem monere, et per eosdem litteris suis conuenire. Has modo e tenebris eruimus, quibus patet iam tunc Iulianum Ecclesie negotiis sollicitudinem suam ex Leonis mandato impendisse. Per fratres, inquit , nostros Lucentium episcopum, et Basilium presbyterum, quos Constantinopolim indicaueramus nos esse missuros, debitum reddo colloquium, admonens ut studium diligentie tue eisdem hominibus sociare digneris. Et postea: Quid igitur legatis nostris iniunctum atque commissum sit, ipsorum insinuatione cognosces, eum mihi atque illis impensurus  affectum, ut quecumque ipsis mandata sunt, dilectionis studio et sollicitudine sociata, adiuuante Domino, perueniant ad eum, quem optamus, effectum. Hec scribebat Leo cum legatos mitteret, qui res Ecclesiarum Orientalium componerent. Sed cum litteras Augusti accepisset de conuocato apud Niceam concilio ecumenico, hoc statim iniit consilii, ut Iulianum legatis, quos ad illud dirigebat, pariter adiungeret: quod pluribus quidem litteris ea de re scriptis testatum habetur, sed iis presertim, quas dedit ad ipsum Iulianum, queque nunc primum a nobis luce donantur. Necessarie, inquit , fraternitati tue, quod omni Ecclesie prosit iniungimus, ut cum fratribus et cepiscopis nostris Paschasino, et Lucentio, sed et fratribus, et compresbyteris nostris Bonifacio, et Basilio, quos uice nostra ad predictum conuentum ire precipimus, curam tuam actionemque coniungas, in omnibus auctoritate nostre preceptionis usurus: quoniam scimus omnium illic actarum rerum maiorem te quam  nostros habere notitiam; ut dum curam tuam illis consiliumque sociaueris, in nulla parte fallantur. In eadem pene uerba de hac legatione scribebat Anatolio CP. in epistola recens a nobis publici iuris facta; que opinioni nostre plurimum suffragatur, cum Iuliani fidem sibi pluribus experimentis probatam esse suggerit. Ut participe, inquit , in omnibus actionibus fratre et cepiscopo nostro Iuliano, cuius fidem sepe probauimus, nostra uice utantur in futuro concilio. Quibus concinunt epist. 71 iam laudate prima hec uerba: Quid de dilectionis tue animo iudicemus, sepius agnouisti; precesserunt enim plurima que nos facerent ista presumere.

Quod uero tandem post completum Chalcedonense concilium uice pontificis Romani Constantinopoli seu in comitatu resederit, 1513 quoniam et ab aliis notatum, et expresse habetur assertum in epistolis 86 et 88  ad Iulianum, 84 et 89  ad Marcianum, 85 et 80   ad Pulcheriam Augustam; his diutius immorari superuacaneum fit.

Ceterum legationem Iuliani durasse usque ad an. 457 inde coniicimus, quod geminam habemus Leonis ad ipsum epistolam hoc eodem anno mensibus Iulio et Septembri scriptam; sed ex iisdem pariter litteris coniici potest circa hec tempora Iulianum ad Ecclesiam suam remeare meditantem, legationi nuntium remisisse. Cum enim per multos iam annos ab Ecclesia Censi sibi diuinitus credita abfuisset, ex morte Marciani occasionem forsitan sumpsit postulandi a Leone successorem, qui Marciani successori, ut legatus, adesset. Et quidem de Iuliano nulla fit mentio apud sanctum Leonem post hunc presentem annum 457, a cuius etiam mense Septembri nulla ad eumdem data reperitur fuisse epistola. In illa porro quam ad illum scripsit sanctus Leo kalendis Septembris, queritur pontifex pretermissam ab illo fuisse scribendi occasionem peropportuuam; in altera Aetii curam et sollicitudinem pro suis litteris ad metropolitanos  mittendis interpellat, eumque iungit Iuliano, quasi presentisceret, monitus forte precedentibus litteris illum amplius Constantinopoli non esse inueniendum.

Cum uero peculiarem etiam epistolam dederit eodem die ad Aetium presbyterum, qua ipsius cure ac diligentie plura committit alicuius momenti negotia, persuasum prorsus habeo presbyterum illum successisse Iuliano Censi, et a Leone pariter delectum fuisse cui suas uices pro custodia fidei et ecclesiastica pace crederet in regia ciuitate, et cuius relationibus de omnibus instrueretur. Sed uix istud in dubium uocare sinunt littere a Leone PP. ad Leonem August. date kalend. Decemb. huius anni, id est, tribus post istas mensibus; quibus litteris sic imperatori commendat Aetium presbyterum, ut eum facile ad negotiorum tractationem legati auctoritate et nomine Iuliano primo coniunctum fuisse existimes, tum uero subrogatum. Ita enim ad finem scribit : Cultores autem pietatis tue Iulianum episcopum et Aetium presbyterum mea petitione commendo, ut suggestiones eorum pro catholice defensione fidei placide digneris audire: quia uere sunt eiusmodi, ut fidei uestre possint per omnia utiles inueniri. Aetium enim presbyterum ex Griman. ms. reposuimus in hoc textu pro Eutychio, quem habent edita omnia exemplaria mendose, ut preterea rerum series docet.

Aptissimus erat huiusmodi muneri Aetius, cuius industria rerumque gerendarum peritia in officio archidiaconi et primicerii notariorum urbis Constantinopolitane, in quo diu uersatus fuerat, maxime enituerat; nec non in concilio Chalcedonensi, cuius 1514 Acta creberrimam Aetii mentionem faciunt. Insuper, cum ab Anatolio per speciem prouectionis deiectus esset ab archidiaconi gradu, et ob hoc sepe Leonis litteris apud Augustum commendatus, timendum non erat pontifici ne ille in Constantinopolitanum episcopum plus equo propensus foret, aut quidquam  eorum dissimularet que contra uel fidei ueritatem uel canonum reuerentiam, Anatolio seu auctore seu conniuente, attentarentur. Hoc denique erat commodi, quod nichil eum latere poterat rerum Orientalium, diu uidelicet archidiaconi perfunctum munere, cui omnia Ecclesie negotia concredi solita erant.

Ut autem presbyterum, non episcopum, uice sua ornaret sanctus Leo, preter rationes predictas, he  forsitan esse possunt quod uix beatis illis temporibus aliquem inuenisset antistitem qui diu ab Ecclesia sua exsulare acerbe non tulisset. Altera hec esse potuit ratio, quod Constantinopolitani antistites non diu equo animo tulissent episcopum in urbe sua pontificis Romani nomine morantem. Licet enim sanctus Leo illorum inuidentie aut emulationi aliquatenus occurrisset, cum uicem suam Iuliano committens, eumque epist. 86  instruens, sequestrauit earum actionem causarum, que in quibusque Ecclesiis presulum suorum debent cognitione firmari; tamen episcopus iurium suorum amplitudinisque sue studiosissimus, non poterat non timere ne sensim cresceret huiusmodi uicariorum potestas, et ultra terminos prefixos excurrens aliquam sue iurisdictionis partem tandem aliquando inuaderet. Euanescebat aliquo modo hec timendi ratio, securitasque omnis hac uia Constantinopolitano conciliabatur. Hanc sapientissimam Leonis nostri emulati sunt ipsius successores per multum temporis. Pelagius enim Romane  Ecclesie diaconus, postea pontifex, nomine Agapeti pape, et Gregorius Magnus, dum adhuc esset diaconus, nomine Pelagii II, aliique subinde plures Constantinopoli apocrisiariorum seu nuntiorum apostolice sedis munere functi sunt, episcopis suo gregi inuigilare, eumque uerbo et exemplo pascere permissis.



AD EPISTOLAM CXIII. APUD QUESNELLUM LXXXuI. Iuliano Censi episcopo.

1. Per speciem prouectionis. Simile exemplum simulate huiusmodi prouectionis habes apud Gregorium Magnum de Honorato archidiacono Salonitano lib. I Reg., epist. 10 et 19, et lib. II, epist. 16. Ea quippe erat archidiaconorum potestas, ut presbyterali etiam preferretur ordini. Illius enim iurisdictioni suberant et presbyteri et archipresbyteri, cum horum ultimorum  dignitas Ecclesie cepit innotescere. Cuius discipline ratio ea esse mihi uidetur, 1515 quod archidiaconus uices episcopi gerebat, totiusque Ecclesie erat economus, saltem in Ecclesia Occidentali; Orientalis enim economos ab archidiaconis distinctos habebat. Aegre tamen ferebant presbyteri huiusmodi subiectionem ordini suo aliquo modo contumeliosam: quo factum est ut posterioribus seculis presbyterali honore decorati sint archidiaconi, cum antea, ut ex Leone et Gregorio colligimus, tunc degradari censeretur archidiaconus cum ad presbyteratum promouebatur.

2. Breuiarium fidei. Edidit Iacobus Sirmondus Breuiarium fidei aduersus Arianos conscriptum, quod suspicatus est hoc ipsum esse quod missum a Iuliano Censi, queritur hic S. Leo sibi non esse redditum. Refragatur Chiffletius Sirmondi socius, qui in prefatione ad Ferrandum diaconum testatur se illud Breuiarium fidei Alcuino diacono ascriptum reperisse  in cod. ms. Carthusie Portarum. Et certe licet eiusmodi libellus catholicum dogma strenue propugnet, non tanti tamen esse uidetur, ut ad eruditissimum pontificem Leonem ab Oriente Romam usque transmitti debuerit, presertim cum Arianos, quorum causa tunc temporis non uertebatur, magis impugnet quam Eutychianos, quicum res erat catholicis episcopis. Mihi uero fere persuasum est  Breuiarium illud fidei  a Iuliano missum, aliud nichil esse quam definitionem ipsam Chalcedonensis concilii, seu tractatum fidei, ut alibi pluries uocatur. Duas partes habet illa definitio actione 5: unam, que sic incipit: Dominus noster et Saluator iehsu Christus, etc., que in Chalcedonensis concilii Greco-Latina Romana, Binii et Labbei editionibus premittitur Symbolo Niceno et Constantinopolitano: alteram, que utrumque illud Symbolum sequitur in iisdem editionibus, et prima hec habet uerba: Sufficeret quidem, etc. Idem fere in codice nostro Romano et apud Isidorum Mercatorem. Bipartitum porro illud decretum, quod apud Crabbeum, Surium, et Nicolinum sub quadruplici interpretatione editum est, unicam et plenam definitionem conflare creditur a Seuerino Binio in suis ad hanc synodum annotationibus, ita ut altera pars alteri coherere, et neutra ab altera disiungi debeat. Apud Crabbeum uero, Surium, et Nicolinum in geminam definitionem dispertitur; seu potius in definitionem fidei, 1516 que prior est; et tractatum fidei,  qui definitioni subiungitur. Ita illi ad act. 5 et 6, in qua ultima hanc posteriorem partem, Sufficeret quidem, etc., appellant tractatum fidei. Quod quidem confirmare uidetur Liberati Breuiarium, qui singulas actiones Chalcedonensis concilii recensens, hec de quinta scribit: Quinta sessione hoc actum est, tractantibus cum episcopis et iudicibus, ut fides confirmaretur, et ex tractatu Anatolii Constantinopolitani episcopi et omnium episcoporum metropolitanorum, dictatum est fidei Symbolum cum definitione, et confirmatum est. Surio et Liberato succinunt Toletani III concilii Patres, qui catholicam fidem Gothis ex Ariana perfidia conuersis subscribendum proponentes, post fidem Nicenam et Constantinopolitanum Symbolum hunc tractatum subiiciunt, qui in confessione subscriptione  regis et regine munita appellatur tractatus Chalcedonensis concilii; in confessione item episcoporum, tractatus fidei Chalcedonensis concilii; uel, ut habet alia editio Garsie Loayse, Sancta fides, quam exposuerunt tractatus Chalcedonensis concilii. Qui tractatus in hoc concilio prima illa definitionis parte omissa, que incipit, Dominus noster et Saluator iehsu Christus, etc., solam posteriorem, sufficeret quidem, etc., continet.

Ex dictis non sine causa suspicor eumdem hunc fidei tractatum esse quem Leo et Iulianus Breuiarium fidei appellarunt. Patet enim ex epist. 77  ad Gallos kalendis Februariis anni superioris 452 data, nondum Leonem de Gestis Chalcedonensis concilii instructum tunc fuisse; nec aliud de illo didicisse quam per confirmationem et approbationem sue ad Flauianum epistole Eutychianam perfidiam fuisse damnatam cum Dioscoro eius adiutore. Hoc ante reditum legatorum a synodo, post illorum autem reditum iterum scripsit ad eosdem Gallie episcopos,  confirmataque Eutychis et Dioscori damnatione transmisit exemplar sententie aduersus utrumque late in concilio: sed de definitione et tractatu fidei ne uerbulum quidem; unde merito crediderim nec per illud quoque temporis Leonem habuisse perspecta synodi illius Acta et instrumenta: que causa fuit cur hec a Iuliano Censi postularet, hortareturque ut illa omnia nitide translata et per ordinem digesta sibi quantocius transmitti curaret; 1517 iisque comprehendi arbitror tum chartas quas Aetius indicauerat esse directas, tum Breuiarium quod Iulianus a se missum fuisse significauerat, que a se non recepta querebatur S. Leo.

3. Gestorum synodalium. Hinc definire licet, 1518 ni fallor  Acta Chalcedonensis concilii eo quo nunc  habentur modo, collecta, translata et ordinata fuisse a Iuliano episcopo Censi rogatu sancti Leonis; nec audiendos eos esse, qui Rusticum diaconum illorum collectorem predicant: uel ex sola enim 1519 annotatione, que prime actioni subiicitur, patet illa ab eodem fuisse tantummodo cum exemplaribus aliis collata, et ex iisdem annotata et distincta; quod insuper manifestum redditur ex ms. cod. Thuan. qui partem actionis prime Chalcedonensis habet cum hoc titulo: Explicuerunt que ante gesta premissa sunt,  nunc incipiunt gesta prima concilii Chalcedonensis. Rusticus ex Latinis et Grecis exemplaribus maxime Acemit. monasterii emendauit. Concilii Chalcedonensis 1520 actio prima in nomine Domini nostri Iesu Christi cepit emendari kal. Mart. X, indict. 12. Eadem se legisse testatur Chiffletius in codice Actorum Chalcedonensium, Rustico diacono, ut ait, collectore, seu potius, ut legendum puto, correctore, in quo codice bibliothece Ioannis Bohierii Diuionensis uiri senatorii Rusticus pariter meminit Acemitensium codicum,  quibus in emendandis concilii Actis usus fuerat. Nec de iisdem codicibus tacet Nicolini editio uenetiana 1521 Conciliorum ann. 1585, licet corrupte appellet Acuminenses, ex quibus nonnulla minutioribus characteribus inserta uoluit textui uulgato. Ex horum porro omnium inspectione et collatione nonnulla colligere mihi uideor notatu non indigna. Primum est collectionem Actorum Chalcedonensium Latinam, que nunc omnium manibus uersatur, antiquiorem esse Rustico diacono, qui circa annum D. 550 Constantinopoli residebat cum uigilio papa, illicque predicte collectioni emendande allaborabat: id patet tum ex Nicoliniana editione iam laudata, tum maxime ex codice Thuaneo, qui non modo solius emendationis meminit, sed etiam priscorum Actorum serie intacta, Rustici emendationes ad oram paginarum relegatas exhibet, hac admonitione preeunte: Annotatio circumducta + singulas interlocutiones a foris ita posui, ut Acumitensium codex Grecus Latine continet.

 2. Suspicari licet solam actionem primam a Rustico fuisse emendatam, id enim ex titulo, quem supra ex cod. Thuaneo descripsi, elici mihi uidetur. Preterea ad unius actionis prime finem mentio fit collationis et emendationis Rustici in omnibus quos uidi excusis codicibus, aut etiam mss. Denique sola prima actio nonnulla inserta habet ex codice Acuminensi seu potius Acemitensi in Nicoliniana et Suriana editionibus. Nolim tamen hec a me pro certis accipi: sicut nec ausim negare quin codex Acemitensis, quem lustrare ceperat Rusticus, ad Occidentales postmodum deportatus a pluribus describi potuerit. Porro si uerum est quod dicimus, partem tantum Actorum a Rustico emendatam fuisse, id forte contigit ob eam rationem, quod cum a uigilio ad damnationem trium capitulorum delapso defecisset una cum collega suo Sebastiano, urbem regiam deserere coactus fuit, et Acemitarum monasterium, ubi, occasione controuersie que agitabatur, res Chalcedonenses  diligentius indagare ceperat.

Tertium est quod eruimus ex dictis, scilicet Acta Chalcedonensis concilii uix in remotioribus Occidentis partibus nota fuisse ante quintam synodum, presertimque in Galliis nostris, que per solas fere epistolas S. Leonis ad episcopos Gallicanos scriptas de illius synodi exitu certiores facte fuerant, et ex sententia in Dioscorum, que uni illarum illigata erat. Testis est huius assertionis nostre canon 1 concilii Aurelianensis u, cuius episcopi suppressa Chalcedonensis synodi mentione, soli apostolice sedis decreto aduersus Nestorianum et Eutychianum dogma intorto niti uidentur. Et hoc contigit anno 549, quo tempore Rusticus uigilium papam impugnabat. Postmodum autem cum trium capitulorum controuersia magis efferbuisset, eorumque damnatores tamquam synodi Chalcedonensis aduersarii passim et ubique per prouincias infamarentur; sed presertim cum quinte synodi decreta tamquam in preiudicium precedentis synodi lata ab Afris, Illyriis, Dalmatis, Insubribus,  1522 Istricis, Gallis, Hipanis, Ibernis, etc., constanter reiicerentur: tunc ceperunt exemplaria Actorum quarte huius synodi undequaque studiose conquiri, auide perlegi, a plurimis exscribi. Nec dubium est Rusticum uigilio ceterisque trium capitulorum aduersariis tantopere infensum, suaque deiectione iratiorem factum, sicut uigilium ubique ut Chalcedonensis concilii desertorem publicabat, ita hanc in se curam sumpsisse ut per prouincias exemplaria synodi spargerentur. Sed nostros imprimis Gallos, qui synodum quintam uel numquam, uel serius recepisse  uidentur, uerosimile est eiusmodi exemplaria a Rustico accepisse, quandoquidem ab illo moniti fuerant de uigilii aduersus sanctam Chalcedonensem synodum nefanda, ut putabat, preuaricatione, quemadmodum intelligere est tam ex epistola uigilii ad Aurelianum Arelatensem episcopum, quam ex litteris clericorum Italie ad legatos Gallorum Constantinopolim missorum. Auget istam suspicionem, quod nullam habemus in Occidente concilii Chalcedonensis editionem, que non Rustici mentionem faciat, tamquam ab eo fluxerint prima, que in Gallias appulerunt, illius synodi exemplaria. De Rustico enim pariter mentionem faciunt editiones Conciliorum Romana, Crabbiana, Nicoliniana, Suriana, etc., et Bohierii a Chiffletio et in editione laudatus codex.



AD EPISTOLAM CXIu. APUD QUESNELLUM LXXXuII. Episcopis, qui synodo Chalcedonensi interfuerant.

 1. Sancte synodo apud Chalced. habite. Soluta synodo Chalcedonensi, damnatisque Eutychiane secte asseclis, id e multis unum aduersus synodi decreta excipiendam putauerunt: hec unanimi omnium consensu non esse statuta, nec recepta: immo, primam omnium sedem, Romanam uidelicet, ita illis contradixisse, ut omnino suum consensum his adhibere renuisset. Nimirum ex eo quod legati S. Leonis canonem 28 reiecissent, improbassetque ipse Leo, occasionem huius calumnie spargende sumpserant heretici, Chalcedonensem synodum ab apostolica sede repudiatam esse. De ea re scripsit ad Leonem imperator, monuitque commodiorem aliam uiam non esse repellende calumnie, quam si per uniuersas Ecclesias definitiones sancte synodi Chalcedonensis apostolice sedi placuisse doceantur . Obtemperauit S. Leo, presentemque ad omnes synodi episcopos quos sancte synodi nomine adhuc compellat, epistolam scripsit, in qua et in aliis eodem  die datis, hereticorum calumniam pluribus retundit argumentis.

1o Non potuisse ambigi quin toto corde eius synodi definitionem amplecteretur, cum non posset de unitatis redintegratione non gaudere, qui hanc scissam ab hereticis tantopere doluerat .

1523 2o Hoc ipsum ex consensione legatorum, qui uicem eius gesserant in synodo, esse manifestum .

3o Ex epistolis, quas ad Anatolium scripserat post legatorum reditum in Urbem, non minus id elucere .

4o Quia nichil definitum erat a synodo, quod non ipse prius scripsisset in ea epistola, cui omnium subscribentium consensus accesserat, utpote secundum formam apostolice doctrine ac paterne traditionis emisse .

5o Non solum se in persona legatorum propriam cum SS. Patribus unisse sententiam, sed etiam per  approbationem gestorum synodalium; in sola tamen fidei causa, propter quam generale concilium congregatum fuerat .

Ex quibus perspicuum est approbationem hanc non nisi ex occasione calumnie natam, ne uidelicet fallax cuiusquam simulatio sententiam eius haberi uellet incertam ; et, ne per malignos interpretes dubitabile uideretur, utrum que in synodo Chalcedonensi de fide statuta erant, approbaret . Non igitur ideo hanc approbationis epistolam scripsit, ne  robur  sacrosanctis decretis deesset, sed ne ex uenerande synodi contemptu ipse infamaretur, neue eo duce gloriarentur, qui Chalcedonensis synodi definitionibus obnitebantur; ne denique imperatorie uoluntati uideretur contradicere, cui omnibus modis obediendum sibi esse palam profiteretur . De huiusmodi confirmatione synodi Chalcedonensis qui plura uolet, adeat doctissimum Ioannem Launoium, parte II Epistolarum, epist. ad clarissimum uirum Iacobum Beuilaquam  Parisiensem theologum, nunc metropolitane et primatialis Ecclesie Senonensis decanum meritissimum, ac sede uacante iuri dicendo et administrande diecesi prefectum.

Priores porro editiones omnes, si Romanam epistolarum decretalium excipias, istam Iuuenali inscriptam habent in hunc modum: Ad Iuuenalem et ceteros episcopos, qui in sancta synodo Chalcedonensi congregati sunt. Horum unus erat Iuuenalis, et ad ipsum procul dubio missum est epistole exemplar,  1524 ex quo descripta postmodum, eius nomen retinuit. Desideratur autem in mss. codd. Griman., uictor., Trecopith. et tribus Thuan., nec non in Actis Chalcedonensis concilii, et, ut dixi, in editione Romana epistolarum pontificiarum. Eodem etiam modo citatur epistola a Pelagio papa II, et a Facundo Hermianensi.

2. Consensionis effectu. Ita codd. mss. edit. Rom. et Facund., non uero affectu, ut legebatur antea; quod quidem de legatorum consensu intelligendum existimo, ut explicat se ipse his uerbis: Me non solum per fratres, qui uicem meam exsecuti sunt, sed etiam per approbationem gestorum synodalium, propriam uobiscum unisse sententiam.

3. Manifestare uoluisset. Post que, inquit Baluzius, sequitur in codicibus Rustici: Sed quia in eisdem litteris ea que per occasionem synodi male sunt attentata, reprehenderam, maluit predictus antistes meam gratulationem tacere, quam suum ambitum publicare. Fatendum  tamen est, addit Baluzius, ista quamuis consequenter scripta, diuisa tamen ac separata esse a textu epistole in antiquis exemplaribus. Stylus est S. Leonis, et eius uerba. Nam de hac ipsa re agens in epistola 60  ad Pulcheriam Augustam, ait: Nisi maluisset meum gaudium  tacere, quam repulsam sui ambitus publicare. Non uiderunt ista editores epistolarum S. Leonis. Immo uero, Baluzi mi, ista uidimus; non in codice Diuionensi, quo uti nobis non licuit, sed in tertia  parte Actorum Chalcedonensis concilii, pag. 881, editionis Labbei, qui illa eadem uerba ex Diuionensi tuo codice ante te excerpserat, et ad marginem relegarat. Intellexit enim uir eruditus Leonis quidem et stylum et uerba esse, sed desumpta ex epistola 59, nunc 89 , c. 1. Que ratio fuit cur pannus iste a textu epistole 61, l. uIII, nunc 87 , separatus inuentus fuerit, nempe a studioso aliquo excisus a loco natiuo et isti epistole illustrationis causa assutus.

4. Poposci. Ita legendum esse, ut emendauimus; non uero, poposcit, ut Romana 1525 et alie editiones habent, probant mss. codd. uictor., Griman. et alii, sed et epistola 89 , cap. 2, ubi hoc ipsum ab imperatore postulat Leo noster.

5. Propriam uobiscum unisse sententiam. Ita Griman. cod., cui concinit Facundus, hec uerba describens pag. 203 lib. u, cap. 4, licet lib. II cap. 6 sic legat: Propriam uobis communicasse sententiam, quod uitio codicis tribuendum puto. Pelagius II cum uulg.  legit: Propriam uobiscum iniisse sententiam.



AD EPISTOLAM CXu. APUD QUESNELLUM LXXXIX. Marciano Augusto.

1. Et regia potentia, et sacerdotalis industria  . Simile est quod ait epist. 124 : Non solum regiam, sed et sacerdotalem ipsius mentem obsecrare, etc.; epist. 125 , cap. 6, ad Leonem Augustum: Sacerdotalem namque et apostolicum tue pietatis animum, etc.; et epist. 112 , cap. 1: Sacerdotali me sollicitudine pietas uestra commonuit; et supra, epist. 84 , cap. 3, ad Marcianum: Qui uobis, inquit, preter regiam coronam, etiam sacerdotalem conferat palmam; epist. 90 , ad Pulcheriam: Principibus temporis nostri non solum potentiam regiam, sed etiam sacerdotalem cognoscimus inesse doctrinam; et in epist. 88 ,  cap. 2, ad Iulianum: Ut omnes excellentiam ipsorum, non solum regii culminis, sed etiam sacerdotalis esse appareat sanctitatis; uel legendum omnibus, uel pro appareat, repone, intelligant; epist. 105 : In Christianissimo principe sacerdotalem exprimit affectum; et epist. 123 : Sacerdotali feruet affectu. uere regium dixerim pontificis nostri animum, qui in sacerdotii et apostolatus sui communionem Augustum tam libenter recipit; nec sue diminutionem dignitatis inde metuens, nec regie incrementum  decusque inuidens celsitudinis. Leonem in successoribus eius remunerauere Christianissimi 1526 imperatores nostri, impertita illis uicissim ditione temporali, auctaque ex principatu terreno Romane urbis sacerdotali dignitate: ut dum utraque tam arcto nexu sibi inuicem uelut immisceretur, neutram ab alterutra dissociari umquam pro Ecclesie imperiique pace contingeret. Preiuerant Leoni Chalcedonenses Patres, qui act. 6 concilii acclamarunt Marciano: , multos annos. Immo et episcopi Constantinopolitane synodi sub Flauiano Theodosium pari encomio decorarunt, acclamantes: Sacerdoti imperatori, , Pontifici imperatori. Ad eumdem sensum Fortunatus lib. II, carm. 11, Childebertum Francorum regem sic laudat:

Melchisedech noster merito rex atque sacerdos
   Compleuit laicus relligionis opus.
Cuius elogii ratio, ceteris pretermissis, apud Iustinianum,  Nouel. 7, cap. 2, legi potest, ubi ait: Cum nec multum differant ab alterutro sacerdotium et imperium, et res sacre a communibus et publicis. Qua de causa diu ante hos omnes Eusebius in uita Constantini cap. 44 hunc imperatorem laudat: Quod Ecclesie Dei precipue curam gerens, cum per diuersas prouincias quidam inter se dissentirent, ipse uelut communis omnium episcopus a Deo constitutus, ministrorum Dei synodos congregauit. Et lib. Iu, c. 22 et 24: uos quidem, ait ipse Constantinus ad episcopos, in iis que intra Ecclesiam; ego uero in iis que extra geruntur episcopus a Deo sum constitutus.

2. Cum et fidei omnium subscribentium consensus accesserit, que a me . . . emissa est. Ita Griman. cod. In uulgatis uero: Cum ei fidei omnium subscribendo consensus accesserit, que ad me . . . . . emissa est: que apparet intellecta esse de synodi Chalcedonensis definitionibus ad S. Leonem missis: cum certissime de sua epistola ad Flauianum scripta et omnium subscriptionibus firmata sermonem habeat pontifex.

 3. Lucianum. Legatum hunc probabile est eumdem illum esse Lucianum Byzie episcopum, qui tam suo, quam Cyriaci episcopi 1527 Heraclee Thracie nomine, interfuit Chalcedonensi concilio: qui et in actione 16, ubi de priuilegiis Constantinopolitane sedis definitum est, semel et iterum subscripsit, primo quidem pro Cyriaco, secundo nomine proprio in hunc modum: Lucianus episcopus Byzie et Arcadiopolis  definiens subscripsi. Unde mirum non est illum proprio iam chirographo ligatum, et Constantinopolitani episcopi, ad cuius ordinationem pertinebat, splendoris studiosum, ad id electum esse, ut et Anatolii et imperatoris, immo  et totius synodi nomine apud S. Leonem de eiusdem priuilegiis confirmandis ageret.

4. Et de hereticorum damnatione. Hec uerba desiderantur in epistola Pelagii II ad Eliam ceterosque Istrie episcopos, in causa trium capitulorum: nec credet quisquam ea uel aliud cogitanti excidisse, uel de industria fuisse dissimulata: hoc enim posterius de Pelagio cogitare, uel de Gregorio Magno, a quo scripta fuisse putatur epistola, cum adhuc diaconi officio fungeretur, grande piaculum fuerit; alterum uero asserere non sinit ipsa, quam tractat, materia; in tota enim epistola de hoc unice inquiritur: an ea que pro confirmandis Chalcedonensis concilii actis scripta sunt a S. Leone, tantummodo proferantur pro custodia illibate fidei; an etiam pro causis episcoporum  specialibus, que apud Chalcedonem discusse sunt. Qua in disceptatione uerba de quibus agimus reticuisse tergiuersationis culpa 1528 non caruisset. Satius ergo est hanc omissionem scribarum oscitantie tribuere, cum et in aliis omnibus excusis manuscriptisque codicibus iaceat, et in Griman. presertim non satis laudando ms.



AD EPISTOLAM CXIX. APUD QUESNELLUM XCII. Maximo Antiocheno episcopo.

1. Leo Maximo Antiocheno. Ita cod. Griman. Barb. 1 et Thuanei duo, quibus concinunt editiones omnes Canisiana antiquiores, ut in conciliis Merlini 1524, Coloniens. 1530 et 1535. In uulgatis uero post Canisii edit.: Leo catholice Ecclesie episcopus, Maximo carissimo fratri episcopo Antiocheno.

2. In Orientalibus Ecclesiis. De uariis Orientis significationibus et diuisionibus, que ad huius loci intelligentiam  facere possunt, consule, si lubet, illustrissimi Petri de Marca dissertationem de Constantinopolitani patriarchatus Institutione, et Ioannis Morini Oratoriani presbyteri lib. I Exercit. Ecclesiast., II et III. Dicam solum Orientalium Ecclesiarum nomine uideri hic comprehendi tam eas prouincias que tunc temporis Orientalis seu Antiocheni patriarche ditioni suberant  quam alias que quasi  erant et sui iuris, saltem si primeuum usum respiciamus. Tales erant Asiana 1529 et Pontica dieceses, quas quia sue ordinationi subiecerat Constantinopolitanus, annitentibus Augustis, et decernentibus etiam Chalcedonensis concilii Patribus, ideo S. Leo, qui talem decretum infectum uolebat, easdem cure et sollicitudini Antiocheni episcopi commendat, non iure patriarchico, quo non ad ipsum pertinebant; sed titulo caritatis, que limites non habet. Ut enim per has Ecclesias non eas omnes intelligamus, que contra Occidentales distinguuntur, sed tantum distinctas illas dieceses, que sue potestatis erant, facit.

1o Quod mens Leonis erat ambitum Anatolii carpere ac cercere, qui certe Orientales omnes priori sensu Ecclesias non subiicere sibi sategerat, sed tantum Thracicam, Ponticam, et Asianam dieceses.

2o Per hec uerba odium et inuidiam Alexandrini episcopi in se conuertisset, si Ecclesias illius iurisdictioni obtemperantes, Antiocheno commendasset  antistiti, cum quo semper aliquid illi simultatis intercesserat.

3o Quia ex fine huius et sequentis epistole patet hanc Leonis sollicitudinem maxime creatam esse ex quorumdam monachorum presumptione, qui multa contra fidem inter predicandum effutiebant; unde monet tam Maximum, quam Theodoritum, ut huius mali recidendi causa, predicationis munere monachis aliisque gradum sacerdotalem non obtinentibus interdicatur. Porro ex alia Leonis epistola, que est ad Iulianum Censem, data mense Aprili huiusce anni 453, manifestum euadit hanc monachorum presumptionem locum maxime habuisse in Ecclesia Cesariensi Cappadocie, que est Pontice diecesis primaria: ubi nescio quis Georgius monachus, annitente Thalassio Cesaree episcopo, scribendi et predicandi munus sibi arrogabat: cum antea, ut queritur S. Leo, presumendo illicita et propositum monachi et nomen amisisset. Igitur  inde nata uidetur occasio Leoni, ut ea de re scriberet Maximo et Theodorito: quia  quo minus de illa Anatolium moneret obstabat et intermissum litterarum cum eo commercium, et ambitus Anatolii Ponticas Ecclesias sibi uindicantis, cui suffragatus esset. Cum uero addit Leo: Maximeque in his, quas Antiochene sedi sacratissimorum Patrum Niceni canones deputauerunt; illas prouincias intelligit, 1530 quas tempore Niceni concilii Antiochenus antistes administrabat, cum illius decreto 6 sancitum est, ut antiqui mores obtinerent tam in Aegypto quam in Antiochia, suaque Ecclesiis priuilegia seruarentur: et his uerbis suggillat confoditque Iuuenalis ambitum qui, ut infra asseritur, ad inuadendum Palestine prouincie principatum animos fiduciamque sumpserat ex discordia, que inter Cyrillum Alexandrinum et Ioannem Antiochenum efferbuerat in concilio Ephesino primo. Quod cum obnitente non solum Antiocheno, sed et Alexandrino episcopo, consequi non potuisset sacerdotali decreto; ad imperatoria rescripta confugit, quorum auctoritate non solum Palestine, sed etiam Arabie et  Phenicie ab Antiochena diecesi distracte, Ierosolymitane sedi attribute sunt. uerum cum omnes pragmaticas, omniaque rescripta imperatoria, quibus Ecclesiarum iura translata erant, posthabenda esse censuissent Chalcedonensis concilii Patres, lisque inter utramque Ecclesiam illam denuo mota esset; transigentibus tandem litigatoribus sopita est, actione 7, ea conditione, ut retentis Arabia et Pheniciis, Palestinas tres Ierosolymitano cederet Antiochenus. Neque hec ego otiose hic refero, sed ut mecum miretur lector, inquiratque quamobrem Leo noster, qui totis uiribus Constantinopolitani episcopi conatus repulit, quoniam Nicenis canonibus contrarii uidebantur, hic quoque non insurgat in episcopum Ierosolymitanum, qui antiquam consuetudinem Niceno eque decreto firmatam calcabat, cum alienas inuadebat prouincias. Quid quod de Iuuenalis molitionibus ita loquitur, quasi irrite fuissent nullumque effectum consecute? cum tamen tres Palestinas sibi subiectas  habuerit.  Putabit aliquis Leonem hec dissimulasse, ne turbulentissimis temporibus noua turbarum semina iacerentur: eoque libentius, quo Ierosolymitani episcopi potentia et incrementum non ita formidanda erant Romano episcopo, quam Constantinopolitani; qui prime sedis priuilegia per omnia emulabatur, magnisque passibus ad Orientalium, et forsan etiam ad Occidentalium Ecclesiarum monarchiam properabat. Suggerent alii Leonem, qui episcopi urbis regie auctoritatem depressam uolebat, tamquam 1531 sue imminentem, ne illa cresceret, ideo aliorum patriarcharum priuilegia strenue propugnasse: cum uero iisdem patriarchis res fuit cum aliis primatum ambientibus, non illibenter quoque de priorum splendore et uiribus aliquid detrahi passum esse: non ex improba quidem eminentie ac splendoris ipsorum inuidentia, sed quod difficillimis illis temporibus Nestorii et Eutychis erroribus per omnes sese prouincias inferentibus, intererat religionis et Ecclesie plurimum episcoporum  Orientalium potentiam minui.

Crediderim libentius, cum gestorum synodalium, ut Leo ipse asserit , que omnibus diebus concilii in Chalcedonensi ciuitate confecta sunt, parum clara propter lingue diuersitatem Rome tunc haberetur instructio, non omnia, que illic acta fuerant, in Leonis tunc notitiam uenisse; adeoque ipsum omnino  ignorasse quid actione  transactum esset inter Maximum et Iuuenalem. Licet enim ex mutuo utriusque partis consensu contentio esset composita, nec modo Orientales, sed et Romane sedis legati assensione sua synodale decretum firmassent; nichil tamen tale passus esset, opinor, sanctus Leo, si resciuisset; cum liberum non putaret esse episcopo sue sedis priuilegia alteri cedere contra Nicene synodi statuta, et consuetudinem multis seculis roboratam, ut testatus est aduersus Hilarium Arelatensem episcopum scribens, Ingenuumque Ebredunensem ideo increpans, quod in illius gratiam iura sua sibi aduersus eum non uindicasset. Si quid porro  de illo Iuuenalis ambitu subodoratus est sanctus Leo, ex litteris Maximi illud didicit.

Maximus siquidem, licet pro bono pacis et ne infensum haberet imperatorem, manus utcumque dedisset, ut tribus Palestinis potiretur Ierosolymitanus antistes; molestissime tamen ferebat, quod dubium non est. amplissimas prouincias ditioni sue subtrahi. Ubi primum ergo didicit ea que ultimo canone Chalcedonensi pro Constantinopolitane sedis amplitudine decreta erant Leoni displicuisse, nullisque eum rationibus adduci posse ut etiam, intercedentibus pro Anatolio Augustis et uno ex legatis Iuliano, rata illa haberet, ob reuerentiam canonum Nicenorum, quibus Ecclesiarum priuilegia firmata erant, tum animos resumere, Leonique suggerere per litteras quid sibi iurium suorum ex Iuuenalis ambitu subtractum esset. Subobscure quidem scripsit, tam de adiudicata potestate Iuuenali in tres Palestinas, quam de consensu a legatis exhibito; ne apud imperatorem de uiolata pace et redintegrata dissensione  accusaretur, neue legatorum a se animos auerteret: scripsit tamen, ut ex rescripto Leonis mihi uideor 1532 non obscure colligere. Primum enim ea est ratio cur tam circumspecte loquatur Maximum exhortans ut nullo modo sinat, in Orientalibus Ecclesiis, maximeque in his quas Antiochene sedi sacratissimorum Patrum Niceni canones deputauerunt, ab improbis hereticis Euangelio resultari. Maxime enim in Palestina et Aegypto tunc temporis tumultus perseuerabat per improbas hereticorum artes, quarum prouinciarum hec Maximum nichil attinebat, illa sola eius administrationi suberat iure perantiquo. 2o Sanctus Leo hec ait cap. 3. Cum aliquid pro Antiochene Ecclesie priuilegiis dilectio tuam agendum esse crediderit, propriis litteris studeat explicare, ut nos consultationi tue absolute et congrue respondere possimus. Quis non uideat Maximum de rebus suis subobscure scripsisse ad pontificem nostrum, quandoquidem hic explicationem requirit, ut possit absolute et congrue  respondere? Nunc autem, inquit consequenter, ad omnia generaliter pronuntiare sufficiat, quod si quid a quoquam contra Nicenorum canonum statuta in quacumque synodo uel tentatum est, uel ad tempus uidetur exortum, nichil preiudicii potest inuiolabilibus inferre decretis. Luce clarius mihi uidetur de Constantinopolitani conatibus hec non intelligi; dubitans enim et incerto similis non scriberet: Si quid tentatum est, etc. Nec contentus esset de hac re generaliter pronuntiare, cui tot iam litteris palam constanterque obstiterat. Denique de alio negotio hic agi perspicuum est ex cap. 5 huiusce epistole, ubi et in exemplum obseruantie sue adducit ea que contra Constantinopolitani episcopi molitionem a se scripta fuerant ad eumdem; et ait preterea quod si quid sane ab his fratribus, quos ad sanctam synodum uice mea misi, preter id quod ad causam pertinebat gestum esse perhibetur, nullius erit penitus firmitatis, quia ad hoc tantum, etc. Profecto sciebat Leo a suis contradictum fuisse decreto in gratiam episcopi regie sedis condito  in fine synodi; hoc et ipsorum et imperatoris litteris didicerat; non ergo de eorum consensu hac in re dubitanter loqueretur. De consensu igitur debet intelligi, quem datum fuisse a legatis in causa Maximum inter et Iuuenalem composita per eiusdem Maximi litteras obscure suggestum erat.

3. Conceptione. Ita Griman. et Barb. cuius loco in omnes editiones portentosum irrepsit mendum cum habent coniunctione. Conceptionem autem intellige actiuam, de qua angelus ad Mariam Luc. I: Ecce concipies in utero. Paulo post, ubi in uulgatis legitur: Et de matre natus, ex Griman. addidimus: Et secundum ueram carnem de matre est natus.

1533 4. Sicut etiam in Ephesina synodo, etc. uisum est Dauidi Blondello, lib. de Primatu pag. 546, hec uerba cum sequentibus usque ad illa, Hoc tamen proprium, etc., tamquam subdititia repudiare; uel si Leonis sunt, ea tamquam iratioris hominis uerba  canino dente carpere. uerum et Leonis sunt et hominis sui hoc imprimis loco potentissimi. Certe ualde in Leonis scriptis peregrinus est, qui stylum eius hic non agnoscit; et miro contradicendi pruritu eum laborare necesse est, qui a Deo leuiculis rationibus, ut accidit Blondello, rapitur ad truncandam nobilissima sui parte epistolam, omnium excusorum et mss. codicum suffragio per omnia germanam. Ut enim cetera pretermittam, que refutare otio lectoris abuti esset, palmare dilemma, quo uerborum illorum impugnat, nullo negotio exsufflatur. uel scripsit, inquit, Cyrillus Leoni ut pontifici, uel ut archidiacono. Illud absurdum, cum tunc Celestinus Romanam sedem occuparet: hoc uero quis dicat, ut scilicet Cyrillus neglecto pontifice, a quo uno totum pendebat, diaconum eius adierit? Doleo uirum doctissimum talibus ratiunculis motum, si tamen reapse motus est. Scripsit S. Cyrillus, inquam ego, ad Leonem diaconum, nec neglexit pontificem Celestinum. Ecquis enim regem estimet posthaberi,  cum ad regni administros negotia referuntur? Quis uero nesciat Leonem archidiaconum rerum ecclesiasticarum habenas moderatum esse, et a secretioribus consiliis fuisse Celestino et Sixto pontificibus. Testis est Prosper in Chronico, quam strenuam operam Sixto prestiterit in repellendis Pelagianis Leo diaconus, cuius hortatu illorum insidiis uigilanter occurrit? Testis est Ioannes Cassianus quantum Ecclesie rebus inuigilaret Leo archidiaconus, cui opus suum de Incarnatione Domini, non tamen neglecto pontifice, nuncupauit circa tempora Ephesini concilii quod opus Leonis exhortationi debet Ecclesia. Testis est denique ipse Leo quam partem ecclesiastice administrationis obire tunc debuerit, qui archidiaconum, cuius munere ipse fungebatur, ait in epistolis 74 et 75  negotiis ecclesiasticis fuisse prepositum, eique totius cause et cure ecclesiastice dispensationem delatam fuisse. His adde quod etsi Cyrilli epistola ad Cele tinum non  compareat, non propterea scriptam non esse indubitanter asseri potest; cum tot interierint iniuria temporum huiusmodi monumenta ecclesiastica. Si tamen non scripsit ea de re ad pontificem Romanum, nulla huius iniuria uel contemptu factum est; sed ex certo consilio et ex prudentie prescripto, ut nimirum res secretius ageretur, ne inde Iuuenalis simultatis occasionem captaret aduersus Celestinum, que rebus Ecclesie Orientalis iam adeo perturbatis detrimenti plurimum esset allatura; uel denique ut Celestino et Cyrillo Iuuenalis conatus simul repellentibus, eo iustitie causa melius ageretur, quo simul de 1534 contradictione huiusmodi conuenisse non uidebantur. Et ut ita res fieret, scripsit Leoni Cyrillus, ut per eum Celestino suggereret quod conueniens erat ab ipsomet non fieri. Et reuera si Leonis uerba attentius considerentur, satis innuunt, non ad se scriptum fuisse a Cyrillo, quasi negotii arbitrum, sed uelut ad suggestorem monitoremque; postquam enim ait: Quod sancte memorie Cyrillus mihi . . . .  indicauit, non subdit. Et sollicita prece a me multum poposcit, ut nullam illicitis conatibus meam preberem assensionem; sed tantum: Et sollicita prece multum poposcit, ut nulla illicitis conatibus preberetur assensio. Qua occasione eadem uia Cyrillus accessit ad pontificem Romanum, qua Theodoritus a pseudosynodo Ephesina depositus adiit sanctum Leonem: ad quem scripsisse non contentus, scripsit etiam ad archidiaconum Ecclesie Romane, cum quo sciebat rerum omnium ecclesiasticarum cognitionem tractationemque a Celestino communicari. Ad postremum uero, quod affert Blondellus, argumentum, scilicet uerba, de quibus nunc agimus, inter alia collocata esse, que necessarium inter se nexum habeant, ut proinde illis interiecta fuisse a neoterica manu uideantur, leuis est momenti. Perspicuum enim est, hec que falsi arguuntur, uelut parenthesi esse claudenda, ut legenti patebit: ita ut ad precedentia et ad  consequentia pertineant, nec tamen utrorumque connexionem et necessitudinem impediant: quod numquam non accidit in sermone, quoties aliqua in exemplum adducuntur.

5. Preter eos qui sunt Domini sacerdotes. Clarum mihi uidetur his uerbis docendi et predicandi potestatem presbyteris non auferri: tum quia constat iamdiu permissam eis fuisse in Orientalibus Ecclesiis, quod maxime de Antiochena, de qua hic agitur, Ioannis Chrysostomi exemplum comprobat; tum quia eos solum a predicandi munere excludit, qui sunt extra sacerdotalem ordinem constituti; quod de presbyteris numquam dixerit sanctus Leo, quos uocat alibi secundi ordinis sacerdotes. Denique dum monachos et laicos nominatim arcet ab eo munere, et de presbyteris silet, horum ius intactum relinquit. Nolo rem pluribus commentariis uexatam rursus pertractare. uix tamen possum quin hic nouitios antiquitatis ecclesiastice scrutatores moneam, ne multa temere confundant que secernenda sunt. Cum enim  non una fuerit omnium uel regionum, uel Ecclesiarum, uel seculorum consuetudo, quid cuique conueniat, sedulo inter legendum pensandum est. Preterea plures ueluti gradus in hoc munere notandi ueniunt. Primum enim illud pleno iure exercere, tamquam potiorem apostolici muneris partem, episcoporum est tantummodo, penes quos non Scripture modo fideique doctrina, sed et magisterium fidei illiusque explicande cura incumbit. 2o Loqui in populo, ut ait Optatus  sed insinuande alicuius rei gratia, puta ieiunii, 1535 uel solemnitatis  presbytero uel diacono ex officio conueniebat, cum hoc etiam discrimine, quod hi nude loquebantur; contra episcopalis tractatus probatur ab omnibus sanctitate uestitus, salutatione scilicet geminata, etc. uide et Isidorum superius a nobis laudatum de archidiaconi officio et concilii uasensis II can. 2. 3o Euangelium predicare seu legere diaconi quoque proprium semper fuisse  constat, etsi eidem, nec presbytero, illud tractare, quod episcoporum est, non permitteretur. Unde cum concilium uasense II an. 529, can. 2, uerbum faciendi daret presbyteris potestatem, statuit ut impedito presbytero Patrum homilie a diaconis recitentur, non ut de suo ad populum sermonem habeant. 4o Numquam siue presbytero, siue diacono, uel predicare, uel quid aliud sine episcopi licentia licuit facere. 5o Coram episcopo per multum temporis non concessa est presbytero predicandi facultas: ad quod nonnulli illam consuetudinem coarctant, de qua abrogata laudat Aurelium Carthaginensem episcopum Augustinus epist. 77, quamque Hieronymus arguit scribens ad Nepotianum, et alibi. 6o Denique tam presente quam absente episcopo tandem aliquando presbytero permissum est sermonem habere ad populum tam in ciuitatibus quam in parochiis, ut uasenses  Patres iam laudati statuunt in Galliis anno Domini 529.

6. Siue laicus. Monachum hic distinguit a laico, ut in epistola sequenti, per illum intelligens monachum qui aliquo ministerio ecclesiastico insignitus esset; per hunc monachum nichil tale habentem. Concilium Arelat. III, anni, ut Sirmondus putat, 455, circa eadem tempora, idem quoque discrimen posuisse mihi uidetur, dum clericos Lirinenses a laica monasterii multitudine et congregatione distinguit.



1536 AD EPISTOLAM CXX. APUD QUESNELLUM XCIII. Theodorito Cyri episcopo.

1. Malum eius auctore totius bonitatis dispensante. Ita legendum cum uulgatis, etsi Griman., Barb., Thuan. unus et Cantabrig. codd. legant  malo eius, etc. In illis porro uerbis mire concinit Leo noster Augustino de Deo peccata ordinante scribenti, lib.  de Predest. SS. cap. 16, et Confess. lib. I, cap. 10, ad quem ultimum locum consule castigationes et notas celeberrimi Antonii Arnaldi doctoris Sorbonici  ad calcem editionis Latino-Gallice.

2. Ut in nullo inferiorum putetur imminuta libertas. In uulg. et in solo Grim. cod. ms. reperi hec uerba; desiderantur enim in Thuan. quatuor, Barb., Trecopith. et Cantabrig., qui etiam pro summorum habent summoperum uel summopere; ita Trecopith., Cantabrig., et e Thuan. unus, ubi sic, ut ad maiorem Dei gloriam proficiat finis examinis, etc.

3. Contra suum caput est molitus iniuriam. Dioscorus enim excommunicationem fecit domino archiepiscopo Leoni, ut loquitur Anatolius in synodo Chalcedon. de qua et Theodorus diaconus Alexandrinus, act. 3 eiusdem, et relatio ipsius synodi ad sanctum Leonem: quod non in Ephesino latrocinio, sed post illud solutum,  apud Alexandriam perpetratum a  Dioscoro, allectis eam in rem aliquot episcopis. Liberatus, quem hic citat Baronius, nichil habet de hac excommunicatione Leonis.

4. Pollutas iampridem . . . manus. Non enim in Ephesino latrocinio malitie sue tirocinium posuit, sed, Liberato diacono teste cap. 10 Breuiarii, statim ac ordinatus est episcopus Alexandrie, oppressit 1537 Cyrilli heredes, et per calumnias multas ab eis abstulit pecunias. Preterea eum ut Origenistam et Arianum infamant libelli aduersus eum oblati in concilio Chalcedonensi, nec non tamquam homicidam, incendiarium, et turpissime uite nebulonem. Hominem denique turbulentissimi ingenii et uaferrimi fuisse Dioscorum confirmat ms. fragmentum uite S. Euthymii, quod ex Anglicana regie societatis bibliotheca laudat illius excerptor Andreas Arnoldus in notis ad epistolam Marciani.

 5. Cum et apostolice sedis epistola, etc. Hec uerba cum sequentibus usque ad illa capitis sequentis, Sed benedictus Deus noster, etc., sunt quidem in Griman. et uulg. edit.; desiderantur autem in Barber., Thuan. quatuor, Trecopith. et Cantabrig., in quibus ita habetur: Cum et in apostolice sedis epistola et cetera, que per ordinem supra posuimus, continuo agit. Sed Benedictus, etc., quod ex aliqua collectione canonum desumptum uidetur, licet et in aliis nunc codicibus reperiatur.



AD EPISTOLAM CXXI. APUD QUESNELLUM XCIu. Marciano Augusto.

1. Cum huius obseruationis annos centum numero Theophilus collegisset. Cum hec uerba festinanter legeret Scaliger , miratus est pontificem nostrum scribere centum annis definitam esse a Theophilo periodum, non uero nonaginta  annis, qualem ab illo episcopo constitutam esse existimauit. Sed miror ego Scaligerum legisse apud Leonem, quod a nemine lectum est. De  centenaria enim periodo ne apex quidem in hac uel alia epistola apparet; sed tantum centenariam annorum huius obseruationis seriem a Theophilo ordinatam legimus. Reuera nullam periodum centum precise annis circumscriptam condiderat Theophilus; sed centum annos e sua periodo decerptos exhibuit. Periodus autem tota quadringentorum triginta et septem annorum fuit: in qua omnia Paschata annotarat, que ab anno Christi 380 deinceps secutura erant. Quem cyclum Cyrillus nepos eius et successor, cum longiorem existimaret, ad nonaginta et quinque annorum spatium, ut testatur ipse, contraxit.

2. A primo aug. mem Theodosii senioris consulatu. Christi annus est 380 Dionysio, Gennadio et aliis auctoribus, in quo Gratianum collegam habuit Theodosius, qui ex Bucherii calculo Diocletiani annus erat  96. Quo posito, duplicis erroris arguendus est 1538 Scaliger. Primum, quod scribat Theophilum cyclum suum inchoasse ab anno primo Diocletiani, cuius annus ultimus erat Christi 379, Ausonii consulatu notatus; secundo, quod Syagrium et Eucherium consules ann. 381 anno precedenti, hoc est 380 ascribit.

3. Siquidem ab XI kalend. Apr. usque in XI kalend. Maiar. legitimum spatium sit prefixum. Pro X kal. Maii, ut in uulgatis legitur, XI reposuimus: quod iam olim Petauius et Bucherius faciendum coniecerant; quorum coniectura auctoritate codicis nostri Grimanici ms. confirmatur, et ex sequentibus istis Leonis uerbis: Quod enim in X et in IX kalend. Maiarum uidetur nonnumquam peruenisse festiuitas, id propter diem Passionis factum, etsi dies Resurrectionis exiisset. Si enim nonus et decimus dies ante kalendas Maii extraordinarius fuit Paschatis terminus, restat, ut dixerit sanctus Leo, undecimum fuisse limitem ordinarium, quem paschalis festi terminum ex Latinorum  sententia fuisse refert etiam Beda. Quem porro terminorum illorum auctorem habuerit sanctus Leo, non omnino certum est. Facile tamen cum Bucherio mihi persuadeo, Patres concilii Cesariensis ab eo intelligi, qui anno Christi uulgari 196, a passione 166, Cesaree in Palestina conuenientes hos eosdem Pasche terminos primi posuisse uidentur, ut docet Philippi etiam tunc superstitis epistola, quam Bucherius post Bedam edidit emendatiorem. Constitutum ergo est in illa synodo, inquit Philippus, ut ab XI kalendas Aprilis, usque in XI kalendas Maii Pascha debeat obseruari; et nec ante nec postea cuicumque constitutum limitem transgredi sit facultas. Eadem pene uerba Leo usurpauit, ut ex illa epistola accepta esse credam,  uel ex ipsis synodi Actis, que ad uictorem papam transmissa esse probabile est, cum per idem tempus tanta sollicitudine pro controuersia paschali laboraret. Eumdem terminum ab Africanis quibusdam calculatoribus fixum esse narrat Anatolius Laodicenus episcopus apud Bucherium. Eumdem in Italia usurpatum Ambrosii etate, ex eius epistola ad Aemilie episcopos notum habetur; ut mirum non sit quod tam secure ac confidenter a Leone dicantur ii termini per paternarum constitutionum normam antiquitus et legitime constituti; Alexandrinorum uero limites a totius antiquitatis exemplo et ab omni auctoritate Patrum discordare, et nimis insolenti et aperta transgressione contra morem ecclesiasticum statui . Cum tamen paulo arctiores esse terminos experientia docuit, biduo diffusiorem admittere coacti sunt sancti Patres; et ita ut ad decimum et ad nonum kalendarum Maiarum spatium paschale extenderent, 1539 Leone ipso fatente: Quod enim, inquit, in decimum et in IX kalendarum Maiarum uidetur  nonnumquam peruenisse festiuitas, quadam ratione defenditur; quia etsi dies Resurrectionis ultra terminum uidetur exiisse, dies tamen Passionis limitem positum non inuenietur egressus. Occurrens uidelicet Alexandrinorum obiectioni, qui nonnumquam, etiam suffragantibus Romanis, limitem a Leone laudatum uiolatum esse causari poterant: Pascha, inquit, resurrectionis terminum prefixum quandoque egressum est, at numquam Pascha , ut aiunt, seu crucifixionis. Ita ex ambigua Paschatis uoce, non minus passionem Christi, quam resurrectionem significante, que unicam completam festiuitatem efficiunt, probat prefixum a Patribus Paschatis limitem numquam Latinos fuisse pretergressos. Ex quibus id etiam manifestum fit, cautum fuisse magna diligentia apud Latinos, ne ante decimam quartam lunam, non solum Resurrectionis Dominice festum, sed magis etiam Passionis diem celebrarent. Proindeque si 14 luna in sabbatum caderet, non sequenti Dominica  paschale Resurrectionis festum agebatur; sed in lunam 22 reiiciebatur, ne 13 luna Passionis solemnis dies haberetur: quod et uictorinus testatur.



AD EPISTOLAM CXXII. APUD QUESNELLUM XCu Iuliano episcopo Censi.

1. Leo Iuliano episcopo. Ita Griman. cod. qui certe necessarius erat, ut fedissima menda eluerentur, que in hunc titulum irrepserant uel scribarum negligentia, uel mala recentiorum diligentia: ita enim habent uulg. edit.: Leo Romane et uniuersalis Ecclesie episcopus, Eudochie Auguste salutem. Eudochie pariter inscripta habetur hec epistola in editis exemplaribus Conciliorum I. Merlini an. 1524, Coloniens. 1530 et 1535, Crabbi 1538, et Suriana 1567, etc., necnon in ms. uictorino. In eo tamen differunt a recentioribus, quod pretermisso illo magnifico titulo,  hunc simpliciorem preseferunt: Leo Eudochie Auguste.

2. Ad Iulianum datam esse, non Grimanicus solum codex indicat, sed et totus epistole contextus, qui submisso modo, quo Leo ad Augustos uel Augustas scribere solitus erat nullatenus congruit.

3. Sed et in deprauatis codicibus supersunt etiamnum antique genuineque lectionis uestigia: siquidem sub finem epistole uox fraternitatem  legitur in Merliniana Conciliorum editione 1540 ann. 1524 et 1535, nec non in codice ms. uictorino in hunc modum: Quia uero, inquit, oportet fraternitatem tuam cure istius mecum esse participem, ut sole clarius appareat uocem serenitatem, in alterius locum  esse substitutam, ut titulo responderet, quem emendauimus auctoritate Grimanici codicis.

4. Marianus Scotus hanc laudat epistolam sub germana epigraphe ad ann. 454. Sanctus Leo papa, inquit, ad Iulianum episcopum sic: DE PASCHALI OBSERuANTIA: Sancte memorie Theophilus Alexandrinus episcopus [In ed. del. Alex. episc.] ad Augustum Theodosium seniorem scribens, per centum annos a primo predicti principis consulatu digessit ordinem diei festi paschalis: [Ed. del. diei . . . . paschalis] cuius instructionis 76 [Ed., 74] nunc annus euoluitur, quod [Ed., quo] Opilione consule, 21 idus Aprilis celebrata est sacra solemnitas paschalis [Ed. del. paschalis]. Unde sequenti anno. II nonas [Ed., pridie non.] Aprilis rationabiliter Pascha [Ed., eadem festiuitas] consequetur. Sed annus qui erit 78 [Ed., 76, et aliqua hic omittuntur], ut uidetur, discordat: siquidem in uIII die kalendas Maii Pascha constituitur [Ed., transtulerit; reliqua discrepant]. cum 15 kalend. Maii debuit fieri.

5. Denique certum est nullam tunc fuisse seu Eudociam,  seu Eudoxiam Augustam, ad quam de his rebus scribere uoluerit sanctus Leo. Eudocia enim Theodosii iunioris uxor iam ab obitu mariti sui Ierosolymis commorabatur. Ad quam uti conuenientissimum fuit ut Leo scriberet sequentem epistolam de Palestinis rebellibus monachis, quibus fauebat contra catholicam fidem; ita ualde superfluum ut de Paschate cum ipsa ageret, moneretque ut Marciano pro consulendis ea de re Aegyptiis suggereret. Eudoxia autem ualentiniani uxor Rome tunc agebat, aut saltem in Occidentalibus partibus. Quod et de iuniore Eudoxia senioris huius filia certum est, que sub matris adhuc cura posita erat. Reliqua que ope codicum mss. emendauimus, ad marginem annotata reperiet, qui conferre uoluerit.



AD EPISTOLAM CXXIu. APUD QUESNELLUM XCuII. Monachis Palestinis.


Ad Palestinos monachos. Ita pro episcopis Palestinis  monachos substituimus, ad quos scriptam fuisse constat hanc epistolam tam ex Surii editione manuscriptisque codicibus, quibus ille nosque usi sumus, puta uictor., Cisterc., Cantabrig., Thuaneis et Regiis; quam ex ipsius epistole conspectu et lectione, qua perspicuum est sanctum Leonem cum episcopis non agere, sed cum solis Palestine monachis. Hi scilicet,  Caroso 1541 et Dorotheo ducibus, aduersus Chalcedonensem synodum palam et publice insurgebant dimicabantque, exagitando, ut ait Leo noster, seditionibus ciuitates, conturbando Ecclesias: nec solum iniurias, sed etiam cedes presbyteris atque episcopis inferendo; ut pre furore et seuitia propositi sui et professionis essent immemores. Dubium enim non est quin per hec uerba propositum et professionem monasticam intelligat; eosdemque illos alloquatur, de quibus scripsit ad Eudoxiam  et ad Iulianum, nec non et ad Marcianum, cui de Palestinis monachis conuersis gratias agit. In re tam perspicua plura addere otiosum esset. Ex dictis porro liquet ad annum Dom. 453 referendam esse presentem epistolam, cum eodem anno de hoc negotio scripte sint a S. Leone ad Eudouiam Augustam et ad Iulianum episcopum epistole, quibus hec affinis et ceua esse facile cognoscitur. Nec ad ulteriorem annum reiici potest, cum ex epistola ad Marcianum citata et data 9 Ianuarii an. Dom. 454 manifestum sit tunc conuersos fuisse rebelles monachos, de quibus hic agitur.



AD EPISTOLAM CXXu. APUD QUESNELLUM XCuIII. Iuliano episcopo Censi.


Subadiuuam. uox ista, quam ex ms. cod. Grim. hic suppleuimus, iterum occurrit apud sanctum Leonem, epist. 127 , ubi Gerontii et Olympii subadiuuarum fit mentio, et in Liberati Breuiario. Rara eius memoria apud Latinos scriptores, etsi Latina sit, quam Synesius, epist. 144, ita interpretatur , , , . Hurpocratio quidam est Heracliani satellitum ex eorum ordine qui adiutores adiuuant, uox enim SUBADIUuA id significare creditur. Igitur magistro officiorum qui adiutor datus erat, adiutores iterum sub se habebat, quos subadiuuas appellabant. uide notitiam imperii et ad illam Guid. Panciroli Commentar. c. 16.



AD EPISTOLAM CXXuII. APUD QUESNELLUM C. Iuliano episcopo Censi.


1. Octauo kal. Maii. Ita ex Grim. cod., non uero, quod habent uulg., nono kal. Maii: quod clarum fit ex epist. 68 , ad Paschasinum Lilybetanum, quam publico damus, et ex epist. 94 , cap. 2, ubi et octauum kal. Maii a Theophilo designatum fuisse diserte asserit sanctus Leo, et in nonum uel decimum si peruenerit festiuitas, quadam ratione defendi: cum tamen numquam octauo kal. Maii Pascha 1542 celebratum fuisse a tempore Resurrectionis Dominice idem hic assereret. Quod autem de nono et decimo kal. Maii dicit, sumptum est ex epistola Paschasini Lilybetani ad ipsum scripta an. 443, quo de sequentis anni Paschate controuersia orta est, asserente tunc Leone cum Occidentalibus, hanc festiuitatem nono kal. Maii, ut a Theophilo annotatum  erat, non esse celebrandam.

2. Canonibus constituta, etc. Totum hunc locum confer cum prioribus edition. que sic habent: Innotescere debuisset improbum a uobis ambitum notatum fuisse, ne nouis usurpationibus constituta, inuiolata  seruarentur



AD EPISTOLAM CXXIX. APUD QUESNELLUM CIII. Proterio episcopo Alexandrino.

1. Hec ad sanctum Proterium episcopum Alexandrinum epistola ipsa est quam periisse uehementer dolebat eminentis. cardin. Baronius scribens ad annum Dom. 453, quamque nobis codex cardinalis Grimani post interceptam eius tot seculis memoriam feliciter representat. Hanc uere Leonis nostri esse stylus ipse clamat et epistole materie; ut superuacaneum sit id operosius comprobare.

De ea mentionem faciunt. 1o Ipse Leo facit in epistola  104 , ad Marcianum Augustum: Rescripsi itaque, inquit, predicto fratri  quod debui, atque in sancto studio ut perseueraret admonui, etc. 2o uenerabilis Beda breue eiusdem epistole fragmentum recitat in libro de Ratione Temporum, cap. 42, ubi de cyclo paschali, quem condiderat Theophilus, sermonem faciens, hec habet: Cuius circuli, inquit, Proterius Alexandrine urbis antistes ad inquisitionem sancti Leonis pape luculentissimam reddens rationem, talis rescripti ab eo meruit tenore predicari: »Letificauerunt me littere dilectionis tue, quas frater et cepiscopus meus Nestorius pio apportauit officio.  Oportebat enim ut ab Alexandrine Ecclesie presule talia scripta ad sedem apostolicam mitterentur, que ostenderent magisterio beatissimi Petri apostoli hoc ab initio per beatum Marcum eius discipulum didicisse Aegyptios, quod constat credidisse Romanos, et cetera;« que si addidisset, inquit Philippus Labbe ultime collectionis Conciliorum procurator, ab omnibus antiquitatis ecclesiastice studiosis gratiam maximam iniisset. Hanc ergo nos gratiam inimus; uerba enim illa dubium non est ex huius epistole exordio esse desumpta; sed continuo admirari libet qua ratione illa ad Theophili cyclum uel questionem de Paschate referat Beda, cum de his ne apex quidem in tota quanta est epistola appareat. Horum certe alterutrum fateri necesse est: uel hoc solummodo excerptum 1543 penes Bedam fuisse, non uero integram epistolam; uel somnum inter legendum uira pio et erudito obrepsisse; tota est enim de incarnationis mysterio epistola. Immo uero ne in fragmento quidem illo quidpiam est, quod ad  cyclum paschalem quoquomodo referri possit. Nemo enim dixerit aut Aegyptios a B. Marco Euangelista, aut B. Marcum ab apostolo Petro de paschali computo credendum quidquam accepisse, quod ad controuersiam Leonis etate motam pertineret. Esto enim acceperit Ecclesia ab ipsis apostolis paschalis festi celebrandi preceptum ac ritum, quod ex presentis epistole auctoritate uiri docti probare conati sunt, quibus uidelicet Bede excerptum imposuerat: at de strictioribus huius festi limitibus quidquam ab illis statutum uel traditum fuisse posteris, quis asseuerare uelit? Deinde tantum abest ut littere quas sanctus Proterius de Paschate scripsit ad sanctum Leonem, hunc letificauerint, uel propter luculentissimam quam Proterius reddidit rationem tali rescripto ab illo meruerit predicari, quin potius sententiam, quam Alexandrinus antistes propugnabat, egre admodum tulit sanctus Leo, eam ueteri obseruantie contrariam existimauit, et ob hanc solam rationem consensum  suum commodauit Alexandrinis, ne qua discrepantia per prouincias de obseruantia tam uenerabilis festi fieret, nec inter Domini sacerdotes aliquid in tanta solemnitate esset uarium , ut loquitur epistola ad Marcianum nunc primum publici iuris facta: in qua et testatum habemus ad Proterium de hac paschali controuersia rescriptum a Leone non fuisse. Litteras autem, inquit, fratris et cepiscopi mei Proterii Alexandrine ciuitatis episcopi me accepisse significo, quibus apud pietatem uestram de mea consensione respondi. Sed nec Leo ipse ad Proterium de hac inquisitione prius scripserat, ut ex uariis eius litteris patet, et ex ipso epistole Proterii exordio. His denique adde quod iam pridem hanc ad Proterium, quam damus epistolam, scripserat sanctus Leo, cum Proterii litteras de Paschate accepit, ut ex uariis ea de re scriptis manifestum euadit

3. S. Thomas nonnulla ex eadem refert epistola 2-2, q. 11, art. 2, ad 2. Unde Leo papa, inquit, quadam epistola ad Proterium episcopum Alexandrinum dicit  quod Inimici crucis Christi omnibus et uerbis nostris insidiantur et syllabis, si ullam illis uel tenuem occasionem demus qua Nestoriano sensui nos congruere mentiantur.

De Proterio, eiusque collectione ac cede uide Liberati Breuiarium, cap. 14 et 15; 1544 Hormisdam P. R., epist. 8, ad Epiri ueteris synodum; Nicephorum, lib. Xu, cap. 16, et Leonem nostrum in epistolis 100, 102, 104, 117, 118, 125, 126, 133 . De eodem fere certum habetur, quod a Dioscoro archipresbyter Ecclesie Alexandrine ordinatus fuerat, in eius locum postea subrogatus, ac tandem hereticorum  et Timothei presertim factione occisus, in Ecclesie baptisterio, ut ait Liberatus, uel inter ipsa altaria, ut Hormisdas testatur. Statim ac Alexandrine Ecclesie prefectus est, litteras scripsit ad sanctum Leonem et ordinationis et fidei sue indices,  quas satisfactionis plenas appellat pontifex noster; misitque per Nestorium episcopum, quem Nectarium mendose uocat Bede fragmentum, et Nestorianum edit. uulg. epistole 104 , ad Marcianum, qui per eumdem antistitem Leoni nostro scripserat. Utrobique enim Grim. cod. legit Nestorium, quem eumdem esse reor ac Nestorem ciuitatis Flagonitorum episcopum, qui primus subscripsit precibus Aegyptiorum episcoporum ad Leonem Augustum aduersus Proterii parricidas.

Lectis primitus predictorum sacerdotum assertionibus, tunc demum mea quoque scripta recitentur. uetus quidem consuetudo et a primis Ecclesie ducta temporibus, ut apostolorum epistole et scripta in sacris fidelium conuentibus legerentur; sed haud scio ante  hec sancti Leonis nostri tempora usus inualuerit recentiorum Patrum seu episcoporum scripta legendi coram plebe congregata. Hinc forte uel ex simili occasione nata consuetudo homilias sanctorum Patrum publice in ecclesia recitandi, et officio ecclesiastico inserendi.



AD EPISTOLAM CXXXIII. SANCTI PROTERII ad S. Leonem papam I. APUD QUESNELLUM POST EPIST. CIII.

9. Athanasio. Ita legendum, non Anastasio, ut ex mss. codd. Petauius et Bucherius iam monuerant in suo quisque de Doctrina Temporum opere: et res extra dubium est. Modo accedit auctoritas mss. Oxoniensis, et S. Augendi, qui habent Athanasio. Inde argumentum certum elicit Bucherius de etate S. Athanasii, eumque ante hunc annum, qui Christi fuit  373, diem non obiisse contendit: cui suffragare uidetur Hieronymus in Chronico; ubi ordinationem Petri, qui successit sancto Athanasio, eidem anno assignat. Alii 1545 Rufini, sancti Cyrilli Alexandrini, Socratisque presertim auctoritatem opponunt, qui quadraginta et sex tantum annos episcopatus Athanasio tribuunt; quorum ultimus Gratiano et Probo coss. illum obiisse testatur, qui quidem an. 371 consulatum gesserunt. Cum aduerse inuicem iste probationes conferuntur ac committuntur, fateor plus apud me SS. Hieronymi et Proterii auctoritatem habere ponderis, quam aliorum. Indirecte enim sunt horum probationes  que a numero annorum pontificatus trahuntur, qui et stare potest cum Proteriana mortis eius epocha. Quid enim si non accurate admodum eos annos is recensuerit, qui primus omnium eos commemorauit, ut nulla necessitas erat? quid si exordia episcopatus sancti Athanasii non omnimode certa sint? Si enim sera magis sunt, quam uulgo creduntur, tunc uerum esse poterit et quadraginta  sex annos tenuisse episcopatum, et ante annum 373 non decessisse. At Hieronymus diligens scriptor ordinationem Petri successoris Athanasii referens ad hunc annum, hoc non scripsit nisi ex indubitatis monimentis. Proterius pariter ex propriis Ecclesie sue archiuis rem didicisse credendus est, nec alterutrius testimonium ad alium sensum detorqueri ulla ratione potest. Ad Socratem quod attinet, etsi eadem ac Proterius etate scripserit, non tamen auctoritate cum Proterio hac in re comparandus: cum illo, inquam, qui et Alexandrie scripsit, ubi clara erat huius epoche notitia. et Ecclesie sue scrinia, ut libuit scrutari  potuit, et uni rei intentus, errori minus fuit obnoxius quam Socrates, qui ad alia multa properans decipi potuit ac decipere. Chronographus innominatus apud Scaligerum in Eusebianis Commentariis narrat Athanasium uita functum 7 Pachon anno Christi 377.

Huius Proteriane epistole mentionem habet geminumque fragmentum refert Adrianus papa I, in epistola sua 97, ad Hispanie episcopos scripta, que exstat in tomo III Scriptorum Historie Francie DuChesniane. Attendite, dilectissimi nobis, et illud quod beatus Proterius Alexandrine Ecclesie presul, predecessori nostro beatissimo Leoni pape ob pie memorie Marciani principis iussum direxit. Post plurima enim ita ait: »Olim quidem Dominus per Moysen significans dicit: Mensis iste uobis initium mensium, primus erit in mensibus anni, etc.: Facies Pascha Domino Deo tuo quarta decima die mensis primi.« Et post pauca subiunxit dicens: »Si quando in die Dominico quarta decima luna reperta est, in sequenti septimana est dilatanda festiuitas; sicut et ueteres Patres  nostri fecerunt quartas decimas lunas occurrentes in aliam Dominicam transferentes.« Hec porro Adriani uersio ab ea quam Leoninis epistolis inseruimus diuersa uidetur. Cum autem Sigebertus Gemblacensis, in lib. de Script. Eccles. cap. 27, et Ioannes Trithemius testentur 1546 scripta Proterii de Paschate anni 455 a Dionysio Exiguo fuisse ex Greco in Latinum translata, inde dubium oritur utra istarum uersionum Dionysii opus sit. Forte hec Adrianiana uersio eadem illa est quam S. Leonis iussu factam esse statim atque ab eo recepta est uix dubitare licet, a Greculo opinor aliquo Latini sermonis parum sciente, cuius uersionis barbarie offensus Dionysius aliam postmodum adornarit.



AD EPISTOLAM CXXXu. APUD QUESNELLUM CuI. Anatolio CP. episcopo.

 1. Ioannis spiritualem copiosamque doctrinam. Suum cuique postremorum quatuor predecessorum Anatolii characterem egregie hic appingit S. Leo, unde eximiam in pontifice nostro Ecclesiarum scriptorumque sanctorum Patrum notitiam suspicias. Ioannis Chrysostomi propriam indolem quam graphice breui elogio comprehendat nemo non uidet.

2. Auctoritatem Attici. De hoc uide Socratem lib. uI, cap. 20; lib. uII, cap. 2 et 25, etc., cui tantam auctoritatem, quam a Leone commendatam in eo uides, religio, prudentia, laboris assiduitas, eruditio, caritas eximia, sermo urbanus et ad alliciendos hominum animos aptissimus, hereticorumque repulsi conatus conciliauerunt. Unde etiam Ecclesie, inquit Socrates, sub eius pontificatu maximum incrementum cepere; neque enim solum domesticos fidei tuebatur, uerum etiam hereticos admiratione prudentie sue percellebat. Addit Celestinus papa I in repurgandis heresibus uigilantiam in epistola ad Maximianum episc. CP., cui pariter decessorum exemplum suggerit.  Sequere, inquit, priorum a quibus eruditus es et nutritus exempla pontificum, beatissimi Ioannis in predicando scientiam, sancti Attici in repurgandis heresibus uigilantiam, decessoris tui Sisinnii, cuius te successorem credimus, simplicem puritatem. uide etiam sanctum Prosperum in carm. de Ingratis.

3. Industriam Procli. In patientia ac mansuetudine sitam eam maxime fuisse testatur Socrates, lib. uII, c. 4. Qui hereticos hac ratione, inquit, potius quam ui  ad rectam fidem adducere studuit . . . mansuetudinisque dignitatem integram conseruauit, ac ueluti depositum quoddam Ecclesie restituit. Et cap. 45: Eos qui ob depositionem Ioannis  sese ab Ecclesie corpore seiunxerant ad unitatem reuocauit, eorum dolorem prudenti consilio demulcens, Ioannis corpus, quod Comanis sepultum erat, annuente imperatore Constantinopolim deportauit, idque solemni pompa urbem traductum ingenti cum honore in ecclesia Apostolorum deposuit. Sozomenus, lib. uIII, cap. 2, plurima quoque de Attico habet, Leonisque dicto concinit adhuc expressius, cum hec ait: Porro cum esset natura magis quam disciplina 1547 prudens, in rebus agendis summe fuit dexteritatis, et ad struendas atque euitandas insidias solertissimus. Moribus autem blandus fuit, ita ut plerisque gratus esset. Porro erga sue opinionis homines gnarus atque industrius fuisse dicitur; iis uero qui diuersam sectam sequebantur, terribilis; ita ut, quoties uolebat, metum illis incuteret; prorsus uero mutatus, mitis in eos appareret.

 4. In iniuriam canonum, ut agnoscis, illa tentata sunt. Nihil tale legimus in epistola Anatolii, que tanta arte conscripta mihi uidetur, ut in speciem Leonis querelis plene satisfaciat, reuera tamen  nichil in ea de iuribus suis remittat Constantinopolitanus antistes. uix enim pauca sub finem de canone 28 Chalcedonensi commemorat, circa quem hoc solum a Leone pro certo uult haberi, nullam in se culpam esse, seque semper ab alienis appetendis longissime abfuisse. Et ita profecto Orientales episcopi fixum apud se habebant a decreto suo numquam resilire, ut cum epistola S. Leonis, qua consensu suo acta Chalcedone firmabat, lecta fuisset a Iuliano in Constantinopolitano episcoporum conuentu, cuius mentio fit in epist. 100  ad Iulianum, non ausus sit ea uerba legere, quibus consensum suum Leo renuebat adhibere decreto in gratiam sedis regie condito apud Chalcedonam, ut ex eadem epistola compertum habetur. Immo dum correctionem per  Marciani litteras promisit Anatolius, hoc solummodo pollicitus est, Se in omnibus satisfacturum, que ad fidei obseruantiam pertinent, ipso Leone referente in iam laudata epistola 100 , cap. 3.

5. Ut Aetium presbyterum in gratiam tuam affectionemque reuocaueris. Non ait, in pristinum locum ac ministerium, quod excidit cardin, Baronio ad annum 453, num. 8, qui enim ex archidiaconi munere ad presbyteralem dignitatem gradum semel fecerat, numquam ad prius ministerium redire permittebatur: unde in hac eadem epistola sollicitudinem suam de electione archidiaconi in locum Andree subrogandi prodit S. Leo, dum hec ait: Electo primitus, inquit, et probato, qui archidiaconi officium possit implere, id est, quem nulla umquam predictarum impietatum fama resperserit. Quod ualde superuacaneum fuisset monere, si locum suum uel recepisset, uel recipere potuisset Aetius. Quamobrem quod in Anatolii epistola ad Leonem papam scriptum reperitur, quod uidelicet Aetius in 1548 priore loco atque honore ecclesiastico  est restitutus, quandoquidem ex Greci textus iactura obscurum manet, ex uno Leonis responso lucem mutuari potest, nec meo quidem iudicio mediocrem. Certum est enim ex hac ipsa et sequente Leonis epistola illam 106  Anatolii litteris respondere, Romanumque pontificem, cum Aetium in gratiam affectionemque Anatolii reuocatum scribit, attendere ad ipsius Anatolii uerba, quibus Aetium in priore loco atque honore ecclesiastico restitutum asseruerat.  Nihil erat igitur in authentico epistole Anatoliane quod Aetium archidiaconatui redintegratum significaret, cum nichil tale lectum a Leone in illius epistola huius responsione manifestum sit. Illa igitur Anatolii uerba non de archidiaconi officio intelligenda sunt, sed tantum de gradu et honore ecclesiastico, a quo per inuidiam et maleuolentiam aduersariorum suorum deiectus fuerat, cum cemeterio deputaretur, ut queritur auctor noster epist. 84 , uel de restitutione eiusdem in propriam famam. Clarum est enim Aetium de aliquo crimine fuisse accusatum, cum ex epist. 100 discamus illum in episcopali conuentu fuisse discussum, et cognitione habita in omnibus fuisse purgatum. uir eruditus ex his epistole 86, al. 56 , uerbis: Nam apud catholicum episcopum etiamsi erat utcumque decus sacerdotale, sacerdoti archidiaconus propter fidei reuerentiam debuit premitti, potius quam locum catholici nequissimus hereticus ob ineret; ex his, inquam, uerbis, que egregie deprauata ultro fatetur, suspicatur  hanc corrigendo errori uiam Anatolio Leonem aperuisse ut potius presbyter catholicus archidiaconi munere fungi sineretur, quam hereticus diaconus. At quam remotum id a Leonis sensu textuque, quem longe emendatissimum atque adeo omni ambage uacuum perlegere poterat in noua ista Leonis editione iam tunc publicata! Ex ea enim elucet Leonem Anatolio id proponere, quod ante Aetii consecrationem in presbyterum facere debuisset; ut leuia potius in eo errata condonaret, quam heretico locum cedere iuberetur.



1549 AD EPISTOLAM CXXXIX. APUD QUE NELLUM CX. Iuuenali Ierosolymitano episcopo.

1. Inter angustias diuersorii. Hec uerba indicant S. Leoni persuasum fuisse Christum Dominum non in spelunca extra Bethleem posita natum esse, ut plerique sentire uidentur, sed in diuersorio, in quo  non fuit ei locus, secundum euangelistam, hoc est non cubiculum uel cubile, sed tantummodo stabulum sub ipsius tamen diuersorii tecto positum. Eiusdem est sententie S. Ambrosius, putans appendicem fuisse diuersorii. Utrique fauet sacer Euangelii textus, dum ait simpliciter: Reclinauit eum in presepio, quia non erat eis locus in diuersorio ; opponens, non diuersorio stabulum ab eo separatum, sed presepium diuersorii cubiculo seu cubili, quod parturienti uirgini nascentique puero maxime necessarium erat. Angelus similiter Christum pastoribus annuntiat natum in ciuitate Dauid et positum in presepio. Pastores ipsi dicunt: Transeamus usque Bethleem; uidenturque palam omnibus, qui in diuersorio erant, narrare omnia que audierant et uiderant antequam reuerterentur: Et omnes qui audierant, mirati sunt; et de his que dicta erant a pastoribus ad ipsos. Maria autem conseruabat omnia uerba hec conferens in corde suo; et reuersi sunt pastores. Denique cum magi natum  regem adoraturi uenerunt, Intrantes domum, inquit Matth., cap. II, 11, inuenerunt puerum cum Maria matre eius. Et hoc quidem modo pene necessarium est interpretari, ut prophetia Michee impleta esse ad litteram dicatur: Et tu Bethleem, terra Iuda, nequaquam minima es in principibus Iuda; ex te enim exiet Dux. Nec Eusebius, Hieronymus, Paulinus, aliique opponi debent; ubi enim nascenti Domino diuersorium erat, potuit solum stabulum ac spelunca  superfuisse Patrum illorum temporibus; atque etiam extra urbem fuisse, cum ex Romane, Ierosolymorum, aliarumque urbium exemplo satis manifestum sit per temporum uicissitudines, bellorum strages populationesque sepe sepius id euenire, ut uel ciuitatum situs mutetur, et dum restaurantur dirute urbes, in remotioribus locis pro opportunitate suscitentur; uel etiam aliquibus suburbiorum partibus 1550 excisis, alie ab urbe dissite maneant, que eidem olim iungebantur.

2. Nisi fuisset nostri generis, non potuisset esse mortalis.  Caue ne ex his uerbis mortem uel Adamo eiusque posteris ex ipsius corporis conditione connaturalem putes, ut neotericis quibusdam uisum est, uel Christo Domino ex materna ipsius origine indeclinabilem fuisse. Utrique enim Adamo, primo et nouissimo conueniebat Prima immortalitas posse non mori, quam S. Augustinus explicat lib. de Corrept. et Grat. c. 12; lib de Ciuit. Dei XXII, cap. ult., et alibi. Caro, inquam, illius potuit non mori, quia non erat  caro peccati. Sed quia missus est in similitudinem carnis peccati, ut de peccato damnaret peccatum in carne: Caro Christi mortalitatem de mortalitate materni corporis traxit, quia mortale corpus eius inuenit; contagium uero peccati originale non traxit, quia concumbentis concupiscentiam non inuenit. Si autem nec mortalitatem, sed solam substantiam carnis de matre sensisset, non solum caro eius caro peccati, sed nec similitudo carnis peccati esse potuisset .

3. Particulam dominice crucis cum eulogiis dilectionis tue ueneranter accepi.  Hec uerba claudunt epistolam, iacentque in uulg. ed. et mss. tribus, quos uidi, immediate ante notam consularem; sed cum illa non habeant mss. Grimam., Barb. duo, Cantabr., Trecopith. et ex Thuaneis tres, nemo non intelligit subdititia esse.




ANNI 455
AD EPISTOLAS CXLI, CXLII ET CXLIII. APUD QUESNELLUM CXII, CXIII ET CXIu, .


Tres epistolas a Leone datas hoc anno 455 representauit nobis Grimanicus codex, ne annus hic integer nobis uacuus elaberetur. Has porro necesse est antecessisse diem decimum sextum kalendas Aprilis, cum ualentinianum Augustum, cuius octauo consulatu consignate leguntur, illo die interfectum fuisse constet ex Romanarum rerum scriptoribus. Unde facile fuit emendare librarii errorem, qui in epistola 113 , ad Iulianum, u idus Martii legisse uidetur; et alterum dubium soluere, quod circa epistolam 112 , ad Marcianum ex ancipiti compendiarii characteris lectione nascebatur. Sic enim ibi habetur: Datum III id. Aug. ualentiniano uIII cons., ubi licet 1551 pronum sit legere III idus Augusti, cum aliud mensis nomen non appareat; merito tamen legendum uidetur Augusto ualentiniano uIII cons., credendumque mensis nomen per scribe oscitantiam omissum fuisse. Preter hanc  autem rationem ex Augusti morte petitam, que non sinit ut mensi Augusto ascribatur hec epistola, altera quoque sese offert ex ipsius epistole materia, que est de paschalis diei controuersia, qui cum iam a tribus mensibus celebratus esset, importune admodum memoriam regereret consensus sui Alexandrinis dati, et litterarum a se ad Occidentales missarum circa eiusdem festi celebrationem. Tertia denique accedit ratio ex 113 , ad Iulianum, epistola, quinto  idus Martii data. Cum enim de correctione  Carosi monachi rebellis mentionem faciat, planum est prius scriptam esse epistolam illam 112 , ad Marcianum, in qua Augusto gratias agit quod eumdem et Dorotheum erroris consortem e suis monasteriis detrudi iusserat. Hanc enim monacho ad sanam doctrinam redeunti minime inflixisset Marcianus: quare uel Ianuario mense uel Februario data esse uidetur hec ad Marcianum epistola.

Porro ex epist. 113 , ad Iulianum Censem, manifestum habemus quo anno ad Alexandrinos missus a Marciano fuerit Ioannes Decurio, hoc uidelicet anno 455, uel sub precedentis finem. Nemo enim non uidet hunc Ioannem spectabilem uirum et in fidei sinceritate laudabilem, ad Aegyptum causa fidei directum, eumdem esse ac Ioannem illum decurionem, cui Marcianus Augustus litteras suas ad Alexandrinos monachos perferendas dedit, que parte III concilii Chalcedonensis referuntur num. 8. Huius enim uiri fidem pariter laudat Marcianus, eumque ait  sacro Chalcedonensi concilio interfuisse. Emendetur itaque illustrissimus Annalium scriptor, qui hanc Ioannis legationem ad annum 452 retulit.



AD EPISTOLAM CLuII. APUD QUESNELLUM CXXuI. Anatolio episcopo CP.

Noua hec epistola, licet anni dieique notam nullam habeat, locum quem ei assignauimus habere debuit. In ea enim laudatur epistola 125 , que 1 Nou.  data legitur, et alia indicatur qua apud imperatorem Aegyptios episcopos extorres commendat, cum qua hanc missam esse probabile est, forte epistole 127  1 Decembris scripte annexam. Denique accepta ista epist. 126  rescripsit Anatolius paulo iratior 1552 factus, ut perspicuum est ex epist. 128 , qua illum noster Leo de commotione increpat. Cum ergo   circa Martii medium hec ultima scripta fuerit, et duo uel tres fere menses necessarii fuerint, ut illa 126  Constantinopolim deferretur, et inde Anatolii responsum ueniret, uix potuit aliam sedem sortiri nouella 126  epistola.



AD EPISTOLAM CLIX. APUD QUESNELLUM CXXIX. Nicete episcopo Aquileiensi.

Nicetas, ad quem data legitur hec epistola, ab aliis Niceas appellatur. Et certe si idem est ac ille de quo Martyrologium Romanum ad 22 Iunii, sanctus Hieronymus, epist. 42, et Gennadius, lib. de uiris Illustribus, Niceas dicendus est, non Nicetas; ita enim constanter ab illis appellatur; tametsi Lucas Holstenius in Animaduersis seu annotatis marginalibus ad Romanum Baronii Martyrologium, Nicetam legi asserat in admirande, ut ait, antiquitatis codice Gennadii ad S. Andream de ualle.

 Iam uero non modicam difficultatem uideo in distinguendis pluribus Nicetis, uel Nicea a Niceta, quos in unum confundendos non existimo. Cardin. Baronius discernit inter Nicetam in Dacia episcopum, et Niceam Romatiane, seu, ut interpretatur, Aquileiensis ciuitatis antistitem: illum enim ad diem 7 Ianuarii recenset; de hoc uero ad 22 Iunii memoriam facit. Utrumque in unum esse conflandum asserit Lucas Holstenius loco citato. Ego duos uel forsan etiam tres putauerim esse numerandos.

Primum, de quo tam honorificam mentionem facit S. Paulinus, epist. 10, ad Seuerum, ubi eum uenerabilem,  doctissimum, et Romanis merito admirandum episcopum appellat, necnon in natali 9 S. Felicis, ubi eum et magistrum et patrem suum predicat. Qui natalis S. Felicis, cum numerante Cesare Baronio, incidat in annum Christi 397, iam tum Nicetam illum episcopum fuisse necesse est asserere: unde et procul abest ut idem sit cum Niceta nostro, ad quem S. Leo scribit, qui anno Christi 447 nondum erat episcopus, Ianuario tunc temporis Aquileiensem Ecclesiam gubernante. Nominis etiam differentia intercedit; certum est enim eum qui Paulino familiaris fuit, Nicetam fuisse appellatum; alium Niceam plerique codices nominant. Accedit diuersam utrique fuisse patriam. Hunc enim Aquileiensem esse probabile est; illum ex Dacia ortum coniicio 1553 ex Paulino, qui eum in Daciam reuertentem prosequitur his uerbis:

Ergo dux idem modo prosequatur
Te uia, qua nunc properas reuertens
 Ire, Niceta, patrioque reddat
   Limine tutum.
Episcopales denique utriusque sedes tam longe a se inuicem dissite, quam Daci ab Aquileiensibus.

Eum porro, de quo Gennadius et Honorius Augustodunensis, non alium esse putauerim a Paulini amico, tum quia a doctissimo pontifice, ut eum Paulinus uocat, probabile est condita esse opuscula, que commemorat Gennadius; tum quia ueteres Gennadii codices, quorum unum laudat Holstenius, Nicetam, non Niceam habent. Denique quia nomen episcopatus non repugnat.

Quod si diuersum ab eo quis contenderit, per me licet. At eumdem esse Gennadium Nicetam cum Leonino, non possum adduci ut credam. 1o Leoninus erat Aquileie episc. At quis credat Aquileiam uocatam a Gennadio Romanam ciuitatem, quo nomine a nemine ueterum decoratam esse legimus, quod et si potuisset ab oratore et encomiaste usurpari, numquam  certe ab historico dissertatore. quem propriis magis et notioribus nominibus uti maxime conuenit. Et ita ab ipso Gennadio usurpatum est, qui cum de Rufino scribit superiori pagina, non eum Romanum, uel Romatianum, sed Aquileiensem fuisse dicit. 2o Cum in suo Catalogo ordinem temporum seruet auctor iste, dum uiros illustres recenset. Niceam collocat longe ante scriptores Leoni equales, immo ante Paulinum, Theophilum Alexandrinum, Sabbatiam, et alios, qui quarto seculo floruerunt, non quinto iam media parte elapso, ut Nicetas Aquileiensis episcopus.

Iam uero Niceam illum, de quo sanctus Hieronymus, eumdem esse cum episcopo Aquileiensi, solum ciuitatis nomen uidetur persuadere; plura dissuadent. Nam, 1o ille Niceas ab Hieronymo dicitur, hic a Leone Nicetas. 2o Cum Niceas Hieronymi amicus iam ab anno fere nonagesimo supra trecentesimum subdiaconus esset Aquileiensis Ecclesie, ad quem gradum ante uigesimum quintum etatis sue annum probabile est non esse euectum, septuagesimo quinto, uel  octuagesimo anno ad labores episcopatus assumptus esset; nondum enim anno 447 locum alteri cesserat Ianuarius: hoc autem uero parum simile est. Confirmatur adhuc ex S. Hieronymo epistola 42, que Chromatio nondum episcopo Aquileiensi scripta est; in ea enim communes quas habuerant Hieronymus ipse et Niceas peregrinationes in memoriam cum reuocat, significat equalem fere sibi illum fuisse, quocum necessitudine singulari coniunctus erat.

Hinc uides ex uno Niceta, uel Nicea tres nobis saltem enasci. Primum quidem Nicetam Paulini carminibus celebratum, laudatum a Gennadio, Romane  seu Romatiane ciuitatis episcopum; secundum, qui Niceas 1554 dicitur, Aquileie hypodiaconum ac Hieronymi familiarem; tertium, qui episcopus Aquileiensis fuit post annum 447, ad quem S. Leo scribit anno 458.

Quod porro ad primi episcopatum attinet, Romatiane ciuitati prepositum fuisse facile assentior, quam Romanam uocat Gennadius, Romesianam tabula Peutingeriana, Remisianam Antonini Itinerarium. Ex quo geminam Nicete, seu Nicee commemorationem, quam facit Baronius, ad unicum referri debere libenter uelim. Sed quod per Romatianam ciuitatem Aquileiam esse intelligendam idem autumat, assentiri nequaquam possum. 1o Quia nemo non modo inter ueteres, sed nec inter recentiores legitur, qui ita appellauerit; si Leandrum nescio quem recentiorem cosmographum excipias a Baronio laudatum, qui secundam Romam dictam esse asserit: quod et si uerum esset, non id tamen probaret quod Baronius  intendit. Esto enim ita appellata fuerit ab aliquo laudes illius prosequente, sicut Arelatem Gallulam Romam legimus dictam; at non propterea cum de ea sermo habetur, Romana simpliciter ciuitas appellabitur, sicut numquam eo modo designatam legimus Arelatem. 2o De Romatiana ciuitate quod in Martyrologio commemorat ad 22 Iunii, de Aquileia interpretari absurdissimum mihi uidetur. Cum enim decies fere de Aquileia mentionem faciat sub hoc ipso nomine, quoniam consilio de Niceta acturus auctor ille loquendi morem solitum mutasset, proprioque ac omnibus noto nomine posthabito, aliud nouum ignotumque usurpasset? 3o Etsi aliqua appellatione a Romana urbe deducta decoranda fuisset Aquileia, numquam Romatiana, nisi forte ab hominibus imperitis ac semibarbaris, sed uel Romana, uel Romaniana dicta fuisset: presertim cum in Dacia alia ciuitas esset eo nomine dicta, ut inde necesse fuisset ambiguitatem oriri.

 4. Auctoritas inscriptionis opusculi de Octo Beatitudinibus, ubi Chromatius eius auctor ROMANUS EPISCOPUS dicitur, non plurimi facienda, cum et incertissimum sit an de Aquileiensi Chromatio sit intelligenda, et ualde insolens alium preter sedis apostolice episcopum Romanum inscribi. Demus tamen ita uere appellatum esse episcopum Aquileiensem. At istud post multos annos contigisse, arbitror; si tamen contigit: qua autem occasione fieri potuerit, uideor mihi satis feliciter ex Paulo Diacono eruere, nimirum ex Longobardorum uastitate ortum habuit, quam fugiens plebs Aquileiensis in proxima Gradus insula sedem elegit, suumque sibi deinceps episcopum creauit, quem ad distinctionem alterius episcopi, qui in ueteri Aquileia pariter creabatur, Romanum forte uocitauit, ut Romanis, uel a Romanis creatum. Audi Paulum Diaconum suis ipsum uerbis hoc attestantem lib. Iu Longobardicarum rerum cap. 34: His diebus, defuncto Seuero patriarcha, ordinatus est loco eius Ioannes  abbas patriarcha 1555 in Aquileia uetere, cum consensu regis Agilulfi et Gisulfi ducis. In Gradus quoque ordinatus est Romanus  Candidianus antistes . . . Candidiano quoque defuncto apud Gradum ordinatus est patriarcha Epiphanias , qui fuerat primicerius notariorum, ab episcopus qui erant SUB ROMANIS. Et ex illo tempore ceperunt duo esse patriarche.

uides, lector, Aquileiensem episcopum Romanum aliquando appellatum: non ob eam causam, ut habet card. Baronius in notis ad Romanum Martyrologium, quod Aquileia uel Roma secunda, uel Romatiana, Romanaue ciuitas appellaretur; non etiam propterea quod aliquis huius urbis episcopus patria Romanus esset, quemadmodum de Chromatio somniauit Sixtus Senensis; non denique quia catholicus et Romane Ecclesie communicans, quod putat Baronius ad annum Christi 605, ubi de Candidiano, quem Paulus Diaconus Romanum appellauit; quamquam alie editiones non hoc modo habent: ordinatus est Romanus  Candidianus antistes, sed ordinatus est Romanis, etc. ualeat tamen per me licet prior illa lectio, que est ueteris editionis Parisiensis anni 1514. At ex iis que descripsimus, clarum est appellatum esse Romanum, quia Romanis ordinatus erat, iis scilicet Aquileiensis ueteris incolis, qui Gradum transmearant, parebantque Romanis; tum etiam quia ordinatus ab episcopis qui erant sub Romanis, ut expressis uerbis habet Paulus Diaconus; denique quia auctoritate exarchi electus, ut alteri patriarche opponeretur, qui apud ueterem Aquileiam, fauente Longobardorum rege, ordinatus erat, eique subiacebat.

Hec etsi ita sunt, nondum tamen exhausta difficultas. Quid enim hoc ad Chromatium, qui ducentis annis Candidianum antecessit, et gemini patriarche electionem? uerum necesse non est eo tempore uixisse Chromatium, ut Romani titulo decoraretur. Sufficit ut tractatus ille, qui ab eius nomine circumfertur, descriptus sit post inchoatum seculum septimum  postque geminatos Aquileienses episcopos. Probabile est porro titulos huiusmodi scribarum solorum opus esse, qui prisci antistitis opusculum describentes, illum eo nomine donandum crediderunt, quod communiter Aquileiensibus sui eui episcopis tribui nouerant.



AD EPISTOLAM CLXIu. APUD QUESNELLUM CXXXIII. Leoni Augusto.

Omnium epistolarum, quas in lucem emittimus, nulla est cuius pluribus maiorisque nominis auctoribus fulciatur. Sanctus enim Prudentius episcopus Trecensis, qui circa medium seculum nonum catholicam de predestinatione et gratia Christi doctrinam aduersus illius eui nouatores 1556 strenue propugnauit, huius epistole dimidiam fere partem  describit in insigni Scotum Erigenam, cap. 1. Unius, inquit opere de Predestinatione contra Ioannem, Patris sententiam ponendam duximus, cuius astipulatione fidei ceteris nullatenus credulitas derogetur. LEO EPISCOPUS LEONI AUGUSTO. Multis nmanifestisque documentis probatum esse mihi gaudens, etc., usque ad caput tertium, quo capite tertio cum quarto pretermisso, rursus ex quinti initio nonnulla refert; nec non ex alia eiusdem pontificis ad eumdem imperatorem epistola, que isti premittitur in nostra editione. Mirari porro subit tam preclarum fragmentum fugisse posteriores conciliorum epistolarumque pontificiarum collectores, inter quas locum merito obtinere debuerat. Ex eo nos menda nonnulla que codici Grimanico inspersa erant eluimus; sed nonnulla uicissim ope codicis nostri emendanda occurrunt in libro Prudentii, tam illius editionis, quam Ludou. Cellotius primus procurauit ex codice ms. bibliothece Thuanee, quam alterius quam irritauit uir clarissimus doctissimusque  Gilbertus Manguinus, tom. I collectionis ueterum auctorum qui nono seculo de predestinatione et gratia scripserunt.

Eiusdem epistole plura fragmenta referunt uigilius et Pelagius II pontifices Romani, qui sexto seculo floruerunt, hic in epistola ad Eliam Aquileiensem episcopum, ille in suo constituto: loca utriusque notata habes in margine epistole. Denique Facundus, ille celebris Hermianensis in Africa episcopus, triumque capitulorum propugnator, in libro II, cap. 6, pag. 87, editionis Iacobi Sirmondi, amplum epistole huius pannum representat, quem Sirmondus non pro scriptis Leonis pape ad Leonem Augustum, sed pro uerbis Facundi ad Iustinianum imperatorem accepit.

Aliqua ex cap. 3 refert Pelagius quasi ex epistola ab Basilium. Si hoc ita est, uel dicendum eadem que Leoni Augusto scripta erant a Leone papa alteri etiam epistole scripte ad Basilium inserta fuisse, eamque excidisse temporum iniuria epistolam; uel certe fatendum Pelagium eiusue scribam memoria lapsum.



AD EPISTOLAM CLXu. APUD QUESNELLUM CXXXIu. Leoni Augusto.


1. Hanc epistolam, quam ad decem codicum mss. fidem emendauimus, collatis etiam omnibus antiquis exemplaribus excusis, suo etiam loco restituimus ex editione Suriana S. Leonis, et Nicoliniana, ex collectione ueterum de duabus naturis scriptorum a Iosia Simlero edita Tiguri an. 1571, et uolumine Miscellaneorum G. uossii Tungrensis prepositi cura Moguntie excuso an. 1604, quibus accedunt mss. codd. Trecopitheanus et Oxoniensis, qui omnes 1557 consularem notam ab aliis omissam exhibent.

Exstat inter Agapeti pape epistolas una, que ad Anthimum scripta legitur, quamque iampridem falsi arguit doctissimus card. Baronius ex styli ab Agapeti phrasi discrepantia. Facile erat eidem hanc cum presenti Leonis epistola conferenti commentitiam  deprehendere; tota enim ex pannis huius consutis compacta est. Si imposture etatem nosse alicuius est momenti, eam  centum annis Anthimo posteriorem esse facile crediderim, quod ex nonnullarum uocum mutatione coniicio. Cum enim cap. 2, ubi legimus apud S. Leonem, consubstantialis equalitas, pseudepistole artifex in gemine huius uocis locum substituerit, unius uoluntatis equalitas, dubium non sit Sergii episcopi CP. fautore, qui in eius de unica Christi uoluntate qualemcumque defensionem aliquod pontificis Romani testimonium proferre gestiebat. Adulterini enim huiusmodi fetus non sine certo consilio supponi solent pro legitimis: nullam porro aliam tota epistola libidinem impostoris suggerit, quam erroris Monothelitarum fulciendi. Simili impostura caput 4 cum sequentibus usque ad testimonium S. Hilarii in supposititiam Caii pape epistolam conuersum est, et illud ipsum S. Hilarii excerptum in primam Eutychiani  pape epistolam, que est ad Betice prouincie episcopos.

2. Effusio . . . Sanguinis Christi tam fuit diues ad pretium. Ita habent mss. codd. Barb. duo, Thuan. quatuor, Trecopith., Corbeiensis, Cantabrig., Bodl., Grimanicus, et Agapeti pseudepistola. In uulg. porro exemplar. edit. sic legitur: Effusio . . . sanguinis iusti Christi tam potens fuit ad priuilegium, tam diues ad pretium. Sed que hoc loco abundant, ex epist. 97 , ad Palestinos monachos, huc translata sunt.

3. Omne enim sacramentum fidei christiane magno decoloratur obscuro, si  lux ueritatis sub mendacio putatur latuisse phantasmatis. Parenthesim illam,   loco suo mouimus, nulla  codicis cuiusquam auctoritate adducti, sed sola coniectura, uel potius sensus ipsius necessitate. Falsum enim sensum inducit antiquus parenthesis illius situs, qui ita se habet: Omne  enim sacramentum fidei christiane magno  decoloratur obscuro, si lux ueritatis sub mendacio putatur latuisse phantasmatis. An uolebant Manichei aliique heretici, qui ueritatem 1558 carnis in Christo negabant, opinionem suam Diuinitati iniuriam esse? immo uero hoc ab eorum mente alienissimum erat, qui e contra magnam iniuriam eterno Patris Filio inferri contendebant, si uera carne indutus crederetur. Hoc porro erat, quod uolebant heretici, apparentem tantummodo carnem Christo Domino esse tribuendam. Ceterum facile fuit ut parenthesis,  de nouo forsan adiecta, ab antiquo etiam scriba ad lineam natiuo loco superiorem reiecta sit.

4. Dehinc sequuntur testimonia, etc. Horum testimoniorum mentionem crebram habent antiqui Patres, quos inter uigilius Tapsensis in Africa episcopus, lib. u contra Eutychen. sect. 32. Cunctos, inquit, Ecclesie tractatores in medium adducamus, ex quorum multiplicibus dictis pauca et breuia excerpentes, huic operi subnectimus; ad latiores eorum et diffusiores de hac confessione tractatus, quos beatissimus Leo in unum testimoniorum cumulum prouida diligentia congessit, studiosos quosque mittentes.

Pleraque porro hec SS. Patrum testimonia  in actione secunda concilii Chalcedonensis illigata reperiuntur epistole S. Leonis ad Flauianum CP. episcopum, non eodem ordine, nec equali numero; plura enim huic epistole subiiciuntur, quam in Chalcedonensibus Actis. Non omittam porro que Hincmarus Remensis archiepiscopus de hoc testimoniorum delectu scribit in tractatu De non trina Deitate,  quoniam Leonis ipsius commendationem habent singularem, dum sanctum pontificem nostrum preclaris Ecclesie luminibus Hilario, Athanasio, Ambrosio, Chrysostomo, Basilio, Gregorio Nazianzeno, Cyrillo, atque ipsi Augustino non imparem meritis audet asserere. Nam et Leo, inquit, sancte catholice et apostolice sedis pontifex istorum dumtaxat, qui eum tempore, etsi non loco precesserunt uel merito, pauca numero, sed magna auctoritatis et recte fidei genio testimonia Leoni Augusto ad confirmandam fidem catholicam credidit mittenda sufficere. Plura uide supra ad epistolam 24 , ad Flauianum.

Ad calcem huius collectionis hec in ms. cod. Barb. uno subiiciuntur. Explicuerunt testimonia de libris SS. Patrum decerpta, que ostendunt Christum gemine substantie gigantem esse, id est et Deitatis, et humanitatis ueras perfectasque naturas unam Christi esse personam.



1559 DE LIBELLO CONFESSIONIS LEPORII MONACHI, cuius auctor S. Augustinus nunc primum asseritur.


Nostra hec editio istam epistolam seu testimoniorum cumulum uno testimonio, eoque egregio auctiorem exhibet, quod quidem beneficio Grimanici nostri codicis ms. toties laudati nobis aduenit. Habetur ultimo loco inter testimonia ex Augustino excerpta, cui sub hoc titulo ascribitur: Item eiusdem ex libro assertionis fidei; et hoc habet exordium: Nostrum namque est credere, etc. Quantalibet porro diligentia euoluas Augustini lucubrationes, nuspiam apparebit tale opusculum, ex quo hec uerba deprompta sint, nec aliud simili titulo decoratum. Sunt autem uerba eximii illius libelli, qui Leporii epistola uel confessio seu liber emendationis, uel libellus satisfactionis dicitur; cuius uel partem retulere, uel mentionem saltem fecere antiquissimi auctores Ioannes Cassianus, lib. I de Incarn. Dom.; Ioannes papa II, epist. 3, ad Auienum et ceteros senatores; uigilius Tapsensis,  lib. XI de Trinitate; Facundus Hermianensis lib. I Defensionis trium capitulorum; Gennadius, in Catal. uirorum illustrium; et Sigebertus. Addit Ioannes Garnerius Basilium diaconum Thalassiumque et alios monachos, quorum libellus supplex ad Theodosium Augustum habetur I parte Act. Ephes. syn. cap. 30; sed profecto Leporium, qui in eo libello recensetur inter episcopos Diuinitatis Christi defensores, et ipsum episcopum fuisse eo ipso apparet non monachum illum cuius confessionem expendimus. uidetur Basilius ordinem temporum seruare in ea enumeratione,  ac proinde de Leporio aliquo episcopo qui floruerit ante Ambrosium Mediolanensem, uniuersam synodum Africanam quam commemorat, Ioannem Chrysostomum, Seuerianum, Atticum Constantinopolitanum, qui post Leporium nominantur. Deinde, si de Leporio nostro et de illa synodo Africana, que confessioni eius suffragata est, loqui uoluisset Basilius, utrumque coniunxisset, nec medium inter Leporium et synodum inseruisset Ambrosium. Denique sola nominis similitudo leuius est fundamentum quam ut huic assertioni statuende sufficiat, cum et in concilio Toletano I et alibi legantur huius nominis aliquot uiri. Ad synodum quod attinet, quam Africanam uniuersam appellat Basilius, quis sibi persuaserit eamdem esse in 1560 qua Leporii confessio approbata, si epistolam inde missam ad Gallicanos episcopos, subscriptionesque Africanorum inspexerit? Certe si ex Basilii diaconi uerbis synodus uniuersalis Africe intelligenda est, ad illam oculos intendisse crediderim, que anno 397. Attico et Cesario coss., habita,  et in qua Niceni concilii professio et fides recitata est et confirmata, ut uideri potest cap. 2  codicis Romani.

Exstat idem excerptum confessionis Leporiane in illo testimoniorum delectu quem habet actio 2 Chalcedonensis concilii, sub hoc titulo: Item eiusdem Augustini sermone: DE EXPOSITIONE FIDEI. uerum cum alienis hactenus uerbis personatum prodierit, ex Greco scilicet translatum, hec est ratio cur a nemine huius auctor Leporius sit deprehensus, etsi hec eadem uerba et apud Ioannem Cassianum et apud uigilium Tapsensem transcripta legerentur, antequam integrum opusculum cura doctissimi Sirmondi a tenebris uindicaretur.

Hoc gemino fretus suffragio,  Actorum scilicet Chalcedonensis concilii et ms. Grimanici aurum contra estimandi, asserere non dubito libellum illum emendationis Leporiane germanum esse magni Augustini fetum. Quod nonnullis etiam momentis firmare  superuacaneum esse non existimo: cum et huic libello non parum auctoritatis ex tanti parentis nomine, nec glorie parum Augustino ipsi ex synodalis libelli conscriptione accedat.

Primum igitur tanto maioris auctoritatis mihi esse uidetur utrumque illud testimonium, quod et S. Leo, et ecumenice illius synodi Patres etate Augustini floruerunt. Decennium enim a morte Augustini elapsum non erat, cum ad Romanam sedem euectus est Leo noster: cuius undecimo pontificatus anno in synodum ecumenice coierunt Chalcedonem sexcenti illi Patres.

2. Cum adhuc archidiaconi munere fungeretur S. Leo in Gallicanis prouinciis aliquamdiu commoratus est, quas primum Leporius suo errore inficere ceperat, quasque postmodum sue emendationis publicatione recreauit. Etsi enim nullius antiqui monumenti auctoritate testatum habeamus quod recentior quidam prodidit, uidelicet Leonem nostrum, antequam  pontificatus apicem adeptus esset, non semel Gallicanas prouincias adiisse; certum tamen est Prosperi testis non modo equalis, sed et ocularis testimonio, quod tunc temporis Leonem nostrum Gallie detinebant, cum Sixtus papa excessit e uita anno Domini 440 fere  ineunte. Facile igitur potuit uir omnium ecclesiasticarum 1561 rerum curiosus indagator uel a Prospero, uel ab aliis regionis illius hominibus  hoc ipsum discere, quod postea et uniuersali synodo et Leoni Augusto et toti etiam posteritati notum esse uoluit, Augustini stylo confessionem Leporianam exaratam fuisse.

3. Nisi certo certius S. Leo cognouisset siue ex publica notitia, siue aliunde, uere Augustini fuisse hunc, de quo agimus, libellum, numquam id commisisset, ut illud tamquam authenticum catholice ueritatis testem sub tanti doctoris nomine  synodo ecumenice proponeret, presertim cum ex Africana Ecclesia nonnulli episcopi adessent concilio Chalcedonensi, quibus probe nota erant omnia Augustini sui opuscula. Hoc enim in comperto est in sacris Ecclesie synodis ecumenicis non nisi ex certa SS. Patrum traditione, eaque ex indubitatis illorum scriptis expressa, catholicam doctrinam statui; qui secus faceret, sacrosanctam ueritatem Ecclesiamque ipsam contemptui probrisque hereticorum hominum ultro exponeret, quod de pontifice nostro minus quam de quoquam alio existimandum est.

 4. Nemo est qui nesciat quam personam sustinuerit per illam etatem Augustinus tum in uniuersa Ecclesia, tum maxime in Africana: nullum quippe coactum est tunc temporis in his regionibus concilium, cui dux Aurelius, ingeniumque Augustinus non esset; nec ingenium modo, sed et oculus, et lingua, et manus. Unde cum Leporii negotium actum fuerit, eiusque confessio approbata in Africana synodo , quis dubitet in hac occasione, ut in ceteris Augustini stylum mutuatam esse synodum?

5. Que ratio epistolam Afrorum mox laudatam Augustino ut auctori asserit  eadem et libellum illi uindicat: stylus enim utrobique Augustinianus est; nec stylus solummodo, sed etiam doctrina ipsa conceptusque  Augustinum prorsus redolent, ut legenti facile patebit. Sic in epist. 3 ad uolusianum ait quod homo Deus homini permixtus sit, et quod persona Christi mixtura est Dei et hominis; monetque ibi, ut et in excerpto, lectorem ut recedat a consuetudine corporum, qua solent duo liquores ita commisceri, ut neuter seruet integritatem suam. uide etiam lib. Iu de Trinit. cap. 20, Euchiridii cap. 35 et 36. Quod item in hoc eodem testimonio dicitur Deus capax non capabilis, Augustiniani styli est; sic enim inquit Aug. in altercatione cum Pascentio: Incapabilem autem nec legunt, nec iuste defendunt. Quomodo enim incapabilis Pater, quem capit Filius totum? . . . 1562 Quomodo incapabilis Pater, qui capitur totus a Filio? . . . Qui capit omnia, quem capit nemo, sed hominum: nam totus capitur a Filio. Denique de modo quo Deus totus implet omnia, et in hac ipsa Leporiane confessionis parte, et in epist. citata ad uolusianum iisdem uerbis disserit. Ab accuratiori ampliorique  utriusque collatione consulto me contineo. Hanc spartam uenustius adornabunt uiri doctissimi San-Germanenses Benedictini, qui S. Augustini Opera nouis curis expurgata, aucta, illustrata prope diem daturi sunt in lucem. Interim alia Augustini loca huic confessioni concinentia indicata lege in notis eruditi uiri Ioannis Garnerii, parte I Operum Marii Mercatoris, pag. 230.

 6. Non ea eruditione ornatus uidetur fuisse Leporius monachus, ut eximie fidei professioni conscribende idoneus esset, presertim cum de abstrusissimo incarnationis mysterio ageretur, quod omnem humane mentis captum longissime superat. Enim uero quod summa animi demissione de se fatetur Leporius, illesa ueritate dictum esse putauerim, quod, inquam, errorem suum in propriam ipse imperitiam refundit, et stultam, ut ipse ait, simplicitatem suam accusat. Si cuius autem operam desiderare compulsus est Leporius ad suam confessionem exponendam, non alterius debuit quam Augustini, tum ob eam rationem quam supra numero 4 posuimus, tum quia eius studio et emendatus fuerat et ad sanam fidem reuocatus. Augustinum enim, aliorum nominibus suppressis, nominant Gennadius et Leodiensis epistole Afrorum codex apud Sirmondum tomo I Conciliorum Gallie.

7. Denique Leporius suo ipse subscribens libello satis indicat ab alio eumdem fuisse conscriptum,  cum eum suo sensu dictatum esse commemorat, et ita de eo loquitur: Huius epistole fidem, huius epistole professionem; in quo uidetur eam non ausus esse uocare suam, quem sciebat ab alio fuisse dictatam. Nec magni momenti est quod ex synodica Africanorum episcoporum epistola obiicias, qui confessionem illam Leporii ipsius esse testantur. Multis enim nominibus ipsius erat et dicebatur, quia uidelicet ipsius sensu dictata, ipsiusque nomine euulganda erat; quia eius fidem emendationemque palam faciebat; quia denique propria eam manu descriptam proprioque munitam chirographo in Gallias mittebat. Et certe plurimum intererat tunc temporis ut ipsius industria et ingenio conscripta esse crederetur, ut eo libentius promptiesque eorum consensus subscriptioque eliceretur, quos in errorem suum pertractos in Africam secum abduxerat. Denique plurima sunt huiusmodi epistolarum exempla, que non eorum esse dicuntur qui eas conscripserunt, sed eorum  1563 quorum uice ac nomine fuerant ab alio composite. Talis est celebris epistola Pelagii pape II ad Eliam et alios Istrie episcopos. Tales apud Augustinum, Bernardum et alios plurime, que tunc quando misse sunt, dictam ob causam iis a quibus mittebantur attribute sunt, nunc uero merito iure germanis suis auctoribus restituuntur.

Etsi porro luculenta hec et Augustino digna sit epistola seu confessio, non tamen tante fuit auctoritatis, ut propterea Leporius inter doctores catholicos censeretur in Oriente, et Augustinus, qui solus e quatuor subscriptoribus superstes fuit anno 430 ad concilium Ephesinum uocaretur; quamquam, addit I. Garnerius, cuius et illa uerba sunt pag. 230, uolusianus, cum ea tempestate in aula Theodosii uersaretur, non sine causa dici potest impulsor, ut Augustinus pre ceteris Afris nominatim accerseretur. Nec enim Leporius, ut uidimus, inter doctores in Oriente numeratus est, nec Augustinus ista commendatione indigebat, ut pre ceteris ad synodum uocaretur, cui tot  aliis nominibus non hec modo prerogatiua, sed et singularissima queque debebantur priuilegia. uide  supra pag. 43.



AD EPISTOLAM CLXuI. APUD QUESNELLUM CXXXu. Neone Rauennensi episcopo.

Hanc Leonis epistolam e loco quem hactenus obtinuerat dimouimus, cumque ad Marciani Augusti consulatum pertinere credita sit, qui incidit in ann. Christi 451, eam modo ad Maioriani Augusti consulatum  referendam esse existimamus, hoc est ad ann. 458. Primum enim cum uiginti epistole Leonis anno 451 date etiam nunc supersint, nulla tamen alia Marciani consulatu annotata reperitur, omnes Adelphii consulatum inscriptum habent. Quis igitur sibi persuadeat, Leonem sibi in omnibus uel leuis momenti rebus constantissimum, post tot epistolas nomine Adelphii consulis insignitas, stylum mutasse, et de Marciani nomine apponendo cogitasse? Quod enim de huius Augusti consulatu in illis epistolis non meminerit, non ex memorie lapsu uel oscitantia casuue aliquo contigisse credendum est, sed potius putandum non ita fuisse in usu per eius consulatum tempora numerare, licet huius omissionis ratio non appareret. Hoc et pro certo habendum nequaquam id a Leone omittendum fuisse, si usus tulisset, presertim cum ille omnes epistole in Orientem misse sint, et ad Orientales 1564 episcopos date; immo ad Constantinopolitanum antistitem, ad Iulianum Censem, ad Pulcheriam Augustam, ad synodum  Chalcedonensem, et ad ipsum imperatorem Marcianum. Quibus consideratis nemo sibi suadebit unicam epistolam, post illas omnes scriptam et ad Italie episcopum missam, preter consuetudinem decoratam fuisse Marciani nomine.

2. Quoties unicum consulem in epistolis suis Leo annotauit, tolles Occidentalem consulem, non uero Orientalem nominauit. Quod non in solo huius anni consulatu fere uicesies sic annotato usurpauit; sed et in aliis pluribus. Epistola enim 18 [nunc 19] an. 448 solo Posthumiano; sex anni 452, solo Herculano; quatuordecim an. 453, solo Opilione; due an. 455, que sole sunt, ualentiniano uno; epist. 129 [nunc 159] an. 458, solo Maioriano; epist. 137 [nunc 169] an. 459, solo Recimere designantur. In quo rationem simul habes cur tot epistole huius anni 451 Adelphii potius consulatum habeant quam Marciani, etiam ille epistole nouem ad Marcianum ipsum coniugemque eius Pulcheriam date; et cur  epistola quam discutimus non debuerit annotari Marciani unius consulatu: nimirum hec erat, ut apparet, tunc temporis consuetudo, ut Occidentales Occidentalem, Orientales Orientalem consulem publicis instrumentis inscriberent.

3. Numquam ita a Leone positam esse consularem notam,  consulatu, sed uel consule uel consulibus, legenti facile est animaduertere, ut aliena manu additam nemo non uideat huius epistole notam.

4. Apparet ex epistole huius inspectione eam a Leone fuisse scriptam  ad consultationem episcoporum illius prouincie, que Rauennensi suberat, illiusque consultationis occasionem natam esse ex reditu aliquorum hominum, qui ex illis regionibus in captiuitatem abducti ab aliquot annis fuerant post barbaricam aliquam irruptionem, et tunc demum ad sedes suas libertatemque redierant. Constat autem pace potitam fuisse Italiam Leonis pape temporibus saltem usque ad annum 451, quo uolunt hanc scriptam esse epistolam. Iam quidem ceperat irruptio  barbarorum duce Attila timeri a Romanis: uastabat enim tunc temporis Gallias uir ille ad hominum terrorem natus, et merito tantam tamque uicinam barbarorum multitudinem Roma formidabat; sed Italiam non est ingressus, nisi anno sequenti 452, quo Attila continuo resumpta fiducia, ut Paulus Diaconus scribit, cruentus Italiam petit, Aquileiam captam funditus eradit, Ticinumque et Mediolanum regias urbes excidit. Multum ergo uerisimile est Rauennensem 1565 regionem inter Italicas nobilissimam, Attilanum expertam esse furorem ,  plurimosque saltem ex agro et parochia Rauennensi inde raptos in captiuitatem anno 452, quando etatis defectu nondum ullius rei firmam poterant habere notitiam, ut ait Leo, post aliquot annos, scilicet 457 et 458, discretionis annos libertatemque simul et patriam assecutos esse, et de suo baptismo dubitare cepisse ac regenerationis gratiam ambire. Que Italis occasio fuit consulendi pontificem Romanum, et Romano pontifici ad illius regionis episcopos hanc scribendi epistolam, sicut et aliam, propter controuersias ex eadem clade et captiuitate barbarica nascentes, scripsit ad Aquileiensem episcopum, eodem hoc Maioriani Augusti consulatu. Quam facile autem fuerit ut errore librariorum pro Maioriani nomine Marciani nomen irrepserit, nemo non uidet: presertim cum sepissime ancipites et fugitiui mss. codicum apices diuinare cogant lectorem, quorum etiam penuria his nos coniecturis, si tamen mere coniecture sunt, contentos esse compellit. uix enim geminus codex ms. adfuit, et ex Cantabrigensi, cuius  lectiones uarie nobis transmisse sunt, nichil lucis affulget, nisi quod humanissimus uir dominus Gale indicat diem quo epistola scripta est illic non esse annotatam; ut probabile sit consularem quoque notam ab illo codice abfuisse. Hec curiosius inuestigasse non omnino inutile fuerit, tum ad ordinem Epistolarum sancti Leonis securius figendum, tum ne hac epocha amplius abutantur scriptores ecclesiastici, qui eam epistole consularem notam adire solent, ut annum obitus S. Petri Chrysologi Rauenne episcopi inuestigent; immo et tempus mortis S. Germani Autissiodorensis, qui in ea profectione decessit, in qua Rauenne exceptus est a S. Petro Chrysologo, huius ciuitatis episcopo.

1. Neone seu Neonie. Ita uictor. codex et indices Cisterciensis et Claromariscensis cum edit. Isidoriana, necnon Ughellus in Italia sacra. Nec uero inusitatum hoc nomen est. subscripsit enim concilio Chalcedonensi Neon, episcopus Psyllii Pamphilie. Porro ille  Neon, siue Leo, ut alii, successit Petro Chrysologo an. 450, decessitque tertio sui pontificatus anno, ut refert Ughellus.

2. Inexpiabile scelus. At Leonis nostri sensum August. epist. 203: Rebaptizare hominem hereticum, omnino peccatum est; rebaptizare autem catholicum, immanissimum scelus est; ubi, ut uides, uterque latum discrimen ponit inter catholicum qui rebaptizat hereticum, et hereticum, qui rebaptizat catholicum.

3. Iuxta hereticorum dogma, contra 1566 SS. Patrum instituta.  Ita Thuan. et Cantabr.; at uulgat.: Iuxta hereticorum damnata a sanctis Patribus instituta. Porro uel Donatistas mihi uidetur indicare S. Leo, teste S. August. de Heresibus cap. 69, uel forsitan Nouatianos et Montenses, de quibus idem affirmat Innocentius I epist. ad uictricium cap. 8.

Sententia. Ita Thuan. et Cantabr. necnon Gratianus et Yuo; uulg., doctrina.

4. Nec uereamur huic salutis ianuam aperire, etc.  Ita intrepide tales baptizari uolebant, etiam sine apposita conditione, Patres concilii Carthaginensis, quod quintum uocant, in cod. Afric. num. 72, Leo noster epist. 2 [nunc 167] ad Rusticum Narbon. et Gregorius III octauo seculo; quod fere usque duodecimum in praxi fuit, quo ceperunt nouam supplendi baptismatis uiam inire. Nam Alexander III PP. primus esse uidetur qui post annum 1160 hanc baptizandi formulam sub conditione conceptam inuexit: Si baptizatus es, non te baptizo; sed si non baptizatus es, ego te baptizo in, etc., quam ab illo hausit scholastica,  que eodem fere seculo nata est, theologia.

5. Per episcopalis manus imposuit. Eamdem disciplinam assertam lege epist. 2 [nunc 167] ad Rusticum Narbon. inquis. 18, et epist. 129 [nunc 169] ad Nicetam Aquileiensem; concil. Arelatens. I, can. 8; Constantinop. I, can. 7; Siricium papam epist. ad Himerium Tarracon.; Innocentium I, epist. ad Alexandrum Antioch. episc. et ad uictricium Rothomag.  Cum is ultimus ad episcopalis manus impositionem Arianos aliosque huiusmodi hereticos recipi sub imagine uel cum imagine penitentie decernit, uidetur erudito uiro mediam quamdam iniisse uiam inter antiquiorem disciplinam, que hereticos ad Ecclesiam reuertentes penitentie, et, ut loquitur Cyprianus, lamentationibus et satisfactionibus subiiciebat, et eam quam hic Leo noster indicit, que nichil aliud preter manus impositionem ad uirtutem Spiritus sancti recipiendam, includit. Sed cum Siricius Innocentio antiquior nichil amplius quam Leo  noster requirat, tale discrimen nobis probari non potest; nec aliud per imaginem penitentie significari putauerim, quam erroris pristini abdicationem per professionem fidei aliquasque ceremonias deiecti penitentisque animi indices, que plerumque manus impositioni preibant.



1567 AD EPISTOLAM CLXuII. APUD QUESNELLUM II. Rustico Narbonensi episcopo.

1. Hanc ad Rusticum Narbonensem epistolam anno Christi 452 assignat Sirmondus Conc. Gall. tom. I, cui et alii postea scriptores consenserunt. Ratio nulla profertur cui isthec epocha nitatur. Hanc illos suspicor in mente habuisse. Epistolam turbulentis temporibus scriptam esse testari uidentur et anxietas Rustici, quem uariorum scandalorum aduersitas ad abdicandam pontificiam dignitatem pene adduxerat,  et uarie questiones quas ex barbarica irruptione et prouinciarum clade natas pronum est credere, ut sunt ille paruulos a barbaris in captiuitatem abductos, ab hereticis baptizatos, gentiliter conuersatos, et contaminatos immolatitiis escis significant. uenit enim statim in mentem clades illa miseranda, quam Hunni, duce Attila, intulerunt Galliis hoc 452 anno; nec dubitatum est quin huius calamitatis occasione consultus a Rustico Leo noster istas ad eum litteras dederit.

uerum aliter de harum  etate statuendum puto. Si enim inquisitionum tituli considerentur, quos ex plurimis codicibus mss. restituit Sirmondus, quosque in duobus Thuaneo et Trecopitheano ipsi uidimus, difficile non erit sibi persuadere Rusticum Narbonensem occasione, non Gallice cladis ab Attilanis copiis illate, sed potius  uandalice direptionis et persecutionis, qua regiones Africane longe lateque uastate sunt, hanc consultationem ad Leonem papam misisse. Hoc satis innuit inquisitio 18: De his qui ex  Africa uel Mauritania uenerunt, et nesciunt in qua secta sint baptizati, etc. Cui titulo, preter mss. codicum fidem, accedit auctoritas ex lib. II Auxilii de ordinatione Formosi pape, ubi idem legitur. Cum enim direpta maxima parte Africe Geisericus ipsam urbem Carthaginem sue potestati subiecisset, narrat uictor uitensis impium illum et barbarum regem nauibus fractis imposuisse maximam clericorum turbam una cum Quoduultdeo Carthaginensium episcopo, 1568 eosque nudos et exspoliatos prospera nauigatione Neapolim Campanie appulisse.  Quin et senatorum atque honoratorum multitudinem primum exsilio crudeli contriuit, postea transmarinam in partem proiecit. Immo cunctos amissis omnibus bonis ad Italiam nauigare compulit Geisericus, testibus eodem uictore et Fulgentii actis. Nec dubium est quin plurimi quoque persecutionem fugientes in Gallias transmearint; quod et titulus seu inquisitio 18 citata comprobat, et suadet frequens quod Gallicanis regionibus cum Africanis semper intercessit commercium. Cum autem Carthagine potitus sit Geisericus anno 439 exeunte, annis proxime sequentibus, quibus maxime furorem suum exercere cepit tyrannus, ex Africa se catholici, et ipsi etiam Manichei, ut ex Leonis ipsius epistolis suggerit Baronius, subduxerunt; ita ut eorum in Gallias aduentus occasione dubia nota sint, quibus per S. Leonem consultum esse uoluit Narbonensis episcopus.

Ut etiam circa hec eadem tempora, nempe ann. 442, 443, uel 444, scriptam esse credam hanc epistolam facit, quod ex iis dubiis que proponit Rusticus  nonnulla agitabantur per easdem illas regiones, eademque tempora, et de illis a conciliorum Gallicanorum Patribus pronuntiatum est, scilicet in Arausicano I, uasensi I et Arelatensi II conciliis. Arausicanum enim I agit can. 3 de penitentibus qui de corpore recedunt; can. 4 de clericis, an iis concedenda sit penitentia; can. 12, an infirmo subito obmutescenti danda sit penitentia; can. 23 et 24, de continentia diaconorum; can. 8, 9, 21 et 25, de illicitis ordinationibus; can. 28, de his qui professi castitatem, eam uiolant, ut penitentie subiiciantur. uasense I agit de penitentibus subito mortuis, ut eorum oblationes recipiantur. Arelatense uero I, quod pleraque antecedentium istorum capita resumit, eadem quoque dubia complectitur et resoluit. Ex quibus  duorum unum aliquod sequi mihi uidetur, scilicet uel Rusticum ad Leonem scripsisse antequam ee difficiles questiones in conciliis supradictis uentilarentur et enodarentur;  superuacaneum  enim uideretur et preter consuetudinem Gallicanam, ut post soluta in pluribus comprouincialibus aut maioribus etiam synodis dubia, 1569 alia de eisdem consultatio haberetur: uel certe, si non precessit has synodos Rustici epistola, non ab illarum etate plurimum recedere putanda est; sed forte Rusticus existimauit illarum statutis sibi standum non esse, tum quia in multis durior disciplina apparebat, tum quod inter ipsum et Hilarium Arelatensem episcopum, quo auctore ac preside conditi canones fuerant, aliquid suberat simultatis, propter summam huius in Ecclesias Gallicanas auctoritatem, que Narbonensis metropolite et aliorum metropolitanorum episcoporum splendorem obscurabat. Et quidem iam olim sub Zosimo et Bonifacio Romanis pontificibus inter utriusque illius ciuitatis episcopos grauis controuersia exarserat, ut ex illorum decretis manifestum est, nec par est credere aliquid de suo iure Narbonensem umquam remisisse; presertim cum posterius Bonifacii pape iudicium Narbonensi  Ecclesie sua iura asseruisset. Reuera numquam illis synodis interfuit Rusticus, que ab Hilario Arelatensi congregate sunt ex plurium prouinciarum episcopis, quales fuere Regensis, Arausicana I, uasensis I et Arelatensis II, ne metropolitico iuri suo ullatenus derogatum esset: nec illarum constitutis parendum sibi esse existimauit, ne illius iurisdictionem agnosceret, a quo ut totius synodi preside condita maxime fuerant et promulgata.

Ad  Rusticum etiam aut aliquem alium Metropolitanum, qui se eam ob causam synodo sistere neglexerat, uel consentire recusabat, pertinere arbitror synodi Arausicane I, can. 29, quo episcopis illis pene intentantur, qui uel per se, uel per legatos, presentes se synodis non exhibuerant, aut non essent deinceps reddituri. Non ita, inquit, pretereuntes eos qui synodo aut per se, aut per consensus suos, uel ad uicem sui per legatos destinandos adesse detrectant, ut sibi supra nos illi placeant, qui Patrum statuta despiciunt, etc. Ex his enim uerbis intelligis aliquos  fuisse qui non modo per se, aut per legatos, sed nec per consensus suos synodorum illarum participes fieri uolebant quod de Rustico magis quam de quoquam alio cogitare promptum est, propter contentionem quam Arelatensi mouerat de iuribus Ecclesie sue, uel  propter durioris discipline austeritatem, quam emolliendam esse Leonis responso sperabat. Scilicet cum Rome olim commoratus esset Rusticus, ut testatur 1570 S. Hieronymus, in epistola ad ipsum, multa illic aliter usurpari uiderat quam in Galliis agerentur. Et reuera Romana huius Leonis epistole disciplina in multis diuersa apparet a Gallicana, quod paulo accuratius discutere superuacaneum non erit.

Nam Arausicane synodi canon. 3 reconciliatoriam manus impositionem penitentibus qui de corpore recedunt concedi uetat. S. Leo in epistola 83 , ad Theodorum, cap. 4, iisdem precipit communionem non negari.

 Can. 12 statuit subito obmutescenti penitentiam dari posse, si uoluntatis aut preterite testimonium aliorum uerbis habet, aut presentis in suo nutu;  communionem uero dandam non esse, satis silentio suo testatur, quam tamen Leo noster ibidem concedendam esse decernit.

Can. 4 asserit penitentiam desiderantibus clericis non negandam. Clericorum porro nomine si, quod plerumque fit cum nichil additur, omnium ordinum clericos comprehendit, contrarius est Leoni, qui ad inquisit. 2 hoc alienum esse ait a consuetudine ecclesiastica, ut presbyteri uel diaconi per manus impositionem remedium penitentie accipiant.

Can. 22, 23 et 24, clericos omnes inferiores, etiam subdiaconos, a lege continentie absoluunt, dum eam solis imponunt diaconis, et iis qui supra diaconos sunt. S. Leo ad inquis. 3: Lex continentie, inquit, eadem est ministris altaris que episcopis atque presbyteris: qui cum essent laici, siue lectores, licite et uxores ducere et filios procreare potuerunt; sed cum ad predictos  gradus peruenerint, cepit eis non licere quod licuit; ubi dubium non est quin inter altaris ministros et eos qui ad predictos gradus peruenerint, subdiaconos numeret, cum presertim ultra lectoratum licitum non esse coniugium clericis asserat, et seipsum satis explicet in epistola ad Anastasium Thessalonicensem circa idem tempus data, in cuius capite 4 diserte subdiaconis per legem ecclesiasticam interdictum esse matrimonio asseuerat.

Can. 25 ad subdiaconatum promoueri sinit eum qui duplicata matrimonia inciderit, etsi ultra uetet. Leo noster, cap. 3 epistole 10, ad uiennensis prou. episcopos, ad sacram militiam eos non permittit accedere, qui uel uidue sunt aut fuerunt mariti, uel non unius tantum uxoris uiri fuisse 1571 monstrantur: Quod nos quidem, inquit, seruantes legalia constituta solertius uoluimus custodiri, non solum circa sacerdotes, sed circa clericos quoque minoris officii. Quod longe recedit ab illo Gallicano canone.

uasensis I, canon. 2. statuit: Pro his qui penitentia  accepta in bone uite cursu satisfactoria compunctione uiuentes, sine communione inopinato nonnumquam transitu in agris aut in itineribus preueniuntur, oblationem recipiendam, et eorum funera, ac deinceps memoriam ecclesiastico affectu prosequendam, etc. Quibus uerbis patet Ecclesias Gallicanas penitentibus improuiso obitu decedentibus post mortem communicasse, etsi eisdem uiuentibus, utpote penitentie stadium decurrentibus, non communicauissent. S. Leo e contra, ad inquis. 8, respondens, ait: Horum causa Dei iudicio reseruanda est, in cuius manu fuit ut talium obitus usque ad communionis remedium differretur: ros autem, quibus uiuentibus non communicauimus, mortuis communicare non possumus. His non multum dissimilla scribit epist. 83 , ad Theodor. Foroi., cap. 3.

Has libuit sanctiones referre et mutua collatione uersare, ut et discipline uarietas in uariis Ecclesiis etiam uicinis eluceat, et simul quid ad consulendum  de his Leonem papam mouerit Rusticum intelligeremus, quod et ad ipsius epistole etatem figendum plurimum facit.

Unum et alterum addam, quod coniecturas nostras firmare potest.  Primum est, de una forsan illarum synodorum, quas memorauimus, Leonem loqui, cum initio sermonem habet de Gestis que in episcoporum 1572 honoratorumque examine confecta sunt recensitis, ut paulo post aliquam illarum scripsisse  credatur. Alterum est, deiectionem illam et pusillanimitatem, cui se dabat Rusticus occasione scandalorum que passim enascebantur, non uideri esse eius episcopi qui in ea dignitate senuisset, nec trepidationem illam in morbis Ecclesie curandis medici esse peritissimi, quo nomine Rusticum appellat Rauennius inuitans eum ad synodum Arelatensem III, anno 455, ut Sirmondus coniicit, congregatam in causa Lirinensis insule, quem triennio solum antecedit annus 452, cui assignandam putauit hanc epistolam Sirmondus; magis autem conuenit initiis episcopatus eiusdem, uel annis qui ab illis initiis minus recedunt. Cum enim aliquot episcopalis administrationis anni tam grauis oneris pondus difficultatemque retexissent, tunc cepit uir in pace et quiete monasterii educatus tanto oneri imparem se sentire. uacationem optare ab episcopatus laboribus, et reliquum uite tempus in silentio et pace uelle degere, ita ut opus habuerit S. Leo animos illi adhortationibus suis addere, et contra huiusmodi terrores spe celestis  adiutorii eum communire.

Ad hunc Rusticum egregia S. Hieronymi exstat epistola, qua ipsum tunc adolescentie, immo pubertatis incentiua, ut loquitur, calcantem et perfecte etatis gradum scandentem, ad monasticam uitam instituit. Patria Massiliensem eum fuisse elicio ex epistola S. Hieronymi iam laudata, ubi Rusticum  in materna domo adhuc commorantem ad Proculi Massiliensis episcopi disciplinam 1573 remittit. Habes, inquit, istic sanctum doctissimumque pontificem Proculum, qui uiua et presenti uoce nostras schedulas superet, quotidianisque tractatibus iter tuum dirigat . Suffragatur inscriptio Narbonensis, ubi et uenerii Massiliensis episcopi socius in monasterio fuisse, et eiusdem Ecclesie compresbyter legitur.

Rusticum ait Hieronymus religiosam habuisse matrem multorum annorum uiduam, que aluit, que erudiuit infantem, ac post studia Galliarum, que uel  florentissima erant, misit Romam, non parcens sumptibus, et absentiam filii spe sustinens futurorum. Quod cum se audiisse testatur: Audio, inquit, religiosam te habere matrem, etc. , non abs re est existimare Rusticum, cum de uita instituenda Hieronymum uebet consulere, litteras suas Sisinnio dedisse perferendas; illi, inquam, Sisinnio monacho, quem legauit in Orientem S. Exuperius Tolose episcopus cum ingenti pecunia quam in monachorum  Palestine et Aegypti subsidia destinabat. Non unius enim Exuperii litteras ad Hieronymum detulit Sisinnius, sed et aliorum Tolosani monasterii monachorum Minerii et Alexandri, et sanctorum presbyterorum Riparii et Desiderii, qui etiam ad ipsum uigilantii libros miserunt; necnon plurium tam uirorum quam mulierum. Multas enim, ait ipse, sanctorum fratrum ac sororum de uestra prouincia ad me detulit questiones Sisinnius . Quos inter Rusticum numero, qui Massilie habitans monacho huic nauem in illius ciuitatis portu scandenti ad Hieronymum litteras dedit, cuius fama uniuersas orbis Christiani regiones, sed precipue Gallicanas longe lateque peruaserat; atque ex huius perlatoris colloquiis de Rustici genere, studiis et eius matris pietate, audire ea que refert facile potuit. Illud etiam persuadet de Exuperio eleemosynisque eius in Palestinam delatis iniecta mentio, de quibus ita loquitur, ut de re presenti, quod constat ex ipso Hieronymo anno Christi 406 contigisse. Unde  necesse est circa idem tempus scriptam fuisse Hieronymi epistolam ad Rusticum. Que quidem ideo curiosius inuestigare uolui, quod inde lucis non nichil affulget ad inquirendum Rustici monasterium, de quo inscriptio Narbonensis mentionem facit. In Massiliensi illum constituerat uir erudius Stephanus Baluzius; sed cum aliquid incommodi in ista opinione occurreret, Lirinensi eum monasterio uindicandum esse postmodum existimauit. Ego nec in hoc, nec in illo monachum egisse Rusticum facile probare posse mihi uideor, sed Tolosani potius monasterii alumnum fuisse existimo. Enim uero constat epistolam ad Rusticum scriptam esse ab Hieronymo aliquo saltem tempore ante uastitatem Galliis illatam a barbarorum exercitu, quam idem deflet in epistola ad Ageruchiam de Monogamia . Cum enim Aquitanie et Narbonensis, aliarumque prouinciarum urbes ultimo die anni 406 uastare gladius uel premere 1574 fames ceperit, nec de iis mentionem  facere omisisset Hieronymus, nec Exuperius ad Palestine et Aegypti regiones opes et subsidia transmisisset, que suis maxime tunc necessarie fuissent. Nondum autem ea tempestate apud Massiliam sedem constituerat Ioannes Cassianus, necdum exstruxerat suum monasterium. Cum enim de rebus optimi magistri sui Ioannis Chrysostomi plurimum sollicitus esset, cuius etiam nomine litteras ad Innocentium detulerat, fas non est credere eum Romam reliquisse ante sancti huius episcopi mortem, que anno 407 contigit, et per quam eiusdem causa finita est. Lirinense uero monasterium uix tum exsurgebat, nec ita saltem celebre euaserat, ut e regione satis remota Rusticum sua fama exciret: cui S. Hieronymus antiquum Tolose indicabat cenobium, in quo monastice uite instituta uigebant, quod insuper Exuperii, qui episcopali sollicitudine, uite exemplo, et caritate in pauperes erat insignis, presentia plurimum commendabat. Quin enim in sancti illius episcopi manu essent Narbonenses monachi dubitare non possumus;  cum ex illis Sisinnium assumptum legimus, qui illius eleemosynas in Palestinam et Aegyptum usque deferret.

2. Cum eumdem Rusticum monasticam uitam aggredi meditantem ad Proculi Massiliensis doctrinam et monita, et ad Exuperii exemplum remiserit Hieronymus, nemo crediderit illum facile ab istorum episcoporum uicinia longius recedere uoluisse. qui quanti Hieronymi consilia faceret, satis indicauit, cum eum in transmarinis et remotissimis ab orbe Gallico regionibus commorantem, ignotus licet consulere non dubitauit.

3. Nullam idem doctor uel Lirinensis eremi uel cenobii Massiliensis habet hic mentionem: sed ad Tolosanum potius monasterium inuitasse uidetur iuuenem illum his uerbis: Huius  tu e uicino sectare uestigia, et ceterorum qui uirtutum illius similes sunt, quos sacerdotium et humiliores facit et pauperes.

 4. Cum hoc solo Galliarum monasterio litterarum et pietatis commercium habuisse uidetur Hieronymus: unde et frequentes illinc ad ipsum littere scripte sunt, et de Exuperio crebrior mentio facta, et maior erga Tolosam affectus, ex quo suborte lacryme cum illius excidium in memoriam reuocaret: Non possum, inquit ad Ageruchiam scribens, absque lacrymis Tolose mentionem facere. Quamobrem de alio cogitasse monasterio credendus non est, cum illius prouincie homini de ineundo monastice uite instituto consulenti rescripsit. Hoc forte unum olim uiderat, cum aliquando Gallias peragraret. Certe nondum Lirinensis uel Massiliensis fundamenta iacta tunc fuerant.

5. Hoc etiam addo, quod si uenerius Massiliensis et Rusticus Narbonensis episcopi ex insula Lirinensi ad sacerdotalem infulam euocati fuissent, uix fieri posset quin 1575 aliqua huius rei uestigia in antiquis monumentis exstarent, cum celeberrimi fuerint inter Gallicanos episcopos. De his Hilarius Arelatensis  episcopus uerba fecisset, qui eodem tempore in Lerino uiuebat, sub eademque Honorati disciplina; uel Hilarii uite auctor alter Honoratus Massiliensis episcopus. De his Eucherius non siluisset, cum ad Salonium filium instructiones scribens eos commemorat, quorum ille conuersatione uel monitis in insula profecerat. Sed Apollinaris presertim Sidonius in suo ad Faustum Retensem Eucaristico, ubi huic precipuos insule illius incolas in memoriam reuocat, Caprasium scilicet, Lupum, Honoratum, Maximum, Eucherium, Hilarium, quorum Faustus socius fuerat, numquam aut uenerium aut Rusticum omisisset recensere: cum et ille adeo commendatus fuerit, ut de illius in monasterio condiscipulatu gloriandum sibi duxerit Rusticus in illa celebri inscriptione quam posteritati excudi curauit, et eumdem inter paucos primum nominandum esse existimauerit Celestinus papa scribens ad uniuersos Galliarum episcopos de S. Augustino eiusque scriptis. Rusticus uero ipse percelebris  erat, insignis Ecclesie presulatu, in quo triginta et amplius annis claruit, Rauennii Arelatensis episcopi testimonio, qui eius precipue opem desiderauit, tamquam peritissimi inter Gallicanos episcopos, ut controuersia inter quosdam illarum partium antistites et Faustum Lirinensem abbatem exorta tandem componeretur in concilio III Arelatensi, ut ex tractoria Rauennii epistola intelligere est. Sed et ipsius Hieronymi epistola ad eum scripta nota erat in Galliis, in quibus quo loco iam tunc haberentur sancti huius doctoris scripta, testatur can. 4 concilii uasensis I anni 442, a quo laudatur epistola eius ad Nepotianum. Denique Chronologia Lirinensis, cuius auctor nulli pepercit labori ac diligentie in conquirendis iis omnibus que celeberrimi monasterii honori conducebant, eosque presertim numerauit qui illud pietate sua ornassent aliquando, nichil prorsus de egregio 1576 illo episcoporum pari recensuit: de quo proinde ne apicem quidem reperiisse credendus est in antiquis et bene multis que excussit uel representat  monumentis.

6. Etsi non decretorium argumentum petatur ex Narbonensis urbis et monasterii Tolosani situ ac uicinia  magis tamen pronum est ut credamus ex illius parecie cenobio in quo florebat monastica disciplina assumptum fuisse episcopum, quam ex Lirinensi, quod ab illa ciuitate longo spatio diuidebatur.

7. Cum Rauennius Arelatensis episcopos inuitaret ut Arelatum pro causa Lirinensis insule terminanda conuenirent, encyclicam per Gallias misit epistolam. Hoc autem maxime obseruandum, quod cum aliquid speciale insertum haberent exemplaria ad eos missa qui ex ipsa insula fuerant assumpti, hec scilicet uerba: Beatitudinem uero uestram precipue adesse conuenit, quos insula ipsa uelut sinu quodam genitricis fouens, ad eam gratiam que nunc in uobis est, Domino instigante, produxit; satis patet ex eorum numero non  fuisse Rusticum, ad quem missum exemplar non illa uerba, sed hec alia substituta continet ad calcem epistole generalis: Ac precipue beatitudo uestra, ut adsit primum deprecamur, quia grauior infirmitas necessario medicos peritissimos inquirit.

Fuerunt hec Rustici initia: quibus ita uixit in monasterio, ut clericus esse meruerit  ac postmodum ad pontificalem dignitatem fuerit euectus. Quo uero id anno  contigerit, difficile est dicere. Coniicit laudatus ac sepe laudandus Baluzius Rustici ordinationem ad annum Christi 430 referendam esse. An feliciter illi cesserit coniectura, decerni non potest, nisi inspecta, et explicata celebri inscriptione Narbonensi, quam notis suis ad Saluianum et supplem. lib. u Concord. sac. et imp. inseruit, que ex inquirendi initii episcopi Rustici consilio hic non potest omitti.



Inscriptio uetus que exstat Narbone in palatio archiepiscopali in aru marmorea.
Ex Iani Greuteri Inscriptionibus, pag. 1058, et ex Stephano Baluzio.
 [Figure: [Inscriptio] 17Kb]

1577 Explicatio inscriptionis Narbonensis.


Deo et Christo miserante, limen hoc collocatum est anno quarto consule ualentiniano Augusto uI, 3 kalendas Decembris, 19 anno episcopatus Rustici . . . Rusticus episcopus episcopi Bonosi filius, episcopi Aratoris de sorore nepos, episcopi uenerii socius in monasterio, compresbyter Ecclesie Massiliensis; anno 15 episcopatus sui, die anni quinta, 3 idus Octobris, cum Urso presbytero, Hermete diacono, et eorum sequentibus, cepit deponere parietem Ecclesie dudum exuste. Trigesima septima die Quadratum in fundamento poni cepit. Anno secundo, 7 idus Octobris absidem poni fecit Montanus subdiaconus. Marcellus Galliarum prefectus, Dei cultor, prece exegit episcopum hoc onus suscipere, impendia necessaria repromittens, que per biennium administrationis sue prebuit artificibus mercedem solidorum sexcentorum ad operas, et ceteri solidos mille quingentos . . . Hinc oblationes sancti episcopi uenerii solidos C. . . . episcopi Dynami L. . . Oresii CC. . .  Agrecii I. . . et Deconie . . . saluti . . .

1578 Precipua difficultas uersatur in explicatione supreme linee huius inscriptionis.

LIMEN HOC COLLOCATUM EST ANNO QUARTO, CONSULE uALENTINIANO AUGUSTO SEXTUM; quibus uerbis hunc sensum tribuit Baluzius: Positum basilice limen fuisse anno quarto ab ineunte sexto ualentiniani consulatu, qui incidit in annum Ch. 445. Annos namque, inquit, ab ultimo consulatu primum, secundum, et tertium, etc., numerabant, quousque rursum capesserent consulatum, ut patet ex antiquis inscriptionibus. Quamobrem anno 448, qui ab anno  445 quartus fuit, collocatum limen putat; qui cum decimus nonus esset episcopatus Rustici, restat ut anno 430 Narbonensis Ecclesie prefectus fuerit.

Non moleste feret uir eruditus hanc suam interpretationem ad incudem a nobis reuocari, ut exordia episcopi Rustici non ignoremus. Non possum igitur mihi persuadere  hanc annos numerandi rationem ab uno imperatorum consulatu ad alterum in usu per id temporis fuisse.

Primum enim Onuphrius, in huiusmodi controuersiis testis locuples, scribit , eam numerandi 1579 annos rationem longe post Rustici Narbonensis tempora iniri ceptam. Roma enim per bellum Gothicum, imperante Iustiniano, sepius obsessa, capta, populata, et aliquando diruta et incensa; regibus uero Gothorum, qui consules Occidentales designabant, bello occupatis, intermissum est in Occidente consulare nomen, et etiam in Oriente neglectum, ita ut uiginti et quinque annis Oriens sine consule fuerit. Initio autem imperii  Iustini iunioris Augusti, dignitas consularis iterum usurpari cepta est, sed alia ratione atque ab antiquis. Nullus enim deinceps priuatus consul ordinarius fuit: soli imperatores, quorum primus Iustinus iunior fuit, consules circa principia imperii semel tantum creabantur in annum; consulatusque anno exacto, imperii deinceps annos. ab ipsorum consulatu, hac ratione numerabant: Post consulatum imp. N. anno primo. Iterum P. C. imp. N. tertio. P. C. imp. N. quarto, etc. Hec Onuphrius fastorum pater dictus.

2. Aliquando anni quidem notati inueniuntur hac  formula, post consulatum, etc., cuius exempla aliqua habes in canonum codice Africano, ubi aliquot conciliorum etas hoc modo designatur. Sed hoc non aliam ob rationem factum est, quam quia adhuc tunc consules Africanis nuntiati non erant: nam certa erat regula ut tunc illa annos notandi formula usurparetur contra consuetum notarum consularium morem. Quamdiu enim dignitas consularis perseuerauit, quod in Occidente factum est usque ad Iustiniani imperatoris tempora et bellum Gothicum-Italicum per uniuscuiusque anni consules ordinarios, tempora notata sunt, annique computati. Cum igitur anni 448 consules ordinarii fuerint Zeno et Posthumianus, ut fasti indicant, et Leonis nostri epistole due, omnesque chronicorum scriptores, ualde insolens esset in publica inscriptione, quam posteris usui futuram uolebat Rusticus, non tritum ab eo numerandi modum usurpatum fuisse.

3. Si ita tamen uoluisset, non scripsisset: Anno quarto, consule ualentiniano Augusto sextum; sed:  Post consulatum sextum ualentiniani Aug. anno quarto. Prima enim uerba ad posteriorum sensum trahi uix ac ne uix quidem possunt, nec puto umquam eo sensu esse usurpata.

4. Nec postrema que posuimus uerba, post consulatum, etc., inscribere lapidi curasset Rusticus. Hanc enim numerandi rationem tunc solummodo in usum uocabant, cum ordinarii consules non erant designati, seu nondum noti aut nuntiati. Animaduertendum, inquit Onuphrius, illas notas P. C. interpretari debere, quo anno nullus consul ordinarius erat, perinde ac si quis diceret: Annus sine consulibus, qui fuit post consulatum N. . Quis porro dixerit Posthumianum et Zenonem, qui fuere ani 448 consules, III kalendas Decembris non esse designatos, cum iam a mense Martio 1580 eorum consulatu epistolam suam ad Dorum Beneuentanum episcopum notauerit Leo noster? quis putet eosdem nondum tunc in Gallicana prouincia cognitos,  tam uicina, inquam, prouincia, que prefecti pretorio sedem habebat?

Ex quibus manifestum aliam ineundam esse huius inscriptionis explicande uiam. Conuenientiorem porro nullam inuenio quam ut quartum illum annum, de quo agitur, non a consulatu sexto ualentiniani, sed a iactis basilice fundamentis numeremus. Familiare enim erat antiquis, ut quo tempore construi edificium publicum ceptum erat, quoue perfectum, huiusmodi inscriptionibus notum posteris uellent: qui ritus semper in usu fuit, et hodie etiam ubique usurpatur. Hoc ergo uoluit Rusticus significare, per quatuor annos edificatam esse Narbonensem basilicam, seu quarto anno esse absolutam a quadrato saxo posito, id est a iactis fundamentis usque ad limen collocatum seu finem operi impositum. Saxum enim quadratum in fundamento poni solebat: unde Liuius, libro uI, scribit: Capitolium saxo quadrato substructum; exinde absolute quadratum ponere idem apud  antiquos ac fundamenta iacere, primumque lapidem edificii ponere, ut in hac inscriptione. Similiter quoniam nonnisi absoluta domo limen poni consueuit, idem antiquis fuit absolutum esse edificium ac limen collocatum seu finem operi impositum. Unde Institutionum Iustiniani lib. I tit. 12: Limina sicut in domo finem quemdam faciunt, sic et imperii finem limen esse ueteres uoluerunt. Hinc et limen dictum est, quasi finis quidam et terminus.

Confirmatur sententia nostra ex eo quod postquam in ipso inscriptionis capite linea oblonga contento, generatim significauit quatuor annos in construenda basilica esse consumptos, consequenter in reliquis, quid, quolibet anno, quoue progressu prestitum sit, singillatim explicat. Primo scilicet et basilicam ueterem depositam, et noue iacta fundamenta. Secundo, absidem positam, illudque omne biennii opus Marcelli prefecti impensis esse perfectum; altero denique biennio, residuum operis ex oblationibus  sanctorum episcoporum aliorumque esse absolutum.

At, inquies, ab anno decimo quinto episcopatus Rustici ad decimum nonum, non quatuor anni, sed quinque numerantur. Responderi potest a iacto quadrato lapide ad limen positum quatuor annos numerari cum decem fere diebus, uel ad summum quindecim, si trigesima septima illa dies a die ordinationis computetur que potius a die quo deponi cepit exuste ecclesie paries numeranda uidetur. Hoc porro tanti non erat, ut rotundus numerus quatuor annorum augeri deberet quindecim dierum mentione. Certe non eadem religione numerandi dies et anni qui ab incepto edificio fluxerant, qua episcopatus tempora ac pene momenta, presertim cum in exstruendis molibus 1581 lapideis plurimi dies sine labore intermittantur, et multi forsan post fundamentum positum fluxerint antequam operi manus admoueretur.

Illam inscriptionis uocem, quad., de quadrato lapide in fundamentis posito explicuimus: quod et allata  Liuii auctoritas confirmat. Qui de die 37 Quadragesime locum illum interpretantur, a genuino sensu aberrant; nec enim usurpatus uspiam legitur talis computandi modus, nec uerisimile est, per sancte hebdomade dies, Paschati proximos sacrisque solemniis occupatos, manum edificande basilice primum esse admotam. Denique a tertio idus Octobris ad diem 37 Quadragesime sex fere menses interfluunt, qui certe deponendo ueteris ecclesie parieti necessarii non erant.

His ita explicatis, clarum euadit ipso sexti consulatus ualentiniani Aug. anno, scilicet 445, absolutam esse basilicam Narbonensem, qui genuinus est sensus uerborum istorum: Consule ualentiniano Aug. uI, qui annus erat decimus nonus episcopatus Rustici, quem proinde anno Domini 427 ordinatum esse oportet, triennio ante Baluzianam epocham. Hec paulo scrupulosius discussisse, tum quoad Rustici monasterium, tum quoad episcopatus  eius exordia, opere forsan aliquando pretium erit. Historice saltem ueritati utile est, et notitie episcopatuum Gallicanorum, que per illa tempora admodum obscura est et incerta.

Hec a me superius scripta in prima mea editione optassem ut attentius perpendisset eruditissimus Baluzius, antequam nostram illius particule inscriptionis explicationem conuellere niteretur, uti conatus est in Notis ad regum nostrorum Capitularia, tomo II, pag. 1252. Pauca hic reponam, si prius uirum clarissimum de nonnullis amice premonuero.

Ac primum quidem illum meminisse oportet hoc inter nos in questionem non uocari, utrum ante Rustici Narbonensis tempora usurpata sit hec formula Post consulatum; quis enim uero istud negauerit? sed utrum tunc usurpata sit cum currentis anni consules et creati et his qui publica acta conficiebant non ignoti.

2o Frustra molem exemplorum congeri pro eadem formula post consulatum, cum nichil tale occurrat in  insriptione.

3o Nullum adduci posse exemplum in quo per illa tempora annus a consulatu iam ante tres annos elapso notatus habeatur.

4o Hanc annos numerandi rationem, quam uir doctus tam animose tuetur in inscriptione, ipso fatente insolentem esse et a communi usu discrepantem.

Denique uel ex sola regula de ista formula post Pascha in Formatis apponenda, quam pro se ipse adducit ex concilio Carthaginensi, litem facile dirimi de formula post consulatum. Cum enim prior illa de Paschate tunc solummodo usurparetur cum Pasche dies uel erat incerta, uel nondum innotuerat, idem omnino de formula post 1582 consulatum dicendum esse manifestum est. Unum enim cum altero componunt concilii Patres. Hec sunt uerba: Formate, que a primatibus, uel a quibuscumque episcopis  clericis propriis dantur, habeant diem Pasche. Quod si adhuc eiusdem anni Pasche dies incertus est, ille precedens adiungatur quomodo solet, POST CONSULATUM, in publicis gestis ascribi.

Est canon 106 codicis Africani, conditus in concilio Carthagine celebrato sub Aurelio primate anno 407. Quamobrem non debuerat a uiro tam erudito ex concilio Mileuitano secundo assumi; apud eruditos enim iam pridem constat farraginem uiginti septem canonum que sub concilii Mileuitani II nomine circumfertur, falsissime hoc titulo insigniri.

uerum cuiuscumque fuerint uerba illa, nullam Baluzio opem conciliant, cum toto celo a se inuicem distent he due formule, post consulatum, et anno quarto coss. uI. Istam habet inscriptio, illam non habet, nec una ad alterius significationem arte ulla reduci potest. Deinde canon ipse quem in sue presidium opinionis aduocat Baluzius contra illam militat. Sicut enim necesse erat Pasche diem Formatis inscribi, quotiescumque certus erat et cognitus, ita  consulum currentis anni nomina actis publicis inscribi necesse erat, cum illi designati erant, et in iis locis cogniti ubi acta conficiebantur. At quis uel somniando dixerit Zenonem et Posthumianum, qui anno 448 ordinarii consules fuerunt, nondum uel designatos uel pro talibus cognitos fuisse in Romana prouincia, Rome tam uicina, tertio kalendas Decembris eiusdem anni, quo die limen Narbonensis basilice positum est et sculpta inscriptio?

Profert urgetque exemplum Ephesine synodi, quarum actiones prenotantur hac formula: Post consulatum Theodosii et ualentiniani imperatorum, cum tamen constet eodem anno consules creatos esse Bassum et Antiochum. At singularis exempli singularis fuit ratio; ut enim synodus ecumenica, iussu et consulatu imperatorum indicta, eorumdem consulatu supernotaretur in cuiusque actionis exordio in quo decreti eorumdem mentio fieri debebat, dignitati imperatorie concessum est a Grecis hominibus. Si hec  responsio uiro erudito non satisfacit, recurrit semper responsio generalis eaque multiplex, nimirum longe diuerse formule sunt Ephesina et Narbonensis, illa post consulatum habet, hec anno Iu cons. ualentiniano Augusto uI, secundum Baluzianam interpretationem: quodque maioris adhuc est momenti, ut nonnumquam per illa tempora annus aliquis consulatu anni immediate superioris notetur, non raro occurrit; ut aliquis annus signetur consulibus iam ante tres aut quatuor annos magistratu illo defunctis, numquam et nusquam legit Baluzius. Et tamen de hoc uertitur questio, nichilque prorsus proficiet quamdiu geminam illam conditionem in suis exemplis non repererit.

1583 Ad Onuphrium consequenter appellat uir doctus optime; hunc iudicem non declino. Sic igitur Onuphrius Comm. ad lib. II Fastor.: Cum deinceps frequens mentio futura sit annorum sine CONSULIBUS, quos per hec tempora POST CONSULATUS appellabant, non alienum ab re erit pauca quedam de his annis tradere.  uides de annis sine consulibus rem esse Onuphrio, eosque solos post consulatus appellatos ab eo dici, non alios; quod continuo multis probat idem fastorum pater. Sepe, inquit, accidebat ut ob bella ciuilia uel externa, principum cedes, pestilentias, uel alias causas annus SINE CONSULIBUS ordinariis esset, qui anno et fastis nomen dare solebant. Quod hoc anno propter Maxentii tyrannidem, qui in Urbe, ubi consules designari et consulatus auspicari mos erat, imperabat, factum fuisse existimo: tunc huic anno II consules qui superiore anno fuerant nomen dabant. Denique, si pressius quid et clarius desideratur, pergat Onuphrius, audiat Baluzius. Cum igitur dicitur: POST CONSULATUM, tantumdem est ac si dicas: ANNUS SINE CONSULIBUS, qui fuit post consulatum Diocletiani X et Maximiani uII. En quas ob causas, iudice Onuphrio, consulibus ordinariis notati anni non habeantur, quia sine consulibus anni erant. En cur annus ab  Urbe condita 1061, seu a Christo nato 309, post consulatum, etc., dictus est, quia propter Maxentii tyrannidem consules ordinarii non fuere. Et tamen non dubitat scribere Baluzius noster: Quod annus 309 et sequens notati a Cassiodoro reperiuntur post consulatum Diocletiani X et Maximiani uII, cum tamen, ut idem Onuphrius et Baronius obseruatum reliquerunt, anno 309 Maxentius et Maximus gesserint consulatum. Maxentius, inquit, et Maximus hoc anno gesserunt consulatum, et hoc auctoribus Onuphrio et Baronio? Quam falsum de Onuphrio, ex uerbis paulo superius descriptis abunde exploratum habetur. Quod hoc anno, inquit, propter Maxentii tyrannidem, factum fuisse  existimo. Refert quidem Onuphrius librum Damasi in uita sancti Miltiadis, Maxentii Aug. Iu et Maximi consulum hoc anno suffectorum meminisse; sed tam istud non approbat Onuphrius, ut potius euertat toto sermone superius ex parte descripto, tum auctoritate Cassiodori, Cuspiniani, fastorum Grecorum,  et libri de Prefectis, tum ipsius Damasiani libri in uita sancti Marcelli PP.

Baronium quod attinet, constanter affirmat consules ordinarios hoc anno fastis neque Latinis neque Grecis inscriptos esse, siue quod reuera creati non fuerint, siue quod propter tyrannidem Maxentii eius nomen et consulatus a fastis abrasi fuerint: idem porro est quod ad notam consularem spectat, non creatum esse, et a fastis abrasum esse; hoc est, pro consule non haberi: et ideo annum post consulatum eodem modo annotari debuisse ac si consules ordinarii non fuissent.

1584 Alterum exemplum Baluzius ex anno Christi 351 repetit, quo anno Magnentius et Gaiso consules, inquit, fuerunt, ut notat auctor libri de Prefectis apud Onuphrium. Et tamen liber Cuspiniani, Cassiodorus et Socrates, lib. II, cap. 26, huic ipsi anno ascribunt: Post consulatum Sergii et Nigriniani, qui superiori anno gesserant consulatum. Adde etiam et librum  fastorum et Idatium in fastis, ut quinque optime note scriptores habeamus quibus incerti auctoris liber de Prefectis opprimatur. Quis enim dubiam unius scriptoris ignoti auctoritatem quinque istis testibus adeo locupletibus anteponendam existimet? Socrates loco laudato: Isti, inquit, post consulatum Sergii et Nigriniani, quo anno propter belli tumultus et seditiones NULLUS CONSUL consueta consulatus munera obire poterat, Sirmii congregantur. Hec procul dubio ex ipsis concilii Sirmiensis Actis hausit Socrates, qui hunc annum disertis uerbis sine consulibus fuisse scribit, ac propterea concilii Acta post consulatum notata fuisse affirmat. uerum auctores istos omnes conciliat Onuphrius, quos Baluzius inter se committit: scilicet, in Oriente post consulatum annotabatur, quia in Oriente consules non erant, in Occidente uero Magnentius et Gaiso inscribit liber de Prefectis, quia isti in Occidente consulatum gesserunt: ac proinde tota corruit Baluzii argumentatio.

Notam consularem concilii Carthaginensis u dicti,  quod anno 398 post consulatum Atteci et Cesarii celebratum aiunt, tam falsam ac suppositam existimo, quam fictitia ipsa synodi Acta. Deinde, ut uera synodi Acta fingamus, Baluzii est certis argumentis probare consules istius anni ab Africanis tunc temporis fuisse cognitos, cum celebrata illa fuit: quo uno responso elidimus uim omnem argumenti ex aliarum synodorum consularibus notis petiti. Quousque enim illud non probauerit Baluzius, cum preter morem post consulatum lego, tacitis consulum ordinariorum nominibus, hos nondum in prouincias nuntiatos tunc esse pro iure meo assero, regulam secutus a Carthaginensi concilio commemoratam: ut si adhuc Pasche dies incertus est, precedens adiungatur, quomodo solet post consulatum in publicis gestis ascribi, quando consules anni currentis nondum sunt nuntiati. Nec mirum uidebitur mensibus Maio, Iunio, Iulioue incertos persepe in Africa consules Romanos  fuisse, cum certum sit olim mense Septembri uel Octobri initum esse a Romanis consulatum etiam ordinarium: nam de suffectis consulibus manifesta res est certis temporibus eos non cepisse magistratum. Frequentissimum autem fuit post Iulii Cesaris tempora, ut consules ordinarii integrum annum in dignitate sua non explerent, sed aliis sibi suffectis locum cedere cogerentur. Immo asserere Onuphrius non dubitat post Augusti imperium paucos admodum esse repertos qui anno integro consules fuerint. Etsi enim singularis imperii 1585 sui initio more maiorum annuum consulatum per aliquot annos concessit, uerum aliquibus interiectis annis ex annuo semestrem fecit, ita ut duo consules essent a kalen. Ianuarii ad kalend. Iulias; et rursus, his abdicantibus, duo alii a kalendis Iulii ad anni finem. Tiberius Cesar consulatum quadrimestrem fecit, qui postea a Claudio imperatore bimestris factus est. Immo cum uenales dignitates sub Commodo imperatore facte essent, uno anno XXu consules aliquando numeratos  esse scriptum est.

Etsi uero Constantinus Magnus consulatum more ueteri annuum fecerit, ex uariis tamen rerum uicissitudinibus persepe accidit ut uel tardius designarentur ordinarii seu maiores consules, uel iis ablatis alii minores sufficerentur, uel unus in Oriente esset, nondum Occidentali designato, aut saltem nondum nuntiato; quod contigit anno Christi 431, ad quem Antiochus mense Martio exeunte consul in Oriente nominatur in lege Theodosii hoc anno data, nondum Occidentali ab Orientalibus cognito X kal. Aprilis. Antiocho u. c. cons., et qui fuerit nuntiatus; cum tamen iam Rome utriusque consulis nominibus acta publica designarentur, ut patet ex Commonitorio Celestini PP. dato episcopis et presbyteris euntibus ad Orientem, quod legitur datum octauo iduum Maiarum, Basso et Antiocho consulibus. Inter hec incerta et dubia nichil commodius certiusque ad bene consignanda tempora fieri poterat ab Africanis, quam ut  ex certis anni proxime elapsi consulibus annus notaretur. Presertim uero si Occidentis, a quo illi pendebant, imperii consul nondum fuerat nuntiatus.

Dixi ex anni proxime elapsi consulibus. Nam ut preteritis tribus consulum paribus qui more solito consulatu defuncti erant, annus qui proprios consules creatos nuntiatosque habebat, notatus fuerit per consulatum ante tres annos elapsum, nullo, quod sciam, illorum temporum exemplo demonstrari potest, nec ratione minus quam exemplo caret. Quamobrem prorsus monstro simile est quod in illa Narbonensi inscriptione factum contendit uir eruditus. Anno enim 448, quem a sexto ualentiniani consulatu quartum fuisse putat, fatetur ipse et constat Posthumianum et Zenonem consules fuisse, denique ordinarium, ut partim ex inscriptione ueteri quam ad annum 423 refert Onuphrius, partim ex aliis monumentis palam fit; ac proinde kalendis Ianuariis, ut moris erat, erectum, aut saltem mense Martio, ut ex epistola S. Leonis ad Dorum Beneuentanum perspicuum  est. Eius porro consulatum mense Nouembri exeunte in Romana Galliarum prouincia adhuc ignoratum fuisse, non opinor serio posse asseri. Sed demus ita contigisse, ac necessitatem nonnullam fuisse annum ex superioribus consulibus annotare hac formula: Post 1586 consulatum; certe cum post sextum ualentiniani consulatum, qui in annum 445 incidit, consules in Occidente ordinarii fuerint, nimirum anno 446 Aetius et Symmachus, anno 447 Alipius et Ardabur, annus 448, si consulibus caruisset, per consulatum Alipii et Ardaburis, qui proxime hunc annum antecedebat, designandus erat, non uero per consulatum ante tres annos iam elapsum, tribus consulum paribus calcatis, fuit recurrendum.  Atque ex eo capite latissimum eruitur discrimen inter exempla omnia a Baluzio laudata et inscriptionis locum etiam Baluziano sensu intellectum: anni enim illi omnes a consulatu proxime antecedente numerantur, cum suum illum designatum fingat Baluzius a consulatu ante tres integros annos elapso.

Nihil igitur eorum probauit Baluzius que probare debuerat, ut suam inscriptionis illius explicationem defenderet.

In recensenda porro ista epistola usi sumus codicibus mss. Grimanico, Barberiniano, Corbeiensi, Trecopitheano, uictorino, Cantabrigiensi, Nauarrico et quinque Thuaneis; non omissis Dionysii Exigui, Cresconii, aliorumque collectionibus, doctissimique Sirmondi emendationibus, quas ipse ope mss. codd. tomo I Concil. Gall. publicas fecit. Inquisitionum titulos, quos hic singulis capitulis prefixit, nos quoque editioni nostre inseruimus, quia et eosdem ipsi ex mss. codd. eruimus, et lucem plurimam epistole intelligende conciliant. Ne tamen perirent omnino  alii tituli, quos in fronte totius epistole mss. codices Griman. et alii, nec non Dionysius Exiguus et uulgate editiones exhibent, eosdem sub uno conspectu epistole premitti posse putauimus, eo tamen reiecto qui in prioribus editionibus decimus quartus habebatur: quoniam in mss. Griman. et Barb. et apud Dionysium desideratur, et capitulum cui apponebatur adiectitium esse ostendemus suo loco.

2. Hermes. Is archidiaconi officio in Ecclesia Narbonensi diu perfunctus, postea in episcopum Biterrensem assumptus fuit atque ordinatus. uerum cum indigne, ut ipse conquestus, a Bitterensibus fuisset exclusus, a Narbonensi susceptus est Ecclesia suo Rustico tunc orbata, reclamante licet Hilaro papa, qui tamen agentibus apud ipsum Fausto Reiensi et Auxanio episcopis Gallis, tamdem acquieuit: de quo uide epistolas Hilari ad episcopos Gallicanos. Eumdem Hermetem commemorant inscriptio Narbonensis, Martyrologia Romanum, Gallicanum et Usuardi  ad uII kalendas Nouembris.

3. Sabiniano et Leoni presbyteris actionis tue intelleximus fiduciam defuisse. In uulg. edit. legitur actionis sue  ; in mss. uero Griman., Barber., et Thuaneis tribus, 1587 actionis tue; quibus succinit Dionysius Exiguus; et ita corrigendum putauimus: que uox non de actione humana uel naturali intelligenda est, sed de actione iudiciali seu de iudicio uel persecutione, ac potestate aliquem pro delicto persequendi. Eodem fere sensu accipitur ea uox in epistola 12  ad Anastasium Thessalonicensem: ubi Atticus Epiri ueteris metropolitanus apud ipsum Leonem de indignissima astrictione, quam pertulerat, lacrymabili ACTIONE conquestus esse dicitur, coram astantibus Anastasii diaconis, qui querelis flebilibus nichil contra referendo, ea que ingerebantur, fide non carere monstrabant; ubi actio pro libello querimonie uel accusatione iudiciali sumitur.

4. Ut uacationem ab episcopatus laboribus, etc. Primus Innocentius III sanxit, Tria hec  institutione diuina esse soli Romano pontifici reseruata . Abundant tamen ecclesiastica monumenta eorum exemplis qui uel nemine consulto onus episcopale abiecerunt, uel de hoc cum sue prouincie episcopis egerunt. Huiusmodi exempla uide, si lubet, apud Petrum de Marca de Concord. sacerd. et imp. lib. uI, cap. 8, et lib. uII, cap. 26, nec non in uita Domni Bartholomei de Martyribus, Bracarensis archiepiscopi, lib. Iu, cap. 11, auctore u. cl. D. Le Maitre de Sacy. uide et S. Augustinum epist. 261 ad Celestinum papam, et lib. II contra Crescon. Grammat. cap. 11, Cyrillum Alexandrinum epist. ad Domnum Antiochenum, etc.

 1588 Nec a clericis sunt electi. uix opus est moliere hanc uocem clericus non semper eum significare cui inferioribus ministeriis mancipatus est, quod uel ex hoc unico capite apparet, cum certum sit ad presbyteros maxime, ceterosque maiorum ordinum ministros electionem episcopi pertinuisse. Immo plerumque omnium ordinum clericos designat, cum sine addito in antiquis scriptoribus reperitur: ut semel et iterum in hac inquisitione 1; item in inquis. 4, in epist. 10 ad episc. uienn. prou. cap. 6, et epist. 3  ad episcopos Camp., etc., cap. 3 et 4, ubi clericis usura interdicitur. Sepe etiam maioris tantum ordinis clericos significat, ut cum Siricius P. R. epist. 1, cap. 14, ait: Penitentiam agere cuiquam non conceditur clericorum; sequentibus enim uerbis indicat se de iis esse intelligendum qui gerenda sacramentorum instrumenta suscipiunt; immo et apud S. Leonem epist. 12  ad Anastasium Thessalon., cap. 4. Cum uero de inferioribus ministris intelligitur, eius significatio aliqua adiectione restringitur,  ut cum epist. 10 ad uiennenses, uocat clericos minoris officii, etc.

6. Si qui autem clerici ab istis pseudo-episcopis in eis Ecclesiis ordinati sunt, qui ad proprios episcopos pertinebant, etc. Pro qui ad proprios, etc., ut est in mss. codd. Griman., Barber., quatuor Thuaneis, Threcopith. et Isidoriano ms. ad marginem Canisii, Crabbi, etc., nec non et apud Gratianum, 1, q. 1, habent,  que ad proprios, etc., uulgares edit. Dionys. Exiguus, Hincmar. Rem. opusc. 33, I. 1589 Sirmondus, tom. I ueterum Concil. Gallie. Que tantula lectionis uarietas latum parit in sensu discrimen. Si enim postrema lectio retinetur, particula que ad Ecclesias referenda est; et eo deuolui questio uidetur, utrum clericus in aliena Ecclesia ordinatus ab huiusmodi pseudepiscopis in gradu ita accepto permanere possit? Respondet ratam posse haberi talem ordinationem, duplici tamen conditione apposita, 1o ut iudicio presidentium eiusmodi ordinatio  facta sit; 2o ut in iisdem Ecclesiis in quibus ordinati sunt, tali modo ordinati clerici perseuerent. Que conditiones si non adessent, irritam esse habendam decernit ordinationem, que nec loco fundata est; quia si in Ecclesia in qua ordinatus est non perseueret, uagus erit, et contra canones nullius loci clericus,  deiecto presertim pseudepiscopo ab ea cui male prepositus fuerat Ecclesia. Nec item auctore munita esset illa ordinatio, cum contra presidentium nutum et consensum attentata sit. In quo concinit Leonis decretum canoni 8 concilii Arausicani I, qui ita se habet: Si quis alibi consistentem clericum ordinandum putauerit, prius definiat ut cum ipso habitet; sic quoque non sine consultatione eius episcopi cum quo ante habitauit eum ordinare presumat.

Melius tamen retineri mihi uidetur prior illa lectio; ita ut particula qui ad clericos referatur qui ordinati sunt, et ad easdem illas Ecclesias pertinebant que tunc quidem pseudepiscopos, olim autem habuerant et postea habiture erant proprios; ita enim opponuntur, ut puto, pseudepiscopi et proprii episcopi. Hanc lectionem probat 1o omnium mss. codd. consensus. 2o Prior illa lectio supponit clericos eiusmodi in aliena Ecclesia fuisse ordinatos: alioqui falso diceret ordinationem illam loco fundatam non esse. Falso etiam timeretur ne clerici alio migrare auderent, et frustra  perseuerandi in eis Ecclesiis necessitas pro ratihabitionis conditione imponeretur: at raro admodum usurpatum in ueteri Ecclesia ut episcopi in aliena Ecclesia ordinationes celebrarent; nec minus rarum ut clericus in propria Ecclesia etiam ab alieno, etiam a falso episcopo ordinatus, de illa relinquenda cogitaret: ideoque superuacaneum fuerit eam conditionem adhibere que, ex communi omnium Ecclesiarum iure et ex canonum auctoritate etiam non expressa, numquam non subintelligebatur. Clericus uero in propria Ecclesia ab eiusdem pseudepiscopo ordinatus, poterat propter ordinationis uitium a proprio episcopo in locum pseudepiscopi subrogato deponi, seu pro non ordinato haberi; Leo enim dicit posse ratam haberi ordinationem, non uero debere; et preterea confirmata etiam ordinatione, in proprii episcopi potestate relinquitur, ut uel in Ecclesie sue ministerio huiusmodi clericum retineat, uel ad eum a quo ordinatus erat, ubicumque habitasset, transferendum curet, ut  expresse decernit Reiense conc. can. 4, in causa Armentarii 1590 Ebredunensis episcopi. Ordinatum enim suscipere et alere ordinans tenebatur: quo casu uagus fuisset clericus, si in ordine clericali permaneret; tuncque uerissime nec loco fundata esset ordinatio, nec auctore munita. Ita porro legimus, auctore,  cum mss. Griman., uictor., Trecopith., Thuaneis et Isidoro excuso; non uero auctoritate, ut habent Sirmondus tom. I Conc. Gall., Dionysius Exiguus, Hinem. Rem., Isidorus ms. et edit. uulg. Ex eisdem mss. in superiori linea lego creatio, non ordinatio, ut uulg.; uel consecratio, ut Dionys. et tres mss. codd.

Sed quoquo modo superiora legantur et intelligantur, grauis, ut ego reor, difficultas exsurgit: qua ratione nimirum eorum clericorum ordinatio rata possit haberi, qui ordinati sunt ab iis quos, ut ibidem diserte asserit, nulla ratio sinit ut inter episcopos habeantur; et quibus decernit nequaquam esse tribuendum quod non docetur fuisse collatum; quos denique pseudepiscopos esse pronuntiat, quia uidelicet nec a Clericis sunt electi, nec a plebibus expetiti, nec a prouincialibus episcopis cum metropolitani iudicio consecrati; ubi dubium non est quin de maioribus etiam clericis agatur, circa quos maxime difficultas uersabatur; nec par est credere Leonem et Rusticum de minoris officii clericis qui a pseudepiscopis ordinati erant sollicitos,  de maioribus nichil omnino curasse, penes quos et ministerium altaris, et alia potiora Ecclesie munia residebant.

Longe maior etiam difficultas, et cui soluende imparem me profiteor, si de iis pseudepiscopis Leo debeat intelligi, qui nullam ab ullo episcopo manus impositionem accepissent qua episcopi fierent: quod innuere nonnullis uidebuntur inquisitionis uerba: De presbytero, uel diacono, qui se episcopos esse mentiti sunt. uerum uix ac ne uix quidem istum Leonis sensum esse mihi persuaserim.

Antequam hunc locum explanemus , reuocandum est in mentem id quod supra delibauimus, et ex ista inquisitione ac responsione confirmatur: Rusticum uidelicet, cum hec Leoni proponebat, respexisse ad conciliorum Reiensis, Arausicani I et Arelatensis II canones, quibus palam fit  passim per Gallias frequentari tunc illicitas ordinationes a duobus episcopis que occasioni fuere Rustico ut ea de re pontificem Romanum consuleret. Quamuis enim certa esset apud Gallos et publicis sancita conciliis ea discipline regula, que tres ad minus episcopos ad episcopi consecrationem conuenire edicebat, non parum tamen roboris Gallicane consuetudini addi uidebat, si Romane, adeoque primarie Ecclesie usus et sententia suffragarentur. Sed duo presertim Rusticum anxium fecisse uidentur: unum, quod Reiensis canonis 3 auctoritate Armentario pseudepiscopo, utpote a duobus tantum ordinato, 1591 nonnulla episcopalia munia obeundi concessa facultas fuerat, qualis est neophytorum confirmatio; alterum, quod clericorum ab eo ordinatorum consecratio non in irritum missa fuerat, si nulla ordinato conuersationis macula preiudicaret, ut canone 4 definitur. Quare S. Leonis responso lux ex canone Reiensi concilianda est, ex eoque et ex Arausicano et Arelatensi dicendum  eos quos pseudepiscopos appellat sanctus Leo, episcopali manus impositione uel unctione in episcopos fuisse ordinatos; sed quia a duobus tantum contra canones episcopis, uel ab iis qui comprouinciales non erant, et sine metropolitani iudicio fuerant consecrati, inter episcopos non fuisse habitos, hoc est, ut loquitur S. Augustinus, lib. I de Bapt. contra Donatist. cap. 1, non administrasse, sed sacramentum ordinationis sue tamen gessisse; uel, ut de Ephesino episcopo act. 12 Chalcedon. habetur, seruato honore episcopatus esse deiectos; uel denique, ut ad hodiernum loquendi usum descendamus, charactere sacerdotali seu pontificali fuisse insignitos, qui post depositionem remanserit; omni uero fuisse iurisdictione spoliatos, que nimirum uitiose fuerat collata. Ad illud sufficit ut uel unicus adsit episcopus qui consecret; ad hoc ex placito Ecclesie necesse est ut duo uel tres consecranti assistant. Cuius ratio est, quod cum unus sit episcopatus episcoporum multorum concordi numerositate  diffusus (ut toties decantatum illud Cypriani axioma usurpem , et unici illius episcopatus pars ab unoquoque in solidum teneatur, minime conuenit ut inuitis omnibus, uel non consentientibus episcopis, illius pars episcopatus in solidum pariter tenenda ulli concredatur, sed omnium potius consensus accedat, qui, si per se adesse omnes non possint ordinationem celebraturi, duorum saltem uel trium presentia, ceteris annuentibus, comprobetur.  Ut enim omnes unius prouincie ecclesiastice episcopi omnes ubique terrarum diffusos representant episcopos, ita duo uel tres cum metropolitano uniuersorum eiusdem prouincie antistitum uice funguntur in cepiscoporum consecratione: ne, ut ait Innocentius papa , furtiuum beneficium prestitum uideatur, uel aliquid contra fidem, uel fidei causam ab uno uel altero male erga illam affecto tentaretur. Res attingenti, non tractanti, hec sufficiant.

 His a me ita scriptis, uenit ex Anglia opus eximium Herberti Thorndicii uiri eruditi, et, ut opus indicat, ecclesiastice unitatis studiosi. Editum est illud Londini superiori anno, seu 1674, cui titulus: Origines ecclesiastice, siue de iure et potestate Ecclesie Christiane Exercitationes. Is porro nodum istum de ordinationibus pseudepiscoporum 1592 ministerio celebratis aliter soluit; hec enim habet cap. 20: In ordinatione, inquit, cum duo esse ex dictis constet, auctoritatem ac ius Ecclesie in ordinante primum: tum consecrationis solemnitatem, que ministerio ordinis traditi auctorem Ecclesiam palam inscribit: tanto maioris est momenti Ecclesie auctoritas, quam consecrandi ritus, ut in irritum cadat rite ac more Ecclesie peracta consecratio, ad quam usurpata sit auctoritas Ecclesie. Nam etsi in perpetuum Deo sacrum sit quod semel Deo rite sacratum fuerit, non tamen Deo rite sacratum uideri debet, quod non sit iure Ecclesie Deo consecratum, etsi seruato ritu Ecclesie. Et post paginam: Itaque si dubium  existat de auctoritate Ecclesie, non de ritu ordinandi, non est mirum, accedente auctoritate Ecclesie, ualere ordinationem non iure factam, ad id ad quod ualere eam uult accedens auctoritas Ecclesie. Pauca sunt huius cause exempla in rebus ueteris Ecclesie: pauca quidem, sed sunt tamen, que eam dubiam esse non sinunt. In concilio Reiensi Gallie irrita declarata est ordinatio episcopi Ebredunensis, cui tamen indulgetur, exemplo canonis Niceni 8, chorepiscopum esse, strictis licet legibus, can. 2 et 3, puta eum, ut iam chorepiscopum, confirmare tantum potuisse. Non hoc ui irrite ordinationis, nisi accessisset Ecclesie per hanc synodum consensus. Leo papa I, ad Rustici Narbonensis inquisitionem 1, ordinationes clericorum a pseudepiscopis quibusdam factas, quas certum est seipsis irritas fuisse, ita ratas esse censet, si cum consensu episcoporum facte fuerint.  Sane cum nichil maius queri in hac tota re possit, quam ut rata sint apud Deum que fideli plebi ministrantur ab iis quorum dubia sit ordinatio, nec plebis  esse de rebus Ecclesie communibus iudicium dictum sit, statuendum est non posse fidelibus fraudi esse ea apud Deum, in quibus sequuntur fidem Ecclesie. Hunc explicandi modum a theologo extra Ecclesie castra militante suggestum, catholicis doctoribus discutiendum relinquo, eorumque in antecessum censure subscribo. Hoc in scriptore illo non laudo, quod consensum episcoporum dixerit, pro consensu presidentium; hoc enim postremum, quod habet Leo, latius patet, ad clerumque se extendit, cuius auctoritate et iudicio, episcopis aliquo impedimento ligatis, uel uacante sede, ordinationes in Ecclesia celebrantur.

7. Alienum est a consuetudine ecclesiastica, etc. uide doctissimum Morinum nostrum abunde disserentem de clericorum penitentia tum commentarii de Penit. lib. Iu cap. 12 et seq., et alibi passim, tum Exercit. Ecclesiast. lib. II. Nonnulla tamen indicare opere pretium erit.

 Primum est, ex S. Leonis uerbis erui,  minoris 1593 ordinis clericos, inter quos subdiaconi numerabantur, non semper agende penitentie lege exemptos fuisse: quod ex canone 2 concilii Carthaginensis u, uel potius ex commonitorio synodi Carthag. XuI  1594 kal. Iulii an. 401, in cod. Afr. num. 62, quod Leonis decreto concinit, pariter euincitur, et expresse in Agathensi can. 5, Epaonensi can. 22, et aliis asseritur.

2. Quod hanc disciplinam  consuetudine 1595  ecclesiastica, immo ex apostolica traditione arcessit, benigne intelligendum est; nec enim de hac traditione  quidquam uspiam apparet, cum potius tribus fere primis seculis clericos etiam maiores penitentie  1596 publice fuisse subiectos multis probet Morinus. Familiare est Leoni nostro ut cum de apostolica traditione sermonem habet, de ea loquatur quam ab apostolo Petro Ecclesie Romane relictam putabat. Eam uero 1597 ex B. Petri traditione descendere existimauit, que et olim obseruata et decretis sancita inueniebat eorum Ecclesie sue pontificum, quorum monumenta supererant illa etate. Constat autem tum ex Dionysii collectione, 1598 qui preteritorum sedis apostolice presulum constituta quanta ualuit cura diligentiaque collegit, et quotquot a se reperta sunt digessit, tum etiam aliis argumentis probabile nullius pontificis Romani 1599 Siricio etate superioris decreta in Ecclesie Romane scriniis reperta fuisse tempore Leonis pontificatum subsequente: ut facile crediderim istam traditionem a Siricio Leonem hausisse. Reuera huius decretum, quod supra retulimus, exscripsisse uidetur Leo, eiusque formam a Siricio conditam esse putauit secundum predecessorum suorum constituta ac  disciplinam. Sed cum aliter usurpatum esse aliquando, etiam in Ecclesia Romana, deprehedamus, nec non in Africana tempore S. Cypriani, quo diuersa non erat utriusque Ecclesie istius disciplina, indulgentius explicandus est S. Leo, qui cum sine dubio ex traditione apostolica descendere hunc usum asserere contentus sit, nulla alia niti se probatione prodit, quam ea consuetudine quam sua in Ecclesia a Siricii etate ad sua usque tempora uiguisse nouerat.

Hac unica uia Leonis uerba cum aliorum testimoniis conciliari posse existimamus. Alia quippe responsa, que peremptoria uocat Morinus, pace doctissimi uiri dixerim, satisfacere non uidentur. Quod enim ait, eam consuetudinem ex apostolica traditione deriuatam, clericos scilicet a manuum impositione ad penitentiam eximendi, feruentium persecutionum temporibus obseruari non potuisse; indeque euenisse ut publice quoque penitentie succubuisse legantur clerici per illam tempestatem, non uideo qua ratione  cuiquam arridere possit. Econtra enim si aduersa sententia probanda incumberet, ex traditione scilicet apostolica inductam esse hanc Ecclesie disciplinam, ut clerici penitentie publice non aliter ac laici addicerentur; huicque sententie obiiceretur, id tribus primis seculis non fuisse obseruatum, recte mihi uiderer respondere posse, intermissam hanc per turbulenta persecutionum tempora consuetudinem: multo enim facilius seuientibus tyrannis, Christianis omnibus uix mussitare audentibus, multo, inquam, expeditius tunc erat clericos lapsos suoque deiectos officio ad priuatam secessionem penitentiamque compellere, quam solemni manuum impositione ad penitentiam publicam adigere, cinere cilicioque indutos omnium fidelium pedibus aduoluere, per omnes denique circumducere luctuose satisfactionis 1600 gradus. Certe si ex persecutionum procellis querenda est huius difficultatis elucidatio, melius dicetur subiectos tunc fuisse  lugubri huic ac publice penitentie Ecclesie ministros, ut tante tamque insolite clericis imposite pene metu a lapsu deterrerentur presbyteri et diaconi, quorum ut opera tunc maxime indigebant Ecclesie, ita et magna erat ubique penuria, et lapsus nocentior.

Alterum responsum a Morino allatum hoc est: clericos solummodo suspensos hac Leonis sententia comprehendi, et a penitentie publice necessitate eximi. uerum cuilibet paulo attentius pontificis uerba legenti luce clarius apparebit eius responsum generale omnino et nulla conditione, nulla restrictione definitum, omnes prorsus clericos complecti, omnes qui crimen aliquod admiserint, pro crimine aliquo suo. Ubi cum inter crimina nullum discrimen faciat, nullum etiam excipi credendum est; decernendumque clericos, siue ea que suspensione sola plectebantur commisissent, siue que depositione, numquam secundum Leonem ad penitentiam publicam adactos fuisse; immo nec ultro eam petentibus esse concessam: de his  enim manifestum est agi in hac Leonis responsione, ut inquisitionis titulus testatur, quod et habent canones 4 Arausicani concilii, et 29 Arelatensis II, ad quos Rusticum respexisse pluries monuimus; immo et Syricius ipse, qui de concessione sola meminit, non de coactione ad penitentiam.

Quod de traditione apostolica diximus, idem de consuetudine ecclesiastica dicendum, quam uel ubique uigere et semper uiguisse credidit S. Leo, uel ab omnibus Ecclesiis suscipiendam esse autumabat: ita ut quidquid aliter in aliis ageretur, hoc inter morum ac discipline corruptelas numeraret. Aliter tamen res se habebat, ut uel solo hoc exemplo declaratur. Quod enim Rome numquam ulli maioris ordinis clerico penitenti concedebatur, optime quidem et sapienter fiebat; sed quod Gallicani penitentiam desiderantibus clericis non negandam esse putabant, ut ex Arausicani I et Arelatensis II canonibus patet, culpandum profecto 1601 non erat: Quod enim  neque contra fidem, neque contra bonos mores iniungitur, indifferenter est habendum, et pro eorum inter quos uiuitur societate seruandum est, ut Augustinus habet epist. 118 ad Ianuarium.

Tertium, quod obseruandum uenit in hoc capite, istud est, Leonem cum probare uellet clerico manum ad penitentiam imponi non debere, ad hoc adducere isthec uerba: Sacerdos si peccauerit, quis orabit pro illo ? Cuius ratio est, uel quod sacerdotum supplicationibus a peccatis solui dicebantur penitentes; uel quia numquam sine oratione manus imponeretur, siue ad confirmationem, siue propter ordinationem, siue denique ad penitentiam. Que manus impositio cum ex se indifferens esset, aliquando honorifica erat, ut in ordinatione; aliquando humiliationi ac deiectioni publice coniuncta, ut in penitentia, ad quem effectum ex oratione determinabatur: et propterea a leuitis et sacerdotibus, quibus  manus aliis imponendi ius erat, remouebatur; ne sacerdotali dignitati contumelia hoc modo irrogari uideretur, et eo magis, quod penitentes non ad cleri modo, sed ad laicorum etiam genua aduoluebantur in penitentie sue decursu.

8. Lex continentie eadem est ministris altaris. Inter ministros altaris subdiaconum censeri, patet ex epist. 12 , ad Anastasium Thessalonicens., cap. 3, ubi distinctius de eius continentia disserit, de qua et nos ibidem aliqua. Hic solum obseruo, mirum satis uideri eamdem a Leone dici legem continentie ministris altaris impositam, presertim in Ecclesia Romana, cum et semper et lege diuina ad illam obligatos episcopos et presbyteros uelit Siricius papa; subdiaconi uero ad continentiam tenerentur et ex lege tantum ecclesiastica, et ea quidem que uix tunc primum in lucem prodibat. Quotquot enim ante S. Leonem, uel conciliorum canones, uel pontificum etiam Romanorum decreta promulgata fuerant, solos presbyteros et diaconos legi continentie subiectos  esse declarant. uide Siricium, epist. ad Himerium Tarracon., cap. 7 et 9; Innocentium I, epist. ad uictricium Rothomag., cap. 9, epist. ad Exuperium Tolos., cap. 1. Immo apud Gallicanas Ecclesias etiam Leonis temporibus nulli clerici, preter presbyteros et diaconos, continentiam profiteri iubebantur. Testis est Arausicana I synodus, can. 22: Sedit preterea, inquit, ut deinceps non ordinentur diacones coniugati, nisi qui prius conuersionis proposito professi fuerint castitatem. Et can. 23: Si quis autem post acceptam benedictionem leuiticam cum uxore sua incontinens inuenitur, ab officio abiiciatur. Demum cap. 4: De his autem qui prius ordinati hoc ipsum inciderunt, Taurinatis synodi sequendam esse sententiam, qua iubetur non ulterius promoueri. Suffragatur Arelat. II can. 42, cuius etiam can. 45 statuitur ut qui internupta et duplicata matrimonia inciderunt non ultra subdiaconatum ecclesiasticas 1602 capiant dignitates. Quod si facti forsitan sunt, ab ecclesiastico remoueantur  officio. Andegauense pariter concilium, anno 452, can. 11, de Digamis uel uiduarum maritis ad diaconii uel presbyterii gradum non admittendis decernens, nichil de subdiaconis statuit; quos proinde inter minoris officii clericos ad continentiam non obligatos censeri uoluit. Hoc etiam notandum in can. 22 Arausicano, quod ait ut deinceps non ordinentur; quasi noua tunc fuerit hec circa diaconos constitutio, quod innuere pariter uidetur canon 24: cum enim hac leuissima pena, ut non ulterius promouerentur, eos diaconos mulctandos censeat, qui ante hanc constitutionem ordinati, postea cum uxoribus suis se miscuissent; eos uero qui deinceps consecrarentur abiiciendos uelit, si id ipsum inciderint; indicium est hoc passim per Gallias usurpatum antea fuisse, ut diaconi continentie legem non tenerent, siue id ex corruptela descenderet, siue ex indulgentia episcoporum Gallicanorum propter penuriam ministrorum, quam bellorum calamitas induxerat, introductum fuerit. Certe tantum abest ut ad continentiam  subdiaconi tunc coacti fuerint in Galliis, ut egre admodum huic iugo colla submiserint diaconi ipsi: quod Gallicanos antistites impulit ut frequenter de illorum incontinentia querelas emiserint, et eamdem legem multoties renouauerint in synodis, ut in Turonensi I, anno 461, can. 1 et 2 , et Agathensi, anno 506, can. 9.

Aliquid tamen, licet non omnino expresse, habetur in concilio uenetico, anno 465, eodem Perpetuo Turonensi preside, qui et Turonensi I synodo prefuerat. Nam can. 11, qui 39 est in Agathensi, hec habet: Presbyteri, diacones, subdiacones, uel deinceps quibus ducendi uxores licentia non est, etiam alienarum nuptiarum euitent conuiuia.

uerum, quod fatendum est, ut uaria erat pro uariis orbis regionibus in hac re disciplina, sic etiam intra Gallias ipsas pro diuersis prouinciis et Ecclesiis  uarietas erat non minima, quam nobis ob oculos ponit breuis epistola SS. Lupi Tricassini et Euphronii Augustodunensis episcoporum ad Talasium episcopum Andegauensem, in qua incertam et fluctuantem tunc cernimus in Galliarum Ecclesiis continentie clericalis disciplinam, quod saltem subdiaconatum et inferiores ordines attinet .

Qua in epistola quam exacte, quam distincte singula explicentur, non abs re erit propius intueri: tum quia utile admodum erit ad concilianda uaria et interdum contraria canonum uel pontificum decreta, que pro temporum, regionum, Ecclesiarumque diuersitate uaria sunt; tum quia nullus est testis locupletior discipline Gallicanarum huius eui Ecclesiarum, quam Lupus Tricassinus, Pater patrum, episcopus episcoporum, alter seculi sui Iacobus, qui de quadam specula caritatis, nec de inferiore Ierusalem tota Ecclesie Dei nostri membra superinspiciebat; 1603 dignus qui merito ab omnibus consuleretur, Petri apostoli collega, primus omnium toto qua patet orbe pontificum,  cuius prerogatiue subiiciebatur, cuius censure adtremebat etiam turba collegii episcopalis, in cuius grauitatis comparationem ipsa etiam grandeuorum corda puerascebant, sanctorum utriusque ordinis  conclamatissimus primipilaris, norma morum, columna uirtutum, iunior magis quam minor Moyses, per quinquennia decem et amplius non equeuis sacerdotalibus tantum, uerum et antiquis antelatus .

Tantum uirum par est audire de clericorum continentia disserentem, distinguentemque quid in sua Trecensi ageretur Ecclesia, quid in Augustodunensi, quid in uniuersa; quid ex consuetudine, quid ex necessitate, quid de facto institueretur; quid in uotis haberet, quid in aliis laudaret, quid denique ipse non auderet. Ipsa huius epistole uerba describenda primum, tum per partes discutienda.

De clericis, inquit, bigamis usque ad ostiarios Ecclesia  permittit et patitur: et quam quis sacerdotum regulam pro districtione sua assumpserit, iure custodiet. Exorcistas uero aut subdiaconos a secundis nuptiis penitus excludit. Generationem uero filiorum ab his quos coniugatos assumimus, melius esset, si fieri possit, arceri: quos melius est non assumi, quam de his postea sub diuersa sensuum uarietate certari: cum melius sit omnes disceptationum causas excludi; ut qui non uult in clericatu generari, non constituat in altario coniugatos. Hec pro consuetudine Ecclesiarum nostrarum, quarum una est regula, pagine huius sermone texuimus. Si quid uero pro honore Domini potest districtionis accrescere, etsi imitari non possumus, pro Domini honore laudabimus. Nam iam Ecclesie obsequiis aggregatos ad secundas nuptias transire non patimur: quos postquam assumpti fuerint, etiam a primis penitus arcemus, exorcistas dumtaxat atque subdiaconos. In Augustodunensi autem Ecclesia, uel ostiarius in imo officio constitutus, si uxorem aliam acceperit, ab officio penitus abdicatur. Subdiaconos autem ad pacem inter  se in sacrario oportet accedere; in altario autem, non nisi dum porrigunt pallas diacano, aut suscipiunt quod refertur; ad pacem autem nequaquam eis permissum est. Si autem illius amentie fuerit uel exorcista, uel subdiaconus, uel etiam, sicut supra memoratum est, ostiarius, ut secundis se nuptiis illigarit, non solum ab officio, sed etiam a communione penitus arcetur.

Hoc ergo primum ex ista epistola elicitur: Ecclesie permissione ac tolerantia clericos minores, usque ad ostiarios inclusiue, bigamos esse posse; id est, et assumi posse ad ostiarii et ad infimorum officiorum gradus qui coniugati erant uel fuerant, clericisque in huiusmodi muneribus constitutis licuisse 1604 et uxorem accipere, et ad secundas nuptias conuolare, et liberis etiam procreandis operam dare. Hic est sensus uerborum istorum epistole: De clericis uero bigamis usque ad ostiarios Ecclesia permittit et patitur.

 2o Exorcistis et subdiaconis eadem omnino permissa esse, uno excepto, ne uidelicet ad secundas nuptias transirent. Sic enim ait: Exorcistas uero aut subdiaconos a secundis nuptiis penitus excludit.

3o Hanc Ecclesie permissionem ita sequi liberum fuisse episcopis, ut tamen arctiorem disciplinam in suam quisque Ecclesiam posset pro arbitrio suo inducere: Et quam quis sacerdotum regulam, inquit, pro districtione sua assumpserit, iure custodiet.

4o Optassent sancti episcopi numquam coniugatos assumi ad exorcistarum et subdiaconorum officium: quoniam difficillimum erat quin inde multe disputationes orirentur in Ecclesia, dum uix intra certos limites cerceri posset matrimonii usus in his qui matrimonio iuncti ad Ecclesie officia assumebantur.

5o. Saltem uero generationem liberorum, si fieri possit, arceri cupiunt ab iis qui coniugati assumuntur. Utriusque huius partis sensus his uerbis continetur: Generationem uero filiorum ab his quos coniugatos assumimus, melius esset, si fieri possit, arceri; quos  melius est non assumi quam de his postea sub diuersa censuum uarietate certari: cum melius sit omnes disceptationum causas excludi; ut qui non uult in clericatu generari, non constituat in altario coniugatos.

6o Hec, que prius obseruari docuere, usu recepta fuisse asserunt in utraque sua Ecclesia Augustodunensi, in Lugdunensi I, et Trecensi in Senonia seu Lugdunensi Iu. Hec, inquiunt, pro consuetudine Ecclesiarum nostrarum, quarum una est regula, pagine huius sermone texuimus. Sed pro iure, quod supra unicuique episcopo in sua Ecclesia competere agnouit, quam uoluerit regulam pro districtione sua assumendi, testatur uterque ille episcopus strictiorem purioremque disciplinam in suas Ecclesias a se fuisse inuectam, cum aliquo etiam unius ab altera discrimine, saltem quantum ad penam iis qui contra irent infligendam.

7o In Ecclesia enim Trecensi hoc S. Lupus sanciuerat, ne quisquam aliquo in ea ministerio initiatus  secundis se nuptiis implicare sineretur: Nam iam, inquit, Ecclesie obsequiis aggregatos ad secundas nuptias transire non patimur; quod de ultimis etiam gradibus intelligendum est; ita ut primo eisdem uxorem accipere liceret; quoad exorcistas uero et subdiaconos, si qui ante omne coniugium in iis gradibus collocarentur, iis ne semel quidem nubere permisit: Quos postquam assumpti fuerint, etiam a primis penitus arcemus, exorcistas dumtaxat atque subdiaconos.

8o In Augustodunensi autem Ecclesia in hoc seuerior ab Euphronio sancita erat disciplina, ut depositionis pena multaretur etiam 1605 ostiarius, qui omnium ordinum ultimus, si secundam uxorem accepisset, exorcistam uero et subdiaconum, qui idem fecissent, non solum a suo officio, sed etiam a communione arcerent. In Augustodunensi, inquit, Ecclesia uel Ostiarius in imo officio constitutus, si aliam uxorem acceperit, ab officio penitus abdicatur; si autem illius amentie fuerit, uel exorcista, uel subdiaconus,  uel etiam, sicut supra memoratum est, ostiarius, ut secundis se nuptiis alligarit, non solum ab officio, sed etiam a communione penitus arcetur.

An uero illis quos hic uel a primis uel a secundis nuptiis prohibet, uxoribus quas ante ordinationem acceperant uti facultas erat relicta? Ita fuisse existimo, quemadmodum etiam ex uenetico et Agathensi canonibus supra laudatis habetur: quorum conciliorum Patres, exemplo proculdubio sanctorum Lupi et Euphronii accensi, arctiores continentie leges altaris ministris prescripserunt, et ad eam disciplinam propius accedere ceperunt quam in Ecclesia Romana Leonis nostri temporibus uiguisse uidemus; a qua tamen adhuc in multis discrepabant, ut uel ex hac sancti Lupi epistola intelligere licet, si cum ista ad Rusticum, et aliis ad Anastasium Thessalonic., ad Italie episcopos, et ad uiennenses, conferatur. In quarum ultima, cap. 3, clericos etiam in minoribus officiis residere non patitur, qui fuerint plusquam unius uxoris uiri.

 Laxiorem porro disciplinam illam, qua, ut memorauimus, subdiaconi permittebantur uxoribus propriis commisceri, et corruptelam que ante Arausicane synodi prime et Arelatensis II canones Ecclesias Gallicanas peruasisse uidetur, ut diacones aliquando ordinarentur non ante professi conuersionis seu continentie propositum, non ex morum solummodo corruptione, aut episcoporum negligentia descendisse putauerim, sed ex synodorum Orientalium canonibus, quibus  Gallicanus canonum codex ex parte compositus erat, quos inter Ancyranus 10 diaconum qui ordinationis tempore continentiam promittere noluerat ad nuptias sinebat transire, nec propterea gradum auferebat. Romana disciplina longe purior ac traditioni magis conformis, continentie legem diaconis semper indixerat; nec receperat Ancyranum canonem 10, nisi eum corrigendo et ad suum usum accommodando, ut in dissertatione ad antiquum nostrum Romane Ecclesie codicem diximus.

 9. Nec dimittere uxores. Canon apostol. hoc uetat: Episcopus aut presbyter uxorem propriam nequaquam sub obtentu religionis abiiciat; si uero reiecerit excommunicetur; sed et si perseuerauerit, deiiciatur. Huic Orientalis Ecclesie decreto concinunt plures Latine constitutiones, quibus tamen 1606 cautiori consilio prouisum est ne clericus maioris ordinis coniugatus cum uxore in eadem domo habitet, nisi sequestrato mansionis cubiculo, religione premissa , ut habet conc. Agathensis can. 16, postea quam pariter conuersi fuerint.

10. Christi et Ecclesie sacramentum. Cur irritum sit matrimonium ingenui cum serua seu ancilla, non una afferri solet ratio, ea uero, quam ex ipsius sacramenti significatione repetit sanctus Leo, nescio an satis attendi soleat. Quod scilicet, preter uoluntariam sexuum coniunctionem, necesse sit ut habeant matrimonia Christi et Ecclesie sacramentum; ut enim Christus liberam duxit Ecclesiam, seu ducendo  et redimendo liberam fecit, eiusque filii heredes quidem Dei, coheredes autem Christi facti sunt in huius diuine persone societatem, et aliqua unigeniti iura asciti; ita necesse est ut mulier libera sit dum assumitur in uxorem, uel libera reddatur dum a sciente assumitur et redimitur: Ingenua facta et dotata legitime, et publicis nuptiis honestata, ut alias Leo. Quantum ad hanc publicarum nuptiarum conditionem, uidetur eam necessarie requirere S. pontifex, ut rata sint et ualida matrimonia: quod maxime fauet nonnullorum doctissimorum iuris canonici peritorum, qui clandestina matrimonia semper inualida irritaque fuisse autumant. uerum cum sacrosancta Tridentina synodus ea rata et uera fuisse censuerit, quamdiu ea Ecclesia irrita non fecit, satius est Leonis uerba intelligere de solis ancillarum matrimoniis que non nisi publicarum nuptiarum solemnitate possint honestari et in libertatem uindicari. uide sanctum Augustinum, de Bono Coniugali cap. 5, multo pauciora ad ueras nuptias requirentem, tametsi dubitans  loquatur. Porro quod de concubinis hoc capite dicitur, in malam partem accipiendum non est, sed de iis concubinis quarum usus tunc temporis licitus erat; queque uelut uxores erant, quamquam nec dotalibus instrumentis, nec solemniter ducte, nec ingenue facte, sed adhibite ad tempus maritali affectu, procreandorum liberorum causa. Ne materiem multorum tractatibus uersatam inutiliter retractem, adeundi commentarii noui Emanuelis Gonzalez IC. in concilium Illiberitanum, cap. 8, subiecti antiquioribus Mendoze Commentariis, ubi contrariam huius sententiam refutat ille, expenditque fusius in quibus concubinatus huiusmodi et matrimonium uel conueniant uel discrepent.

11. Paterno arbitrio, etc. Membrum hoc cum precedenti connectitur, non solum in collectionibus Dionysii Exigui, cap. 18, Isidori, Gratiani, 32, q. 2, Non omnis mulier, Burchardi et Yuonis; sed etiam in mss. codd. Corb., Grim., uictor. et quatuor 1607  Thuaneis. Unicum Thuaneum cum Barberiniano, Trecopitheano et Cantabrigensi secuti sumus, ut cum Sirmondo eiusque codicibus mss. distinctum caput faceremus, quoniam id res ipsa exigit: precedenti enim capite de solis clericis filias tradentibus ad nuptias agitur; isto, de quauis fideli puella paterno arbitrio uiro concubine prius coniuncto tradita. Hec uerba: Quia aliud est nupta, aliud concubina, que claudunt responsum ad inquisitionem 5, inchoant in Barber. inquisitionem 6, non malo sensu.

12. Culpanda est sane, etc. Apud eosdem collectores mox laudatos hoc caput cum superiori coniungitur: quibus et iidem mss. concinunt, exceptis Thuan. 1, Trecopith., Barber. et Cantabr. Latum materie discrimen distinguenda esse capita satis eloquitur. Immo sine distincto inquisitionis titulo hoc caput intelligi nequaquam potest.

13. Horum causa, etc. Iam indicauimus supra hunc Ecclesie Romane morem ab aliis plerumque Ecclesiis seruatum non fuisse. De Carthaginensi testis  concil. Iu, si genuinum est, can. 74: Penitentes uero qui leges penitentie attente exsequuntur, si casu in itinere uel in mari mortui fuerint, ubi eis subueniri non potest, memoria eorum et oblationibus et orationibus commendetur. De Gallicana testatur uasensis I canon.  2, supra descriptus. De Hispanica, Toletana synodus, que dicitur undecima, an. 675 congregata, quamque authenticam uocat Innocentius, PP. in epistola ad Petrum Compostellanum. De his autem, inquit canon 12, qui accepta penitentia, antequam reconcilientur ab hac uita recesserint, quamquam diuersitas preceptorum de hoc capitulo habeatur, illorum tamen nos sententias placuit sequi, qui multiplices numero de huiusmodi humanius decreuerunt; ut et memoria talium in Ecclesiis commendetur, et oblatio pro eorum dedicata spiritibus accipiatur. Ubi synodus 16  authentica Carthaginenses Gallicanosque antistites Leoni preferendos censet, quia multiplices numero: quemque in eodem canone secuta est definientem in epist. ad. Theodorum Foroiul. non denegandam reconciliationem in periculo mortis, ab eo discedit cum in eadem epistola edicit mortuis in penitentie decursu communicandum non esse.

14. Melius expetit ecclesiasticum quam forense iudicium. Quandoquidem hanc Leo ita optionem dat  penitentibus, 1608 ut etiam magis approbet, si relicto seculari iudicio ad ecclesiasticum confugiant qualibet de causa, argumentum est etiam tum uiguisse leges, quibus ab imperatoribus Constantino, ut testatur Sozomenus, lib. I, cap. 9, et ab Honorio data est episcopis potestas iudicandi inter litigantes christianos etiam laicos uel pro rebus temporalibus.

15. Inquisit. 13. De his qui post penitentiam uxores accipiunt, uel concubinas sibi coniungunt. uidetur hec Inquisitio ex can. 21 concil. Arelat. II nata; nisi quod hic de secundis tantum nuptiis et illicita commixtione est, sanctus autem Leo etiam a primis nuptiis excludit penitentes, in eo, ut in ceteris, minus quam Galli nostri indulgens.

16. uirginitatis propositum. Manifeste duo distinguit S. Leo, propositum cum habitu coniunctum, et consecrationem. Propositum erat uel solemne, per ingressum monasterii; uel priuatum, per susceptionem uirginalis habitus in propria domo, quod a  puella duodenni prestari poterat: consecratio uero ante annum etatis quadragesimum ne fieret sanciuit Leo. Hic quoque constituit, inquit liber de Romanis Pontificibus, ut monacha non acciperet uelaminis capitis benedictionem, nisi probata fuerit in uirginitate annis quadraginta. Idem edixit Maiorianus imperator an. Ch. 458, hortatu, ut par est credere, sancti Leonis: eodem edicto uetans ne quis filias inuitas ad sacrum uelum accipiendum cogeret. Idem tempus annorum 40 uirginibus ante consecrationem probandis prescripsit Agathense concil. can. 19, cui preiuerat Chalcedonense can. 15, idem de diaconissis statuens. Quam penam uirgines a proposito resilientes sustinerent, non dicit sanctus Leo. Innocentius I eas aliquanto tempore debere penitentiam agere scribit in epistola ad uictricium Rothomagensem; eam autem, que et consecrationem nubendo uiolasset, penitentie post mortem mariti esse subiiciendam. uide Ancyranum, can. 19. Consecratio uero ista solemnis nec ab alio quam ab episcopo, nec nisi maioribus solemnitatibus  fieri debebat. Solis diebus Epiphaniorum, uel in Albis paschalibus, uel in natalitiis apostolorum dari sacrum uelamen precipit Gelasius papa epist. ad episcopos Sicilie, Lucanie et Brutiorum. Liberius PP. Marcellinam sancti Ambrosii sororem,  aliasque uirgines Deo consecrauit 1609 in ipso Domini Natalitio, ad easque sermonem habuit, quem sanctus Ambrosius exscribit lib. III de uirginibus.

17. In omnibus editis exemplaribus sequitur hoc capitulum, quod etiam apud Gratianum 20, q. 1, reperitur.

Ambigi uero non potest crimen magnum admitti, ubi et propositum deseritur et consecratio uiolatur: nam si humana pacta non possunt impune calcari, quid eis  manebit qui corruperint federa diuini sacramenti?

uerum desideratur pars hec integra in mss. codd. Griman., Barb., uictor., Trecopith., Nauarrico et tribus Thuaneis, nec non apud Dionysium Exiguum, Burchardum et in Isidori collectione edita Parisiis an. 1524 et 1535, cura Margarini de la Bigne: ut dubium non sit hec  uel Gratiani uerba esse, uel alicuius studiosi, qui cum animaduerteret in Leonis decreto de solis puellis agi, que propositum uirginitatis emiserunt, ex inductione quid de consecratis  statuendum esset, ad marginem annotauit, quod postea irrepsit in textum per scribarum imperitiam. Et certe hominem arguit ratiocinantem potius quam definientem pannus iste, nec a pontifice cum potestate loquente descendere uidetur. In aliquibus exemplaribus unicum cum precedenti caput componit, ut apud Gratianum et Sirmondum, qui inquisitionem huic respondentem nullam inuenit: in aliis pro distincto capitulo habetur, ut in uulg. edit. et in mss. Thuan. duobus, et Cantabr. Ceterum ratio illa ex diuini pacti sacramento petita, desumpta uidetur ab auctore ex epistola Innocentii I, ad uictricium Rothomagens. cap. 13.

18. Cuius fidei fuerint qui eos baptizauerunt, etc. Eamdem definitionem habet Leo noster epist. 135 , cap. 2, et epist. 129 , cap. 7, ubi cum a quocumque heretico baptizatum denuo baptizari uetet, caue ne Paulianistas, quorum baptisma irritum proclamauit Nicena synodus, idoneis ab  eo baptizatoribus accenseri putes. Paulianiste enim, ut dicit Innocentius I, in nomine Patris, et Filii, et Spiritus sancti minime baptizabant: ac proinde eorum baptisma  baptisma non erat: quia formam baptismatis, quam hic, quolibet modo, acceptam Leo supponit, non usurpabant. Quis enim nesciat, inquit Augustinus, lib. uI de Bapt. contra Donat., non esse baptismum Christi, si uerba euangelica, quibus symbolum constat, illic defuerint? Indiscrete tamen loquitur sanctus Leo, quoniam indiscrete plerumque locuti sunt alii sancti Patres: et quia facilius inueniuntur 1610 heretici, qui omnino non baptizent  quam qui non illis uerbis baptizent.

19. Possunt ieiuniis et manus impositione purgari. uides hic  aliquid medium inter penitentiam publicam et solam manuum impositionem seu confirmationem. Per hanc solam catholicis copulabantur, qui ab hereticis infantes baptizati erant, ut cap.  precedenti decernitur. Penitentie publice laboribus subiiciebantur, et ita ad communionem admittebantur ii qui, cum a catholicis baptizati et a gentilibus adhuc paruuli capti essent, idololatria, uel homicidiis, uel fornicationibus sese apud illos polluerant. Si uero iidem conuiuio gentilium solummodo et escis immolatitiis usi fuerant, nec penitentia publica multabantur, quoniam hoc ab eis adhuc iuuenibus, in infantia raptis, quid agerent ignorantibus, et fame coactis admissum fuerat: nec item per manus impositionem, inuocata uirtute Spiritus sancti, seu per confirmationem: quia a catholicis baptizati, ab iisdem pariter Spiritus sanctificationem acceperant:  sed ieiuniis et manus impositione purgabantur. Hanc enim impositionem manus, nec de penitentia publica, nec de confirmationis sacramento intelligendam esse, planum mihi esse uidetur ex contextu capitis et ex ipsa Inquisitione.

Aliquid seuerioris discipline habere uidetur idem Leo noster in epistola 129 , ad Nicetam Aquileiensem cap. 5, ubi huiusmodi cibis immolatitiis pollutos penitentie satisfactione purgari precipit, siue hoc terror extorserit, siue fames suaserit: sed discrimen in pena est, quoniam et in peccantibus erat: ibi enim de adultis et grandeuis agitur. Adde quod non tamquam ex canonum auctoritate loquitur sanctus Leo, sed quasi ex proprio sensu: Credidimus, inquit , ut non tam temporis longitudine, quam cordis compunctione pensetur: cum huiusmodi cibus pro metu, aut indigentia, non pro religionis ueneratione sit sumptus.

 Quod uero iuniores illos ieiuniis et manus impositione purgari mandat, etiamsi uix inter minima peccata numeranda uideantur que admiserant, non mirabitur qui apud Augustinum  legerit, quod pro quotidianis peccatis etiam sacrificia eleemosynarum, ieiuniorum, et ipsarum orationum ac supplicationum quisque pro suis uiribus offerre non cessat. Nec difficultatem debet facere, quod de manus impositione mentionem facit, eo ipso enim confirmatur quod diximus: quia cum 1611 manus impositio solitarie ponitur, nullum significat sacramentum, multoque minus confirmationem; sed solummodo orationes et supplicationes manuum impositioni coniunctas, iuxta illud eiusdem Augustini : Manus impositio, non sicut baptismus repeti potest. Quid enim est aliud, nisi oratio super hominem? Unde in hac ipsa epistola Leonis ad Rusticum inquis. 2, cum probare uellet clericos non debere penitentiam publicam accipere per manus  impositionem, per quam luctuosum illud stadium dedicari solebat, adducit hec Scripture uerba: Sacerdos si peccauerit, quis orabit pro illo? I Reg. II, 25.

Postremo monebo per mediam illam penitentiam seu penitentie umbram, quam hic commemorat sanctus Leo, lucem afferri illis Innocentii I PP. uerbis, que uideo a multis in alienos sensus detorqueri. ARIANOS, inquit, laicos conuersos ad Dominum SUB IMAGINE PeNITENTIAE ac sancti Spiritus sanctificatione per manus impositionem suscipimus. Quod enim hic imaginem penitentie appellat, idipsum esse arbitror quod sanctus Leo ieiuniis et manus impositione comprehendit: que penitentia, si cum illis omnibus laboriosis penitentie gradibus conferatur, qui passim in usu erant in reconciliatione peccatorum, imago potius et umbra penitentie merito dicitur, quam penitentia. Etsi enim in illa publice credendum est impositam esse manum a supplicantibus sacerdotibus, publice tamen penitentie nomine non decorabatur,  quia ab omni 1612 illa publice humilificandi disciplina immunis erat. Huiusmodi tenuem et mediam penitentiam susceptam esse uidemus 1o ab iis adultis qui ad baptismi sacramentum et consecrationem sese accingebant, de qua sanctus Augustinus homil. 50 citata, ubi tres actiones penitentie recenset, quarum hec prima est, que, inquit, nouum hominem parturit, donec per baptismum salutare omnium preteritorum fiat remissio peccatorum; 2o ab iis de quibus Innocentius I, qui ab Arianis conuersi per confirmationis sacramentum in catholica suscipiebantur: ad hanc enim sanctificationem spiritus sese per ieiunia et orationes disponebant; 3o ab iis qui e captiuitate regressi,  in qua immolatitiis se cibis contaminarant, sacramentorum Christi cupiebant esse participes, quorum illis prius communio non concedebatur, quin ieiuniis, orationibus sacerdotalibus et manuum impositione purgati essent. Porro cum manuum impositionem hic lego, uix mihi tempero quin ad secrete confessionis et sacramentalis absolutionis, ut hodie fit, ritum oculos mentis coniiciam: prodo suspicionem, sed nichil assero.

Antequam his obseruationibus finem imponam, opere pretium est indicare nonnulla ex huius epistole prefatione translata esse ad prologum fictitii  rescripti Marci pape ad Athanasium: aliqua etiam ex inquis. 13 in epistolam Iulii pape ad Orientales in causa eiusdem Athanasii. Alia sunt forsan in aliis Isidori pseudo-epistolis.





MONITUM.

Quesnelli obseruationem in epistolam apud ipsum 9, ad episcopos Gallicanos uiennensis prouincie, quam inter supposititias reiecimus, insertam inuenies in admonitione eidem epistole premissa. tom. I, col. 1465 , ubi nostras animaduersiones adiecimus.




uolume back matter




INDICES IN HUNC TOMUM I OPERUM S. LEONIS.





ORDO NOuUS SERMONUM S. LEONIS Cum antea uulgato comparatus.
 [Table: 8Kb]




ORDO NOuUS EPISTOLARUM S. LEONIS Cum antea uulgatis comparatus.
 [Table: 18Kb]

    De epistolis deperditis tum S. Leonis ad alios, tum aliorum ad S. Leonem, ac de aliis monumentis ad epistolas pertinentibus, dispositis ordine chronologico, DISSERTATIO, in qua tria etiam, que ex Leone supersunt, fragmenta inseruntur. 1217
    DECRETA Leoni pape tributa. 1233

APPENDIX PRIMA.

    Epist. I. Apud Quesnellum 9, ad episcopos Gallicanos prouincie uiennensis. 1237
    II. Olim inter Leoninas 88, ad uniuersos Germaniarum et Galliarum regionum episcopos. 1238
    III. Leonis Bituricensis, uictorii Cenomanensis, et Eustochii Turonensis ad episcopos et presbyteros intra Tertiam prouinciam constitutos, olim inter Leoninas 96. 1239
    Iu. Seu Sententia pape Leonis De Apocryphis Scripturis. Ibid.
    u. S. Turribii Asturicensis epistola ad Idatium et Ceponium, apud Quesn. post ep. 15. 1241
    uI. Iuliani episcopi Censis epistola ad Leonem imperatorem apud Quesn. post epist. 141. 1243
    uII. Anonymi epistola contra Eutychis epistolam ad S. Leonem. 1245
    uIII. Seu Fragmentum Gestorum Constantinopolitane synodi habite anno 450, in qua lectet recepta fuit S. Leonis epistola 28, ad Flauianum ex uita S. Abundii episcopi Comensis. 1248
    IX. Seu Actio XuI Chalcedonensis nunc primum edita ex mss. Grecis bibliothece uenete S. Marci, in qua lecta fuit epistola 93, S. Leonis ad ipsam synodum. 1249

APPENDIX SECUNDA.
    Fragm. I. Leonis pape ad Theodosium imperatorem, de diuini uerbi incarnatione. 1248
    II. Flauiani episcopi ad sanctum Leonem papam. 1250
    III. Leonis pape ad Anastasium episcopum Thessalonicensem. 1251







INDEX ALPHABETICUS EPISTOLARUM S. LEONIS MAGNI Prior numerus Romanus epistolam, alter Arabicus columnam designat. [1Kb]




A
    ACHAIAE  episcopis metropolitanis, XIII, Col. 663.
    AEGYPTIIS episcopis, CLIu, 1124; CLuIII, 1134; CLX, 1140; CLXXIII, 1217.
    AETIO presbytero Constantinopolitano, CLIII, 1123.
    AFRICANIS episcopis Mauritanie, XII, 645 et 656.
    ALEXANDRIAE clero, CLXXII, 1216.
    ANASTASIO Thessalonicensi episcopo, uI, 616; XIu, 666; XLuII, 839.
    ANATOLIO episcopo Constantinopolitano, LXXX, 912; LXXXu, 922; LXXXuII, 926; XCI, 934; CuI, 1001; CXXXu, 1096; CXLIII, 1111; CXLuI, 1115; CLI, 1121; CLu, 1124; CLuII, 1132; CLXIII, 1146.
    Anatolii CP. epistola ad S. Leonem, LIII, 853; CI, 975; CXXXII, 1080.
    Anonymi epistola contra Eutychis epistolam ad S. Leonem. Append. uII, 1245.
    AQUILEIENSI episcopo, I, 593.
    ARELATENSI sedi fauentibus episcopis, XXXIX, 813; LXuI, 883.
    Arelatensi sedi fauentium episcoporum libellus seu preces ad S. Leonem, LXu, 879.

B
    BASILIO Antiocheno episcopo, CXLIX, 1119.

C

    Chalcedonensis synodi relatio ad S. Leonem, XCuIII, 951 et 959.
    CALCHEDONENSI synodo, XCIII, 935; CXIu, 1027.
    CAMPANIAE, PICENI, TUSCIAE, etc., episcopis, Iu, 610; CLXuIII, 1029.
    Cassiani Ioannis ad S. Leonem tunc diaconum, 115.
    Ceretii, Salonii et uerani, Gallicanor. episcoporum ad S. Leonem, LXuIII, 887.
    CONSTANTINOPOLITANO clero et populo, L, 841; LIX, 865; CLXI, 1142.
    CONSTANTINOPOLITANIS archimandritis, XXXII, 795; LI, 847; LXX, 893.
    S. Cyrilli Alexandrini epistole fragmentum ad S. Leonem, 601.

D
    DIOSCORO Alexandrino episcopo, IX, 624.
    DORO Beneuentano episcopo, XIX, 709.

E
    EPHESINAE synodo, XXXIII, 797.
    Episcopis AEGYPTIIS, CLIu, 1124; CLuIII, 1134; CLX, 1140 CLXXIII, 1217.
    ---CAMPANIAE PICENI, etc., Iu, 610; CLXuIII, 1209.
    ---GERMANIARUM et GALLIARUM. Append. II, 1238.
     ---HISPANIAE, CXXXuIII, 1201.
    ---Metropolitanis ILLYRICI, u, 614; XIII, 663.
    ---Uniuersis per ITALIAM, uII, 620.
    ---Uniuersis per MAURITANIAM CAESARIENSEM, XII, 645 et 656.
    ---uIENNENSIS prouincie, X, 628; XXXIX, 813; LXuI, 883. Append. I, 1237.
    ---Uniuersis SICILIAE, XuI, 695; XuII, 703.
    Episcoporum uiennensis prouincie ad S. Leonem, LXu, 879.
    EPISCOPIS GALLIARUM, XXXIX, 813; LXuI, 883; CII, 983; CIu, 991; CXXXuIII, 1201.
    Episcoporum 44 Gallorum ad Leonem, XCIX, 966.
    Eudoxie Licinie ad Theodosium Aug., LuI, 859.
    EUDOCIAE Auguste, CXXIII, 1060.
    Eutychis ad S. Leonem, XXI, 713.
    EUTYCH archimandrite, XX, 713.
    Eidem Eutychi Petri Rauennatis epistola, XXu, 739.
    Eusebii episcopi Mediolanensis et comprouincialium, XCuII, 945.
    EUXITHEO Thessalonicensi episcopo, CL, 1120.

F
    FAUSTO et aliis archimandritis CP., XXXII, 795; LI, 843; LXI, 874; LXXI, 895; LXXII, 897.
    FLAuIANO Constantinopolitano episcopo, XXIII, 731; XXuII, 751; XXuIII, 755; XXXuI, 809; XXXuIII, 812; XXXIX, 813; XLIX, 841.
    Flauiani ad S. Leonem, XXII, 723 et 727; XXuI, 743 et 749.

G
    Galliarum episcoporum ad S. Leonem, LXu, 879; XCIX, 966.
    GALLIARUM episcopis, XXXIX, 813; LXuI, 883; CII, 983; CIII, 988; CXXXuIII, 1201.
    GERMANIARUM et GALLIARUM episcopis. Append. II, 1238.
    GENNADIO episcopo Constantinopolitano, CLXX, 1214.

H
    Hilari diaconi postea pontificis ad Pulcheriam, XLuI, 837.
    HISPANIAE episcopis, CXXXuIII, 1201.

I
    ILLYRICI metropolitis, u, 614; XIII, 663; CL, 1120.
    ITALIS episcopis, uII, 620.

I
    IANUARIO Aquileiensi episcopo, XuIII, 706.
    IULIANO Censi episcopo, XXXIu, 801; XXXu, 803; XLuIII, 840; LXXXI, 915; LXXXuI, 924; XCII, 936; CuI, 1009; CIX, 1014; CXIII, 1024; CXuII, 1037; CXuIII, 1039; CXXII, 1058; CXXu, 1068; CXXuII, 1070; CXXXI, 1081; CXL, 1109; CXLI, 1110; CXLIu, 1112; CXLuII, 1116; CLII, 1122.
    Iuliani Censis epistola ad Leonem Augustum. Append. uI, 1243.
    IUuENALI Ierosolymitano, CXXXIX, 1101; CL, 1120.

L
    Leonis Bituricensis, uictorii Cenomanensis, et Eustochii Turonensis ad episcopos et presbyteros intra Tertiam prouinciam constitutos. Append. III, 1239.
    LEONI Augusto, CXLu, 1113, CXLuIII, 1117; CLuI, 1127; CLXII, 1143; CLXIu, 1148; CLXu, 1155; CLXIX, 1212.
    Licinie Eudoxie ad Theodosium, LuI, 859.

M
    Marciani Augusti ad S. Leonem, LXXIII, 899; LXXuI, 903; c. 970 et 971; CX, 1017.
     MARCIANO Augusto, LXXuIII, 907; LXXXII, 917; LXXXIII, 919; LXXXIX, 930; XC, 932; XCIu, 941; CIu, 991; CXI, 1019; CXu, 1031; CXXI, 1055; CXXuI, 1069; CXXuIII, 1073; CXXX, 1078; CXXXIu, 1094; CXXXuI, 1098; CXXXuII, 1100; CXLII, 1110.
    MARTINO et FAUSTO, XXXII, 795; LXI, 874; LXXIu, 899; LXXu, 901.
    MAURITANIAE CAESARIENSIS episcopis, XII, 645 et 656.
    MAXIMO Antiocheno episcopo, CXIX, 1040.

N
    NEONI Rauenne episcopo, CLXuI, 1191.
    NICETAE Aquileiensi episcopo, CLIX, 1135.

P
    PALAESTINIS monachis, CXXIu, 1061.
    Paschasini Lilybetani episcopi ad S. Leonem, III, 606.
    PASCHASINO Lilybetano, LXXXuIII, 927.
    Petri Chrysologi Rauenne episcopi ad Eutychen, XXu, 739.
    Placidie Auguste epistola ad Theodosium, LuI, 859; ad Pulcheriam Augustam, LuIII, 863.
    Placidie Auguste Theodosii epistola, LXIII, 877.
    Proterii Alexandrini epistola ad Leonem, CXXXIII, 1084.
    PROTERIO Alexandrino episcopo, CXXIX, 1075.
    Pulcherie Auguste epistola ad Leonem, LXXuII, 905.
    PULCHERIAE Auguste, XXX, 785; XXXI, 789; XLu, 831; LX, 873; LXX, 893; LXXIX, 909; LXXXIu, 921; XCu, 942; Cu, 997; CXII, 1023; CXuI, 1035.
    Pulcherie Auguste Hilari epistola, XLuI, 837; Placidie epistola, LuIII, 887.

R
    RAuENNIO Arelatensi episcopo, XLI, 815; XLII, 816; LXuII, 886; XCuI, 945; CII, 983; CIII, 988.
    Rauennii Arelatensis aliorumque Galliarum episcoporum ad S. Leonem, XCIX, 1040.
    RUSTICO Narbonensi, CIII, 988; CLXuII, 1197.

S
    Salonii episcopi ad S. Leonem, LXuIII, 887.
    SEPTIMO Altini episcopo, II, 597.
    Chalcedonensis synodi relatio ad S. Leonem, XCuIII, 951 et 959.
    CHALCEDONENSI synodo, XCIII, 935; CXIu, 1027.

T
    THEODORO Foroiuliensi episcopo, CuIII, 1011.
    Theodoriti Cyrensis episcopi ad S. Leonem, LII, 845.
    THEODORITO Cyri episcopo, CXX, 1046.
    Theodosii Augusti epistola ad ualentinianum, LXII, 875 ad Placidiam, LXIII, 877; ad Eudoxiam, LXIu, 877.
    THEODOSIO Augusto, XXIu, 735; XXIX, 781; XXXuII, 811, XLIII, 821 et 823; XLIu, 825; LIu, 855; Lu, 857; LuI, 859; LuII, 861; LXIX, 890.
    TIMOTHEO Alexandrino episcopo, CLXXI, 1215.
    Turribii Asturicensis episcopi ad Idatium et Ceponium. Append. u, 1241.
    TURRIBIO Asturicensi episcopo, Xu, 677.

u
    ualentiniani Nouella de Manicheis, uIII, 622; alia aduersus S. Hilarium, XI, 636; epistola ad Theodosium, Lu, 857.
    uerani episcopi ad S. Leonem, LXuIII, 887.
    uIENNENSIS prouincie episcopis, X, 628. Append. I, 1237.







INDEX RERUM ET SENTENTIARUM MEMORABILIUM. [1Kb]

Numeri designant columnas crassiori charactere expressas a col. 141 huius uoluminis usque ad 1262. Ad numeros autem crassiores quos textui a col. 1263 usque ad 1506 inseruimus non reuocatur lector nisi in indice tomi sequentis.




A

    Aaron ordo et Melchisedech, et inter utrumque discrimen, 11, 21.
    Abraham episcopus Aegyptius ordinator Timothei Solophacioli, 1437.
    Abrahamus chorepiscopus Theodoriti Cyrensis episcopi ad Leonem legatus, 950.
    Abrahe qualis promissa successio, 118. Cur stellarum multitudini comparata, ibid. Promissio ei facta etiam impleta, 120. Eius uisio, 121. Spiritale Abrahe semen, 203, 256.
     Absolutio peccatorum. uia. Reconciliatio.
    Abstinentia Domino uiam parat et mentem erigit ad celestia, 58. Cum a licitis abstinetur, facilius illicitis resistitur, 355. Per abstinentiam uitiorum incentiua truncantur, 314. uid. Ieiunium.
    Abundantia terre quomodo utendum, 62. De uilitate pretii in abundantia non querendum, 41, 42. uid. Fecunditas.
    Abundantius Comensis episcopus, 1081, 1083. Idem ac Abundius Leonis legatus, ibid. not. uid. Abundius.
    Abundius Leonis legatus ad Theodosium, 1007, 1010, 1012. Eius et sociorum acta Constantinopoli, 1487. Nomina  Dioscori, Iuuenalis, et Eustathii ad altare non recitanda dixerunt, idque S. Leo approbauit, 1040 not. Reuertitur in Occidentem, 1080. Litteras Leonis defert ad Eusebium Mediolanensem, 1081. Interfuit synodo Mediolanensi, 1083.
    Acatholici non sunt Ecclesie membra, 350.
    Acetum a Christo in cruce gustatum mystice explicatur, 210.
    Actionis qualitas ex uoluntate pensatur, 364.
    Adam in statu innocentie mereri potuit, 79. Angelici honoris cupidus, 86. Libere peccauit, 98.
    Adami primi et secundi comparatio, 86, 270. Ade peccato nulla poterant Sanctorum merita satisfacere, 248. Si Adam non peccasset, uerbum caro factum non fuisset, 309.
    Adelphus episcopus laudatus a S. Petro Chrysologo fuit episcopus Aquileiensis, 586.
    Admonitio salutaris in mercedem proficit monentis et moniti, 617.
    Adeodatus Romane sedis diaconus Aquileia Romam regressus, 1330.
    Aduersa uel corrigunt, uel probant, 40. Non aduersa tantum, sed etiam multos fidelium secunda corrumpunt, 164.
    Aegyptios episcopos extorres causa fidei Leo consolatur, 1316, 1328, 1336. Ab Anatolio CP. suscepti, 1318. Libellum imperatori offerunt, 1319, 1324. Alium offerunt et Aegyptii Eutychiani sine ullo ipsorum nomine, ibid. Catholici alium libellum prebent Anatolio mittendum ad Leonem, 1326 not. Aegyptii Eutychiani nouam synodum petunt, 1327. Leo renuit, ibid. Quidam clerici CP. his hereticis fauent, 1318, 1325.
    Aegyptii negotiatores Rome Eutychianum errorem spargentes reiecti, 372, 373.
    Aetherius episcopus Galliarum, 1111. Alius Smyrne, 1105.
    Aetius archidiaconus Constantinopolitanus ab episcopo Anatolio deiectus, quia presbyter ordinatus, 1186, 1188, 1190. Chartas Leoni direxit, que non peruenerunt, 1092. Discussus et purgatus in conuentu CP., 1249. Ordinatio eius sexta feria a Leone reprobatur, 1186. Aetius in Anatolii gratiam reuocatus, 1262, 1278. Leoni Augusto a pontifice commendatur, 1325. Ei nonnulla a Leone commissa, 1315.
    Africe Cesariensis Mauritanie disciplina perturbata, 658. Legationem et uicem apostolicam Leo committit Potentio episcopo illuc proficiscenti, ibid. Machabeorum solemnitas in Africa celebris, 451.
    Aggarus episcopus Africanus ex laico et per tumultum ordinatus, 665. Eius ordinationis examen Leo committit episcopis Mauritanis, sententiamque sibi reseruat, 666.
    Alexandrina Ecclesia a S. Marco fundata, 628, 629, 1139, 1167, 1253. Athanasius, Theophilus, Cyrillus eius probatissimi presules, 1139 Eorum doctrina laudata, 1254, 1257, 1258. Item Dioscorus, 628. Timotheus Solophaciolus, 1435. Alexandrino episcopo cura paschalis supputationis delegata, 1228. Per quem quotannis dies Paschatis sedi apostolice indicaretur, 1229. Alexandrinorum monachorum tumultus in ordinatione Proterii episcopi, 1192 not. Leonis instructio ad eos compescendos, 1254, 1257. Iidem tumultus aucti, et stragibus magis multo perturbata Alexandrina Ecclesia post Marciani mortem, 1299 not., 1300, 1302, 1303, 1304, 1310, 1324, 1327, 1342, 1347. Proterius occiditur, 1299. uid. Proterius. Leonis sollicitudo pro his turbis compescendis, ibid. Obtinet eiectionem inuasoris, 1432. Timotheus catholicus episcopus eligitur, 1435 seqq.
    Albigaunensis episcopus Quintius, 1084.
    Aliene res, que bona fide ad nos peruenerunt, dominis reddende, 1331.
    Alienatio bonorum Ecclesie uetita. uid. Ecclesiastica bona.
    Alypius monachorum exarchus legatus Theodoriti ad Leonem, 950.
    Amandus episcopus Gallus, 1111.
    Ambitus in ecclesiasticis reprehensus, 673.
    S. Ambrosius a Leone allegatus, 1388. In synodica Mediolanensi laudatus, 1081.
    Amor Dei dilectio iustitie, 370. Terrena blandimenta non facile deuitantur nisi per amorem Dei, 352. Amor directus in Deum non debet inter secunda superbire, nec inter aduersa deficere, 42. Amor Dei et proximi unus est, 353, 365. Ex amore Dei et proximi totius iustitie nascitur plenitudo, 337. In martyribus Dei amor sublimius clariusque fulget, ibid. Nemo sine amore Dei et proximi iustificatur, 358. uid. Charitas.
    Amores duo Dei et mundi, ex quibus omnes prodeunt uoluntates ita diuerse qualitatibus, sicut diuiduntur auctoribus,  352. Quesnelli postilla in hunc locum excussa, 498. Leonis sententia explicata, 501, 502. Amor mundi cum Dei amore non congruit, 371. Amat homo se ipsum cum Deum supra se et proximum amat secundum se, 63. Rationalis animus sine amore esse non potest, 352. Sine amore boni nullus est bonus, 349. Amor eternorum, 97. Bene orare est amare, quando, 303.
    Amor quo Dominus nos redemit, nulla cuiusquam benignitate potest equari, 337.
    Ananias ad S. Paulum missus ouis interpretatur, et lupum in ouem mutauit, 446.
    S. Anastasie basilica, in qua S. Leo sermonem habuit, 372.
    Anastasius Thessalonicensis episcopus petit et obtinet a Leone uicariatum Apostolicum in Illyricum, 617, 683. Fuit uocatus in partem sollicitudinis, non in plenitudinem potestatis, 686. Qua potestate abusus, uim intulit Epiri metropolite, et ob id obiurgatur a Leone, 683 seqq. Cum eo S. Leo gratulatur, quod Ephesine pseudosynodo non interfuerit, monetque ipsum ut Flauiano adhereat fratresque confirmet, 929.
    Anatolii CP episcopi epistole fragmentum de ordinatione sua, 953. Hec Leoni suspecta, et cur. 1185, 1188. Ideo cum eo communicare S. pontifex distulit, ibid. et 1005, 1009, 1012. Quid ab eo exegit, ut communionem ipsi impertiret, 1006, 1007. Maximi Antiocheni episcopi ordinationem male sibi arrogat, 1161, et ibid not. Epistolam Leonis ad Flauianum subsignat, 1030. Legationem mittit cum litteris ad Leonem, 1039. Suspicio ordinationis eius per fidei professionum sublata, 1186. Reconciliatur cum Leone, 1038, 1041. Ei ab hereticis ordinato indulgetur, 1147. Fauore imperatoris et assensu pontificis episcopatum obtinuit, 1149, 1189. Basilium et Ioannem presbyteros CP., qui heresis accusati Romam uenerant rationem fidei sue reddituri, Leo ipsi commendat, 1054.
    Anatolius Constantinopolitanus subscriptus relationi synodi Chalcedonensis ad Leonem, confirmationem petit priuilegii sue sedis, seu primatus post Romanam, 1103. Idem postulat litteris priuatis, 1130, 1134. Legatos ad Leonem hac de causa mittit, 1126. Legati Leonis huic priuilegio contradixerunt, 1120, 1103, 1132, 1151. S. pontifex pariter resistit, et ambitus notam Anatolio impingit, 1147, 1149, 1155, 1161 seqq., 1171, 1197, 1199. Illyrici episcopos Anatolius sollicitauit, ut sibi fauerent, 1209. Intercessit imperator pro reconciliatione Leonis cum Anatolio, 1249. Quas conditiones pontifex exegit, ibid., 1275. Satisfactio Anatolii litteris data, 1261. Quatenus Leoni satisfactum, 1277, 1280. Anatolius laudatur, et ut latentes heresis reliquias extirpet, excitatur, 1298. Alexandrine Ecclesie turbas Leoni significat, 1302. Debitam pontifici obedientiam ostendit, 1262.
    Anatolius CP. Aetium archidiaconum catholicum honoris specie deiicit, et presbyterum ordinat, et Andream diaconum Eutychiane heresis suspectum ad archidiaconatum promouet, 1186, 1188, 1190. Reprehenditur a Leone, ibid. Item ab imperatore, petente pontifice, 1191. Monetur a Leone de obligatione inquirendi in suos clericos, quorum aliqui Eutychianis conniuere dicebantur, 1318.
    Andreas Eutychiane hereseos defensor, 1186. Ab Anatolio ob id antea reiectus, 1186. Dein ad archidiaconatum promotus, ibid, 1190. Leone iubente ab officio remotus, 1262 not., 1278, 1280. Eum, si Eutychianam heresim damnet, Leo ad presbyteratum prouehi iubet, 1278. Subscripserat epistolam Leonis ad Flauianum, 1262.
    Andreas presbyter Iuuenalis Ierosolymitani legatus ad Leonem, 1285.
    Anemius episcopus Gallus, 1111.
    Anima simul et creata et corpori infusa, 703. De eius natura error Manicheorum et Priscillianistarum, 699, 702. Anima tanto fit purgatior, quanto substantia carnis afflictior, 314.
    Anima Christiana diebus festis maxime purganda, 153.
    Animam saluat, qui eam pro Christo perdere non timet, 194. Sine anima nichil caro desiderat, 59. Anime est exteriora frenare, ibid. Ei corpus debet esse subiectum ibid., 342. Plus est quod fidelis quisque in suo habet animo, quam quod miratur in celo, 96.
    Annales Romani, in quibus notabatur dies Paschatis, 1248 not, 1282.
    Anni Hebreorum quales, 609. Annus communis et embolismalis, 601 not. Qui fuerint anni apud Hebreos, 609. Qui apud Alexandrinos, 601 not. Omnis pars anni diuinis est repleta mysteriis, 184.
    De Annuntiatione B. Marie plura, 438, 439, 440.
    Antiochena Ecclesia, in qua primum predicante B. Petro apostolo christianum nomen exortum est, 1167. In ea christiani nominis dignitas est orta, 324. A. B. Petro fundata, 1213. In gradu tertio est collocata, 1167. Orientales  Ecclesie a Nicenis Patribus ei deputate, 1213. Eius episcopi Theodotus, 948. Maximus, 1212. Basilius, 1309. Antiocheni episcopi ordinatio per episcopum CP. contra canones celebrata, 1153. Dissimulata tamen, ibid.
    Antiochus unus ex metropolitanis Illyrici, 677.
    Antiquitas seruanda in fide et disciplina, 1255.
    Anysius Thessalonicensis a Siricio uicarius in Illyrico constitutus, 620.
    Apocrypha non solum interdicenda, sed et comburenda, 706, 707.
    Apollinares ludi apud Romanos, 25. Quando et quomodo celebrati, 26.
    Apollinaris insania et error, 81, 179, 373, 1238, 1357. Triplex eius error distinguitur, 1179 not. Supposititia Iulii pape epistola, cuius fragmentum Eutyches subiecit suis ad Leonem litteris, Apollinari tributa, 743 not.
    Apollonius unus et alter episcopi Aegyptii pro fide extorres, 1336.
    Apostoli ante passionem Domini Spiritu sancto non carebant, 302. Postquam Spiritus sancti abundantia sunt repleti, ardentius uelle et efficacius posse ceperunt, 304. Apostolorum trepidatio in ultima cena, 221. Per Petrum firmitas fidei Apostolis collata, 18. Ius clauium per Petrum in Apostolos transiuit, ibid. uid. Petrus. Apostolorum paupertas, 367. Apostolice et episcopalis dignitatis distinctio, 22. Apostolice institutiones seruande, 32, 34. Apostolice traditionis auctoritas, et unde noscatur, 316. De Apostolis antea piscatoribus, 442. Ad Apostolorum limina peregrinationes, ibid.
    Apparitiones Dei, que in Scriptura habentur, non per angelos, sed per ipsum Deum peracte, 85.
    Appellationes ad sedem apostolicam ex Illyrico, 619, 622. Ex Gallia, 634. Earum consuetudo, ibid. Ex Africa, 668. Ex Thracia Eutychis, 763, 791. Flauiani episcopi CP., 906, 915, 962, 966. Ex Oriente Theodoriti Cyrensis episcopi, 947.
    Aquileiensis episcopus, ad quem Leo scripsit primam epistolam, quis fuerit, 582. uocatur metropolitanus prouincie uenetie, 594. Aquileienses episcopi Adelphus, 586. Augustinus, 587. Ianuarius, 582 seqq., 730. Maximus, 586. Nicetas, 1330. In Aquileiensi prouincia Pelagiana heresis, 587, 589. Cuius reliquiis Leone medium afferri iubet, 587, 590, 594, 730 et not.
    Archelaus Caschare in Mesopotamia episcopus cum Manete publicam disputationem habuit, 490.
    Archidiaconi munia Constantinopoli, 1188.
    Aree suggestus, 94, 471.
    Arelas ciuitas Gallie Constantina uocata, 995. Mater omnium Galliarum, 996.
    Arelatensi Ecclesie addicti episcopi a Leone eius principatum intra Gallias et priuilegia confirmari petunt, 995. Huius Ecclesie primus episcopus S. Trophimus a B. Petro missus, 994. Controuersia inter Arelatensem et uiennensem de primatu in Galliis, 998, 999 not. Leo eam dirimens suos limites cuique assignat, 999. Episcopi Arelatenses: Patroclus, uid. Patroclus; Hilarius, uid. Hilarius; et Rauennius, uid. Rauennius.
    Arii errores, 81. Unde errandi occasio Arianis, 74. Confutantur, 75, 84, 299, 698. Damnatus Arius in synodo Nicena, 1165.
    Arma Christianorum, 146.
    Armentarius episcopus in Gallia, 998, 1110. Alius, 1111.
    Arpocrates episcopus Aegypti pro fide exsul, 1336.
    Ascensio Christi cur post dies quadraginta dilata, 290, 291. Nobis causa gaudii, 294. Quantum apostoli ex ea profecerint, ibid. Ascensionis Domini effectus, 424.
    Asclepias diaconus CP. legatus Anatolii ad Leonem, 1039.
    Asclepius episcopus Gallus, 890, 998, 1110.
    Asinio episcopus Curiensis in Rhetia, 1083.
    Aspar patricius Arianus. Cur ad eum S. Leo scripserit pro compescendis turbis Eutychianorum Alexandrinis, 1307, 1315.
    Astensis episcopus Pastor, 1084.
    Asterius episcopus legatus a Leone in Orientem, 1007, 1010, 1012.
    Astrologie superstitio refellitur, 336, 695, 704.
    Astrorum uana scientia, 217. Cultus superstitiosus, 94.
    Athanasius Aegyptius episcopus pro fide extorris, 1336. Idem, uel alius ordinator Timothei Solophacioli, 1437.
    S. Athanasii episcopi Alexandrini epistola ad Epictetum, qua usus S. Cyrillus in Ephesina synodo contra Nestorium, 1178. Eutychen etiam in illius temporis hereticis debellauit, ibid. Eam S. Leo Eutychianis opponendam mittit. ibid. Eius fragmentum subiecit epistole ad Leonem Augustum, ibid. not. Athanasii doctrina laudata, 1209, 1254, 1257. Erat superstes tempore paschali anni, 373. Proterio Alexandrino teste, 1268 not. Testimonium eius a Leone Eutychianis obiectum, 1388.
     Atticus CP. episcopus laudatur, 1277.
    Atticus Nicopolitanus ueteris Epiri metropolita ad Leonem perrexit conquesturus de ui sibi illata ab Anastasio Thessalonicensi, 685.
    Atticus presbyter CP. Eutychiana heresi infectus, Anatolio discutiendus committitur, 1313. In Ecclesia contra fidem disputabat, 1327. Eum Leo deponi, et communione priuari iubet, nisi errorem propria uoce, et subscriptione damnauerit, et Chalcedonensem fidem publice in Ecclesia profiteatur, 1338, 1343. Scripta misit dubie fidei, et expressionem professionem ab eo Leo postulat, 1343. Que hec professio, ibid. not.
    Attile irruptio indicata, 1190 not.
    Auaritia quam perniciosa, 232.
    Auarus iustitie inimicus, 232. Decipit, cum beneficium prestare dicit, 53.
    Auctoritatis nomen constitutionibus pontificiis speciatim attributum, 711 not. Etiam ab episcopis Gallicanis hoc nomen iisdem constitutionibus tributum, 995 not.
    Audentius episcopus Gallicanus, 890, 998.
    Augustalis episcopus Gallus, 890, 998.
    Augustanus episcopus Euthasius, 1083
    Augustinus Aquileiensis, ad quem Pelagianorum libellus directus, non uero ad Zosimum Papam, 587.
    S. Augustinus Hipponensis a Leone Eutychianis opponitur, 1391. Locus S. Augustini transcriptus, 824 not Libellus Leporii Augustino tributus, 1392 not. Sermo de Machabeis eidem uindicatus, 452. Item alius sermo de resurrectione, 417.
    Auspicius episcopus Gallus, 890.
    Auxilium Dei, uid. Deus.

B
    Baccillus episcopus in Sicilia a Leone papa delegatus, 724.
    Baptismus principale sacramentum, 716, 721. Quando eius potentia sancita, 722. Duplex potestas, 723. Que olim preparatio ad baptismum, 723, 1429. Pactum, professio, et renuntiatio in baptismo, 257. In eo recitatio symboli, 1242. In quibusdam Ecclesiis lectum neophitis capitulum primum Euangelii S. Ioannis 418. Baptismi effectus, 66, 93. In baptismo homines eo spiritu regenerantur, quo Christus fuit progenitus, 218. Mortis et resurrectionis Christi imitatio, 246, 274. Iustificatio non meritis retribuitur, sed sola gratie largitate donatur, 186 Baptismi aqua est uelut uterus uirginis, 80. Abluendo tollit peccatum, ibid. Non uero bigamiam, 618. In Baptismo trina demersio, 274, 719. Inter Baptismum Ioannis et Christi discrimen, 722. In baptismatis Sacramento nulla discretio, 703. Corpus regenerati fit caro crucifixi, 246.
    Baptismus in Sicilia solemniter celebratus in die Epiphanie, 716. Celebrandus in Paschate, 718. Et in Pentecoste, 719. Ex apostolico exemplo, 720. Nocte paschali collatus, 418, 610. Leo uetat celebrari in Epiphania, 716. In natali martyrum, 1429. In necessitate omni tempore baptizandum, 721, 1430. Magnus baptizatorum numerus cuiusque etatis de omni hominum genere, 186. Quid agendum cum dubitatur, an datus sit baptismus, 1407, 1427. Quid cum ignoratur a cuius fidei hominibus datus, 1428. Quid cum ab hereticis datum constat, 1334, 1408. Eius iteratio quam graue crimen, 1407. Hoc crimine infecti non recipiebantur in clerum, 731. Sed publice penitentie subiiciebantur, 730 not., 1334 not. Quid de rebaptizatis errore uel metu, 1332. Baptisma per solum oleum a Priscillianistis collatum, 713, 714.
    Basilica S. Petri uni Deo dicata, 94. Hec solem occidentem ab introitu respiciebat, 95 not. Eius scala ad superiorem aream per triginta quinque gradus prebebat ascensum, 475. Hi gradus in quinque ordines distributi, ibid. Per hos gradus flexis genibus deuotionis gratia ascendebatur, ibid.
    Basilica S. Anastasie Rome, 1032.
    Basilica apostolorum Constantinopoli, 1032
    Basilides hereticus, 49.
    Basilius Antiochenus episcopus, 372.
    S. Basilius episcopus Cesariensis in Cappadocia a Leone allegatus contra Eutychianos, 1395.
    Basilius diaconus ad Leonem missus a Iuliano Censi episcopo, 875.
    Basilius presbyter CP. cum Ioanne Romam confugit rationem fidei sue redditurus, 1054.
    Basilius presbyter cum tribus aliis legatus ad Theodosium a Leone missus, 1007, 1010, 1012. Legatus Constantinopolim dirigitur cum Lucentio, 1046, 1048, 1052. Item ad synodum Chalcedonensem, 1065, 1069.
    Beatitudines septem a Leone explicate, 366 not. Ordo earum uarius, 369 not. Beatitudo non otiosis, sed laborantibus promissa, 130. uid. Glorie celestis.
     Benedictionis sacramentum, 629. Benedictionum sacerdotalium mysteria, 630.
    Benedictus XIu huius editionis auctor et opitulator, in Epistola dedicatoria. Laudatur, ibid. et 467.
    Beneficia Dei tacere ingrati est, 7. Quis ex iis affectus concipiendus, 8. Beneficia diaboli quam perniciosa, 276. Beneficiorum Dei contemplatio quantum prosit, 259. uid. Dona.
    Beneuentanus episcopus Dorus, 732.
    Bergomas episcopus Prestantius, 1084.
    Bigami non ordinandi, 614, 618, 621, 636, 671, 687. Cum his non dispensat Leo nec in necessitate, 674.
    Bona ecclesiastica non alienanda, 728. Imperatorem Leo rogat, ne iudicium de rebus Ecclesie CP. ad publicos, sed ad ecclesiasticos iudices pertineat, 1283. Contrarium esset nouitas, ibid.
    Bonifacius presbyter Ecclesie Romane legatus ad synodum Chalcedonensem, 1065, 1066, 1067, 1069, 1098, 1131.
    Bonorum temporalium non tam possessio, quam dispensatio nobis est commissa, 34. Eorum usus, 60 Sunt uiaticum itineris, non illecebra mansionis, 352. De bonorum temporalium augmento immoderato letari non licet, 153. Nullus bonus sibi soli est bonus, 338. Sine amore boni nemo bonus, 349. Cur boni odio habeantur a malis, 178.
    Breuarium fidei a Iuliano Censi ad Leonem missum, 1192.
    Brixianus episcopus Optatianus, 1084.
    Brixillianus episcopus Cyprianus, 1082.
    Bucheriani Laterculi etas eiusque auctor delegitur 496.

C
    Caiphas, dum uestem suam scidit, sacerdotali se honore priuauit, 211.
    Canonum obseruantia pacis uinculum, 1155, 1217.
    Canonum ignorantia in sacerdotibus non ferenda, 614. Statuta canonum seruanda, 667, 1280. Dispensat Leo cum ordinatis contra canones, 664, 665. Non dispensat cum bigamis, 664. uid Dispensatio Que canonum reuerentia apud sedem apostolicam, 1197. uid. Nicenum concilium.
    Cantus in ecclesiis, 434. Cantus psalmorum, 11. Per uniuersam Ecclesiam, 21, 33, 353 not.
    Caro iugiter castiganda, 320. Unde spiritus uictoria aduersus carnem, ibid. Carnis cum spiritu conflictus, 351. uid. Anima.
    Carosus unus e metropolitanis Illyrici, 677.
    Carosum monachum, qui multos subuertebat, a Marciano compescendum Leo petit, 1281. Quis fuerit, 1297 not. Ex suo monasterio pulsus, ibid.
    Carosus distinctus a precedenti in fidei confessione correctus, sed ob simultatem cum Anatolio ab eius communione desciscens, 1296. uid. 1295 not. 1298 not.
    Cassianus Leoni tunc Romane Ecclesie diacono libros de Incarnatione Christi dedicat, in Testim.
    Casterius presbyter Anatolii CP. legatus ad Leonem, 1039.
    Castitatis commendatio, 211. uid. Continentia.
    Catalogus Romanorum pontificum a Bucherio editus quo auctore scriptus, 496. Ordo episcoporum in catalogis antiquis exhibitus quanti faciendus, 1403. Cur non idem censendum de gestis et precipue de tempore, que in iisdem catalogis notantur, ibid.
    Cathecumenatus disciplina, 723. uid. Baptismus.
    Cathedra S. Petri. Huius solemnitas instituta ob Pontificium a Petro susceptum, 435. De hoc festo, 431, 498.
    Cathedra primatus ecclesiastici diuinitus sic Petro tradita, ut perpetua sit soliditate fundata, 436. uid. Petrus. Duo cathedrarum genera, bone et male, 436. Quinam in cathedra pestilentie sedeant, ibid. Easdem pestilentie cathedras Christus subuertit, ibid.
    Cause grauiores seu maiores, et appellationes in Illyrico apostolice sedi reseruate, 619, 622. Cause episcoporum Illyrici, que in prouinciis suis nequeant terminari, referantur ad episcopum Thessalonicensem uicarium apostolicum. ut dissidium componat, 678. In difficilioribus causis suspendendum iudicium, et pontificis sententia expectanda, 683. Si nequeant he cause a Thessalonicensi terminari, referende ad Romanum pontificem, 689 Idem agendum, si in concilio episcoporum sint diuise sententie, 690.
    Celidonii episcopi causa cum Hilario Arelatensi per appellationem delata ad S. Leonem, idemque absolutus, 635 not.
    Ceponius episcopus Hispanus, 711, 1475.
    Cerdonis error, 699.
    Ceretius in Gallia episcopus, 1003. Leonis Epistolam  ad Flauianum Eusebio episcopo mediolanensi communicat, 1081.
    Chalcedonense concilium. In eius indictione Marcianus imperator Leonis auctoritatem et assensum petit, 1019, 1025. Ex precepto Christianorum principum et ex consensu Apostolice sedis congregatum, 1197 Item per Spiritum sanctum, 1301 Ob solum negotium fidei, 1163, 1217. Ipsi Leo papa in suis legatis tamquam caput membris prefuit, 1090, 1100, 1140, 1141. Actioni eius sexte non solum Marcianus imperator, uerum etiam Pulcheria Augusta interfuit, 1127 not. Coactum, ut que Leo definierat, omnes episcopi declararent, 1025 not. Leo noluit disputari de definitis tamquam de re dubia, 1064, 1071. Quatenus liberum fuerit examen epistole Leonis ad Flauianum salua auctoritate sedis apostolice, 1220 not. Opus fuit, ut omnium Patrum intelligentia conueniret cum fide Leonis, 1126 not. Episcopis, qui heresim non receperunt, in exsilium pulsis prospici, ac eos restitui Leo iussit, 1071. Concilii consensio in fide statuenda, 1138. Post multa certamina uera fides triumphauit, 1113. Fidei definitio instruente Spiritu sancto ad totius mundi salutem edita, 1300. Eadem definitio a Patribus subscripta, super altare S. Euphemie collocata, et exinde Augustis presentibus ac petentibus tradita, 1128, 1129. Gestorum compendium ab Anatolio descriptum, 1126 seqq. Gesta ad Pontificem missa, 1087. Quedam partes a Leone recensite, 1125. Quid pro sede Constantinopolitana constitutum fuerit, 1095, 1118, 1129. Contradictio legatorum, 1097, 1120, 1132, 1151, 1163. Horum gestorum uis omnis et confirmatio fatente Anatolio auctoritati Leonis fuit reseruata, 1263. Hec confirmatio, seu assensus Pontificis requisitus uti omnino liber a Patribus, 1197, 1099. Ab imperatore, 1113, 1120. Ab Anatolio, 1126 not., 1134. Ne dubia quibusdam esset definitio ipsa concilii, pontificia expressa confirmatio uti necessaria petitur, 1182. Hanc definitionem Leo approbat specialibus litteris cum omnibus que ad fidem pertinent, 1195. Apostolice sedis eam firmauit auctoritas, 1343. Hec pontificis confirmatio in uniuersis Ecclesiis publicanda, 1182, 1201. Canon Chalcedonensis pro sede CP. editus a Leone reiicitur, 1151, 1155, 1163, 1172, etc. Si que etiam preter causam fidei gesta fuere assentientibus Leonis legatis, retractantur, cum ad solam fidei causam a S. Pontifice direct fuerint, eiusque assensum non obtinuerint, 1217. Nihil de definitionibus huius concilii in causa fidei retractandum, 1301, 1304, 1306, 1310, 1222, 1338, 2340. Quatenus sub Leone Augusto nouum examen institutum sine preiudicio auctoritatis synodi Chalcedonensis, 1221 not. Concilii huius acta a Iuliano colligi et Latine reddi cupit S. Leo, 1194. Numerus Patrum huius synodi, 1100, 1137. uide 1089 not. Relatio synodi ad Leonem cum amplioribus Patrum subscriptionibus, 1099. Eius definitio ab omnibus recepta, 1147. Nihil huic addendum, uel minuendum, 1301, 1311.
    Chalcedonensis concilii actio Grec. Lat. nunc primum edita, 1491.
    Charitas summa uirtutum, 183. Nullum habet terminum, ibid. Charitate a bestiis discernitur homo, 62, 63. Nil contra diabolum efficacius, 296. Charitas omnium uirtutum mater, 142. Etiam ad infideles et inimicos se extendit, 73, 129, 142, 155. Facit omnia communia, 181. Sine caritate cetere uirtutes ad salutem nichil proficiunt, 182, 296, 317. Charitatis et fidei nexus, ita ut ubi simul fuerint, simul desint, 171. Quatenus, seu quo sensu S. Leo id scripserit, explicatur, 482. Fides sine caritate esse potest, 31. Ad fidem et caritatem omnia precepta reducuntur, 172. Sine caritate nemo filius Dei, 188. Qui in conscientiis suis aliquid de fructibus caritatis repositum inuenerint, Deum sibi inesse non dubitent, 183. Charitas erga Deum et proximum est uirtus ac sapientia fidei Christiane, 170. Est prima morum regula, 60. Charitas fidem et alias uirtutes uiuificat, easque facit utiles, 36. Charitatis lance opera pensantur, 32. Charitatis nulla maior remuneratio quam ipsa caritas, 359. Charitate Dei et proximi omnes affectus dirigendi, et qua regula, 60. Forma diligendi proximi ab ea, qua nos Deus diligit, dilectioni sumenda, 63. Diligendus Deus toto corde, etc., 40, 89. Cum proximus diligitur, Deus diligitur, 365. In dilectione Dei nulla nimia, in dilectione mundi cuncta sunt noxia, 352. Nihil aliud est diligere Deum quam amare iustitiam, 370. uid. Amor Dei.
    Chrismatis sanctificatio, 256, 1324. Sacramentum, chrisma salutis et signaculum uite eterne, 81. Chrisma sanctificatur ab episcopo hebdomada sancta feria u, cuius sanctificatio Alexandrie defecit occiso S. Proterio, 1324.
    Christianus quo sensu rex et sacerdos, 15. Dignitas Christiani unde, 90, 203. Christiani membra sunt Christi, 77. Omnes sunt unum corpus, 155. Unus Christus caput et membra, 244. Quomodo Deo copulentur, 90. Sunt Dei cooperatores.  ibid. Celestis glorie heredes, ibid. 266. Ad futura renati, 97. Christiani non sunt, nisi Christum imitentur, 87. In Christi crucifixione crucifixi, in resurrectione resuscitati, in ascensione collocati ad dexteram Patris, in natiuitate congeniti, 88, 286. Christianorum arma, 146. Magni nominis militiam susceperunt, 203. Christianorum uita debet respondere professioni, 257. Est crux perpetua, 173. Heretici Christianum nomen quid usurpant? 1238. Christianus nequit uocari qui deuiat a fide, 1242. Delicie Christianorum que, 151, 191. Eorum desideria tendant in res eternas, 283. Qualis disciplina, 137, 138. Precipua officia, 87. Quidam Christiani, qui orantes ad Orientem se uertebant, reprehensi, et quare, 94 not. Christiani de die in diem proficere debent, 148, 168, 190, 229. Confer obseruationes in hunc locum, 481 uid. Iustitia Christiana. Christiana libertas qualis, 348. Christiam in familia libertatis renati, 203. Ex Christianis alii iusti, alii penitentes, et cathecumeni a Leone memorati, 170. Christiani in Iudeorum locum adoptati, 210. In Christianis communio nominis Christi debet esse unio inseparabilis cum Christo, 285. Qua ratione cum Christo commoriuntur et resuscitant, 246. uere Christiani quam pauci, et cur, 185. Pauci electi, ibid. Primitiui Christiam gaudebant nichil habere de mundo, et omnia possidere cum Christo, 268.
    Christi Incarnatio ad salutem hominum decreta et necessaria, 65, 70, 75, 79, 86, 88, 92, 98, 136, 141, 176, 198, 199, 274, 310, 807, 855, 979, 1375, 1435. Si Adam non peccasset, uerbum incarnatum non fuisset, 309. Ab initio mundi incarnatio prenuntiata, 67, 76, 248, 980. Et promissa, 78, 244, 248. Incarnationis tempus promissum, 118. Cur incarnatio et redemptio dilata, ibid. et 76, 268. Diabolus eam ignorauit, 59. Cur, ibid. et 239. Incarnatio est ineffabilis, 73, 102, 106. Semper credita etiam ab antiqui testamenti Patribus, 76, 1377. In quibus eadem fides ac in Testamento nouo, 204, 244. Illi credidere faciendum quod nunc credimus effectum, 76, 204, 256, 268. Fides eius quid prestet, 123. Paucis profuit in lege ueteri, innumeris in noua, 78. Fides incarnationis probatur et explicatur, 64, 68, 73, 75, 80, 84, 92, 98, 100, 107 seqq., 175, 176, 179, 193, 204, 251, 803 seqq., 854, 863, 879, 977, 1021, 1058, 1138, 1237 seqq., 1289, 1395 seqq. In incarnatione quomodo uerbum caro factum, 92. Se exinaniuit, 75, 84. Descendit in terras, ibid., 978. Quatenus dicta missio, 85. Aequitatis mysterium, 64. Quam excellens, 108. Singulare, 109. Excedit omnia miracula, 76, 79. Incarnatio est sacramentum et exemplum, 86. Eius fructus et effectus, 66, 71, 75, 84, 93, 110, 407. Etiam antiquis profuit, 199, 204, 256, 268. Cur hac uia Deus hominum saluti consuluit, 67, 69, 78, 98. Nisi in uirgine incarnatio uerbi fieri non potuit, 64, 69. Cur Filius Dei potius incarnatus, 248. Ad intelligentiam incarnationis quis perueniat, 1235. Cum hoc mysterium expenditur, non ratio, sed fides sequenda, 92. Sola Dei sapientia expenditur, non mundi, 85, 86. Christianis est materia illuminationis, hereticis cecitatis, 99. Que de Christo incarnato credenda, 176. Errores circa incarnationem, 74, 99, 107, 179, 356, 373, 1179, 1237, 1359. In incarnatione integer homo susceptus, 705. Christi corpus non prius formatum, et a uerbo assumptum, 98. Incarnationis nouus ordo, 68. Sine terreni seminis contagio, 80, 85, 86, 89, 93. Sine peccato, 64, 70, 76, 86, 98, 225, 249, 310, 813, 817, 1239.
    Christi aduentus contra Iudeos probatur, 104.
    Christi Natiuitas. Omnibus natus, et causa letitie, 64, 97. Natus ex uirgine, et cur, 60, 70 Homo sine patre, 98. Cur in Bethleem, 112. Natus in diuersorio, 1289.
    Christus factus est caro nostra nascendo, nos corpus ipsius renascendo, 77, 245. Christi generatio est origo Christiani populi, 88. Omnes generationes excellit, 108. Conditio seruilis a Christo consilio pietatis accepta, 175. Circumcisio et oblatio in templo cur in eo impleta, 722. Infantia eius est Dei gloria, 105. Honoranda, ibid Adorata, 122 Imitande infantis uirtutes, 114, 138. Adoratio trium magorum, 113, 115, 119, 122, 128, 133, 136, 1289. uide Magi. Fuga in Aegyptum cur, 115, 120. Baptismus cur ab eo susceptus fuerit, 722. Tentatio cur ab eo admissa, 145, 158, 159. Ordo tentationis explicatus, 159. Quibus armis superata, 145. Cur lapides in panem noluit conuertere, 150. Causa nobis timendi, nosque cautiores reddere debet, 154. Utramque naturam probauit, 150. Christus se Deum non manifestauit diabolo, 159. Transfiguratio comprobauit in Christo ueram diuinitatem et humanitatem, 193. Cur una cum discipulis peracta, 194. In ea Moyses et Elias legem et prophetas significabant, 195. Utriusque federis pagine Christo astipulantur, ibid Predicatio, 366. Miracula cur patrarit, ibid. Pascha celebrat feria u, luna XIu, 1266 Eo tempore corporis et sanguinis sacramentum condidit, quo consilium de morte eius habebatur, 220. Passio non uerbi pena, sed carnis, 253.
     Christum uere credit passum, qui credit incarnatum, 248. Figure passionis Christi, 231. Implete in eius morte, 204. A Iuda proditus, 199, 202, 205, 220. Cur timuit, 205. De eius oratione, 213. Cur orauit, 223, 224. Captus a Iudeis, 199. Pilato sistitur, 216, 225. Calumniose accusatur, 234. Condemnatur, 226. Iudeorum et Pilati scelus comparatum, ibid. Cur crucem sibi baiulauit, 226, 227. In Simonem Cyreneum crux translata quid innuat, 227. Christus cur noluit mulieres flere, 235 Cur foris, et extra Ierosolymam crucifixus, 227. Crucifixio Christi grande mysterium, ibid. Nouum et uerum sacrificium, 266, 1363. Diuinitas, que erat in Christo dolente, non erat in dolore, 264. Cur Christus, et quomodo derelictus a Patre, 263. Se ipse quadam ratione deseruit, 265. Cur clamauit in cruce, ibid. Eius uoces non querele, sed doctrine fuerunt, ibid. Passionis tempore legum seueritas relaxata, 152, 485. Eius historia lecta in Ecclesia, 198, 207, 212, 255, 272. Eius participatio certam facit beatitudinis exspectationem, 177. Christi passio usque ad finem producitur mundi, quia in sanctis suis, qui pro iustitia aduersa tolerant, ipse compatitur, 275. De Christi uocibus Consummatum est, 210. Oratio in cruce pro crucifixioribus, et affectio, ex quibus multi conuersi, 240, 1347. Nemo est cui non Christi auxilietur oratio, 257. In cruce traxit ad se omnia, 216, 228. Christi passio iustior letandi causa quam dolendi, 231. Christus regnauit a ligno, ut predictum fuit, 209 Quid in Cruce egerit, 202. uid. Crux Christi. In passione Christi utriusque nature opus, 199, 200. Mors Christi feria uI, luna Xu, contigit, 1266. Cur mortuus in paschate, 218. Christus et Iudei eamdem mortem diuerso fine querebant, 273. Mortis Christi mysterium, 266.
    Christus mortuus pro omnibus, 200, 205, 208, 225, 257. Precipue pro iniquis, 229. Etiam occidentibus mors Christi profutura, si crederent, 205. Etiam Iude, si non festinasset ad laqueum, 247. uirtus mortis Christi, 270 Duplex fructus, 262. Per Christi mortem a synagoga ad Ecclesiam, a multis sacrificiis ad unam hostiam euidens est facta translatio, 266. Cur uelum templi scissum, ibid. et 237. Miracula in morte Christi, 202. Cur Christus dictus primitie dormientium, 254 In morte nec animam nec corpus Deitas dimisit, 282. Mors Christi Christifideles liberat, Iudeos accusat, 201. Sepultura in dubium uocata in Hispania, de quo Leo miratus est. 709. Eius dies abbreuiati propter discipulos, 282. Descensio ad inferos, 86, 419, 709, 1266. Nec anima Christi diu morata est in inferno, nec caro in sepulcro, 282. Resurrectio peracta uespere sabbati illucescente Dominico luna XuII, 1266. Multis argumentis probata, 282, 283. Que commutatio in carne Christi per resurrectionem, 283. In resurrectione Christi forma immutationis carnis nostre precessit, ibid. Hesitatio discipulorum de resurrectione Domini cur permissa, 290. Cum Christo resurgendum, 282. Christo commorimur et conresuscitamus, quando Deo credimus et diabolo renuntiamus, 216. Cur in nocte dominice resurrectionis alicubi legeretur capitulum primum Euangelii S. Ioannis, 417. Cur clauorum et lancee seruauit uestigia, 291. Cur a Magdalena tangi noluit, 295. Milites custodes sepulcri resurrectionis testes, 422. Ascensio Christi in celum cur post quadraginta dies dilata, 290, 293. Quid Christus hoc spatio egerit, 291. Ascensio Apostolos quantum confirmarit, 291, 294. In hoc festo letandum, 293. Ascensio nostra est prouectio: et eius utilitas, 290, 292, 293, 294. In ascensione Christus nos non deseruit, 287. Cepit esse diuinitate presentior, cum factus fuit diuinitate loginquior, 294. Maius Christi miraculum fuit cum corpore surgere, et terram in celum leuare, 423. Genealogie Christi cur ordo diuersus in Mattheo et Luca, 111, 854. Nature due in Christo, et una persona, 65, 70, 92, 99, 101, 124, 150, 175, 179, 193, 204, 252, 274, 811, 1241, 1371 Deus sine matre, homo sine patre, 98. Matri et Patri consubstantialis, 110. Christi caro et anima nostris similes, 883. Cur oportuit diuinam et humanam conuenire substantiam, 212, 271. uide supra. Incarnationis necessitas. Utriusque nature proprietates expense, 109, 175, 176, 250, 258, 264, 274, 374, 815, 1305, 1373. Utriusque unio inseparabilis, 110. Utriusque nature operationes distincte, non autem persone, 204, 819. In Christo duplex uoluntas et affectio, 213. uere et non simulate actiones humane, 222 Omnia Christi mysteria ueram in eo carnem probant, 253, 254. ueritas carnis probata ex Scripturis, 823. Christus omnes infirmitates, que de peccato ueniunt, absque peccati communione suscepit, 245. Sacerdotium Christi eternum, 21. Christus nouum et uerum sacrificium, 227. Aduentus eius ultimus: cur in eo aderit Angelorum multitudo, 295.
    Christus uerus patriarcha omnium gentium, 246. uia, ueritas, et uita quo sensu, 285. Nemini umquam salus nisi per Christum, 111, 199. Etiam in ueteri Testamento, ibid. Plus nobis Christus contulit, quam diabolus abstulit, 202.  Spoliauit diabolum potestate, 71. Quomodo minor sit Patre, 75, 85, 92. Christi uita lex est uiuendi, 136.
    Chrysaphius episcopus Gallicanus, 890, 1111.
    Ciborum natura omnis bona, nec cum Manicheis aliqui cibi damnandi: nimietas, non natura uitiosa, 160. Abstinentia et discretio ciborum usum moderatur, non naturam damnat, ibid.
    Circensibus ludis Romani dediti a Leone reprehensi, 336.
    Claues S. Petri, 17, 18. Clauium potestas portas misericordie reserat, 186.
    Clerici. Qui admitti non debeant in clerum, 612 seqq. uid. Ordinatio, ubi de impedimentis ad ordines Ecclesiam suam deserere nequeunt, 593. Clericum alienum nemo suscipiat inuito ipsius episcopo, 689. Concessio Episcopi scripto danda, 679. Clerici ab heresi, uel schismate redeuntes quatenus per indulgentiam et dispensationem in suum gradum recepti, 575. At ad altiorem gradum non promouebantur, 577. In iis recipiendis non adhibebatur impositio manuum, nisi essent rebaptizati, et cur, 1334 not. Non subiiciebantur publice penitentie, sed priuate, 1421. Ignorantia in clericis non ferenda, 976. Ordinationis precedentia intra eumdem gradum locum precedentem tribuebat, quique ordinatione posterioribus locum suum cederent, reprehensi, 735 In clericis fenus precipue uetitum, cum et in laicis sit illicitum, 615. Clerici a sanguine abhorrere debent, 1211. Clericorum continentia, 687, 688. uid. Continentia.
    Codices mss. in editionibus adhibendi, pref. n. 4. Quantum intersit diuerse originis codices distinguere et inuenire, 513. Quinam codices huiusmodi in sermonibus Leonis recolendis adhibiti, pref. Quesn. Quot diuerse originis recogniti in editione epistolarum, 514 seqq.
    Codices Greci huic editioni utiles, et que in his peculiaria, 557.
    Celestia corpora hominum utilitati seruiunt, 95, 96. Celeste regnum. uid. Gloria celestis.
    Collecte, de quibus S Leo aliquot sermones habuit, unde institute, 23. In quem mensem inciderent, quotque diebus fierent, ibid. In quem usum conuerterentur, ibid. Ad Ecclesias diaconales Urbis deferende erant, 38 not.
    Collectiones partim edite, partim inedite originis diuerse, in quibus Leonis epistole continentur, hac in editione recognite, 513 seqq. I. uaticana Regine Suecie, 514. II. Corbeiensis, ibid. III. Barberina et uaticana, 515. Iu. Lucensis et Colbertina, ibid. u. Quesnelliana, ibid. Quinque precedentium collectionum prestantia, 518. uI. Dionysiana, 519. Cui concinit Cresconiana ex Dionysio sumpta, ibid. uII. Hadrianea, que aliquid Dionysio adiecit, ibid. uIII. Additamenta uberiora posteriora Dionysio, 521. IX. Hispanica, ibid. Duo manuscriptorum genera huius collectionis distinguenda, alterum pure Hispanicum, alterum ex Hispanico codice transcriptum in Gallia. Primum inuentum in cod. uindebonensi, secundum in uaticano. In illo multe lectiones mendose, sed que ad genuinam lectionem magis accedunt, inuente sunt; in isto autem liberius emendata menda codicis purioris Hispanici, sed librarii arbitrio, que a genuina lectione discedunt, 523. Aliquot huius rei exempla proferuntur, 696 not., 701 not., 702 not., 703 not., 709 not., 775 not., 918 not., 922 not., 983 not., 1005 not., 1045 not., 1046 not., 1051 not., 1064 nott., 1065 not., 1072 not., 1074 not., 1165 not., 1166 not., 1174 nott., 1176 not., 1200 not., 1201 not., 1258 not., 1259 not., 1275 nott., 1276 not., 1359 not., 1365 not., 1366 not., 1369 not., 1381 not., 1405 not., 1407 nott., 1416 not., 1418 not., 1429 not., 1444. X. Isidoriana, que in epistolis Leonis sumpta est ex collectione Hispanica originis Gallicane, 525. Non est eadem ac collectio edita a Merlino, ibid. XI. uaticano-Ottoboniana, Isidori collectione auctior, ibid. XII. Merliniana, 527. Sichardiana, 531. XIII. Florentina S. Marci, 531. XIu. Auellana, 533. Xu. Arelatensis, ibid. XuI. Thessalonicensis, 535. XuII. Chalcedonensis, 537. In Greco textu est uetustissima omnium, eiusque tempus figitur, 539. De Latino eius textu notabilia, 541. XuIII. Grimanica, 543. Huius prerogatiue, 546. XIX. Ratisponensis, eiusque antiquitas atque prestantia, 547. uidetur illa, quam uigilius papa ad Iustinianum imperatorem misit, ibid. XX. Romana S. Crucis in Ierusalem, 549. XXI. Collectio epistolarum LuI S. Leonis diuerse originis a collectione XI, 551. XXII. ueneta S. Marci, ibid. XXIII. Alia uaticano-Ottoboniana, 553. XXIu. Collectio epistolarum LXXI, ibid.
    Comensis episcopus Abundantius, qui idem est ac Abundius, 1083 not.
    Communio operum bonorum quomodo fiat, 346.
    Communio sub utraque specie, et cur, 161. Communio sacramentorum per ianuam reconciliationis penitentibus tribuenda a sacerdotibus, 1174. Communio paschalis, 189.  Manichei communionem sanguinis declinabant, et cur, 161.
    Computi paschales Romanus et Orientalis diuersi, 1282. uid. Pascha.
    Conciliorum prouincialium utilitas, 622, 689, 724. Frequentanda, et quid in iis agendum, ibid. His etiam Spiritus sanctus adest, 679. Ab his sine causa legitima non licet abesse, ibid. Concilium Rome quotannis celebratum XIII kal. Octobris, 724. In die ordinationis S. Leonis, 6, 9. Nulla tamen lege cogente, 22 not. Conciliorum intermissio que damna pariat, 713. Sententia in hereticum lata, nisi resipiscat, a nemine relaxari potest, 856.
    Concilium generale quodnam uere sit, 1060, 1065 not. Quodnam proprium eius opus, 1157. Pontificis assensus in indictione requisitus, 1019, 1025, 1197. Eius presidentia per legatos, 1062 not., 1090, 1100. Confirmatio eius requisita, uid. Chalcedonense.
    Concilium Aquileiensis prouincie contra Pelagianos a Leone preceptum, 590. Chalcedonense, uid. Chalcedonense. Constantinopolitanum in Eutychen, 739, 740, 756. Aliud, in quo lecta et recepta S. Leonis epistola, ad Flauianum, 1487. Constantinopolitanum sub Theodosio, 1096, 1113, 1130. Eius presides, 1130 not. Eius canones ad Apostolicam sedem non missi, nec recepti, 1165. Ephesinum I laudatum, 1064, 1073, 1215. In eo Iuuenalis ambitus ad Palestine principatum, ibid. et not. Dux fuit S. Cyrillus, 742. Quo sensu prefuerit, 1073 not. Ephesinum, quod in latrocinium transiuit, uid. Ephesinum II. Gallicanum, ex quo synodica ad Leonem, 1107. Mediolanense, ex quo alia synodica, 1080. Nicenum I contra Arium, 1323. Romanum contra Manicheos, 50 not., 624, 626, 708. Aliud in causa Hilarii Arelatensis, 635. Aliud in quo Leo cauit de rebus Ecclesie Panormitane, 728. Aliud contra latrocinium Ephesinum, 909, 919, 937, 938. Aliud habitum in die Sancti Petri sacro, 962. Que esset hec dies et annus, 959. Aliud ob questionem quamdam circa baptismum, 1406.
    Concilium intra Italiam post Ephesinum latrocinium in remedium scandalorum petunt a Theodosio S. Leo, 906, 915, 923, 957; ualentinianus, 964; Placidia, 966; Eudoxia, 970.
    Concionandi munus solis sacerdotibus competit, 1217, 1227. Non laicis, nec monachis, ibid., 1211. Ab episcopis debitum, nec dimittendum, 118, 140, 218, 238, 1287. Consuetudo episcopalis concionis in Ecclesia Romana, 285.
    Concubina an sit coniux, et que, 1422, 1423.
    Concupiscentia. uid. Cupiditates. Multe bone concupiscentie in animis hominum, 361.
    Conditioni originali obligati qui intelligantur, 613 not.
    Confessio, et in ea accusatio, 90, 1174. Liberat iudicio, 190. Solis sacerdotibus fit, et secreta, 1431. Quidam pastores inter penitentie opera peccatorum publicationem precipientes reprehensi, 1430 not. A sacerdotibus actio penitentie datur, et per ianuam reconciliationis ad sacramentorum communionem penitentes purgati admittuntur, 1174. Sacerdotis precibus collata remissio, ibid., 1431. Per Ecclesie preces, 1435 uid. Reconciliatio. Confessio nisi uera sit, peccati abolitionem non obtinet, 1062.
    Confessorum corone, 1317. Confessionis gloria, 1377.
    Confirmationis sacramentum chrisma salutis et signaculum uite eterne, 81.
    Conscientia quomodo discutienda, 146, 153, 165, 183, 455. Quidquid secretum conscientie maculat, diligentissimis emundationibus deleatur, 190. Necesse est ut bonis actibus conscientia delectetur, ut libenter faciat quod fecisse se gaudeat, 353.
    Consecrati appellati qui erant baptizati, 610, 611.
    Consecrate uirgines, 1426.
    Consecratio episcopi, presbyteri et diaconi, 622.
    Constantianus episcopus Gallus, 1107, 1110, 1136.
    Constantinopolitanum concilium, uid. Concilium. Constantinopolitani episcopi, Ioannes Chrysostomus, Atticus, Proclus, 1277. Flauianus; uid. Flauianus; Anatolius, uid. Anatolius; Gennadius, uid. Gennadius.
    Constantinopolis ciuitas regia non potest fieri sedes Apostolica, 1149. Constantinopolitani clerici fauebant Eutychianis sub Leone Augusto, 1318, 1325.
    Constantinus episcopus Gallus, 890, 998.
    Constantinus, qui primus imperio splenduit Christianus, 96.
    Constantius episcopus Gallus, 998, 1107, 1110, 1136.
    Constitutiones Innocentii, et predecessorum Leonis seruande, et qua pena digni, qui eas infringunt, 616. Constitutiones Romanorum pontificum auctoritates appellate, 711 not., 733. Etiam ab episcopis Gallis, 995 not. Dicte quoque apostolica decreta, 663 et 665 not.
    Continentie lex duplex, spiritus et corporis, 355, 363. Continentie laus, 190. Mater uirtutum, 191. Ad uirtutem continentie nichil potius pertinet, quam ab erroribus abstinere,  317. Clericorum continentia, 687, 688. Lex continentie imposita episcopis, presbyteris, diaconis, et quid de iis, qui ante ordinationem erant uxorati, 1421. Etiam subdiaconis prescripta, 687.
    Conuersio non differenda, 1176. Sera quam est incerta, ibid.
    Cor hominum de operum qualitate ostenditur, 135 Cordis ager quibus modis colatur et fecundetur, 44, 57, 58. Cordis oculus mundandus est, ut Deus uideatur, 371.
    Correctio morum est donum Dei, 144. Correctio proximi semper optanda, 172, 182. Nemo desperandus, quamdiu uiuit, 1423 Correctio, cum spes non adest, omittenda, 1209 Sumenda etiam in peruerse impios, 1180. Quomodo Christus Iudam correxit, 220. In correctione dilectio seruanda, 684. Pro diuersitate personarum diuersimode agenda correctio, ibid. Qui per correctionem alios ab errore non reuocat, se ipsum errare demonstrat, 707. Quibus non prodest correctio, non parcat abscissio, 1318 Moderatio sedis apostolice hanc temperantiam seruat, ut et seuerius agat cum obduratis, et ueniam cupiat prestare correctis, 849. Quantum prelati ad correctionem obligentur, 1318. Segnis eorum indulgentia quantum damnabilis, 1319.
    Creaturarum predicatio glorie Dei, 59. Nulla creaturarum natura mala, 700. Quomodo creaturis utendum, 96. Creatura mutabilis est, etiam cum non mutatur, 705.
    Cremonensis episcopus Ioannes, 1084.
    Crispinus episcopus Ticinensis, 1082.
    Crux Christi ueri altaris sacramentum, 209 Causa spei nostre, 212 Crucis mysterium, 227. Sacramentum et exemplum, 285. Antiquitus prefigurata, 204. Non erubescenda, 197, 199. Crucis signum in fronte preferendum, 1243 Crucis quanta efficacia, 228 Effectus, 257. Est arma Christianorum pugnantium contra mundum, 287. Crux piis numquam deest, 173. Quid sit crucem portare, 288. Crux, quam iniquitas Iudeorum parauit ad penam, potentia Redemptoris gradum nobis fecit ad gloriam, 208 Crux aliis gloria, aliis pena, 231 Crucis uictoria nulli negata, 257. Ad crucem in tentatione recurrendum, 275. Crux Leonis tempore Ierosolymis, 1289 Num crucis particulam Iuuenalis ad Leonem miserit, 1293 not.
    Cultus Dei uerus quis, 89
    Cupiditates diabolo militant, 296.
    Curiensis episcopus in prima Rhetia Asinio, 1083.
    Cyclus decemnouennalis Alexandrinorum quos annos embolismales, et quos communes recipiebat, 601, 609. Num Niceni Patres hunc cyclum probariot, 604 not. Eius diuisio in Ogdoadem et Hendecadem, 608 not.
    Cyclus Latinorum annorum LXXXIu, 608 not. Quo anno incepit, ibid. Romani Cycli paschales laudati a Leone, 1090 Fuerunt annorum LXXXIu, sed antiqui saltum lune recipiebant singulis duodecim annis, recentiores singulis annis quatuordecim, ibid. not., 1230 not. Prosper emendationem induxit, 602 not., 1055.
    Cyprianus episcopus Brixilliane Ecclesie, 1082.
    Cyriacus episcopus Laudensis, 1083. Synodo Mediolanensi ad Leonem mittitur, 1081.
    S. Cyrillus episcopus Alexandrinus synodo Ephesine I prefuit, 1073. uicem gerebat Celestini Pape, ibid. not. Cyrilli epistola in scrinio Romane Ecclesie seruata, 1006, 1216. Ad Leonem tum R. E. diaconum scripsit de ambitu Iuuenalis Ierosolymitani in Palestine principatum, 1216. Due eius epistole a S. Flauiano laudate, 754. Cur, ibid. not. Cyrilli epistola ad Nestorium Gallis a Leone proposita, 1001. Cur, ibid. not. Doctrina eius laudata, 1006, 1010, 1139, 1254, 1257, 1258. Scribit ad Leonem de paschate anni 444, teste Paschasino 608 not. Fragmentum huius epistole, 601. Ad Leonem papam datum, loqui de paschate anni 444 probatur, 595, 599. Testimonia ex eius operibus a Leone excerpta, 1396.

D
    Dacianus S. uincentii martyris persecutor, 248.
    Daniel episcopus Aegyptius ordinator Timothei Solophacioli episcopi Alexandrini, 1437.
    Daniel presbyter ad Leonem missus ob ordinationem Timothei Solophacioli episcopi, 1436, 1437.
    Dauid rex uixit annis mille et amplius ante Christum, 260. Quomodo in Christo est passus, et Christus in Dauide est carne crucifixus, ibid.
    Dauid episcopus Africanus a Leone remissus cum litteris, 666.
    Dedicatio ecclesie dicta ecclesie Natalis, et festo celebrata, 453.
    Dertonensis episcopus Quintus, 1082.
    Desiderius abbas Montis Casini. cui postea fuit uictor III, 473.
    Deus summe perfectus, 700. Omniscientissimus, 165.  Eius descriptio, 67. In Dei iustitia et clementia, 40. Eius iustitia non debet displicere, 41. Dei prescientia, 260. Deus presciendo quod est faciendum, non cogit ut fiat, 261. Apud Deum incommutabilis rerum ordo, 260. Eius natura ineffabilis, 299. Dei facies, id est Diuinitas, oculis corporeis uideri nequit; posteriora eius, seu humanitas, sicut in mundo fuit uisibilis, ita et in celis, 453. Dei uoluntatem ex ipsis etiam elementis disci, 57, 59, 355. Deus cur pater fidelium, 89. Deo gratie agende de omnibus, 48. Non tam in abundantia, quam in sterilitate, 41. Quid ei offerendum, 90. Dei uerus cultus, 89. Quomodo Deus colatur, 60. Solus adorandus, 72, In sanctis honoratur, 275. Eius honor ritibus infidelium non est miscendus, 95. Dei gratie uoluntatique seruiendum, 90. Deus imitandus, ibid., 171, 370. Deus prior nos dilexit, 39. Omne bonum operatur in nobis, 20, 40. Dat uelle et posse, 90. Per dona Dei meremur, 117. Dat Deus quod petitur, qui dedit unde peteretur, 135. Si est oneris auctor, est administrationis adiutor, 9. Signa habitationis Dei in nobis, 142. In Deo quid sit non penitere, 21. Gloriandum in Deo, 22. Cum Deus magister est, cito discitur quod docetur, 297. Accendit mentium nostrarum lucernas, et igne nos sue caritatis inflammat, ut non solum ipsum, sed etiam quidquid diligit diligamus, 40. Dei prouidentia cur diuites et pauperes esse uoluerit in seculo, uid. Diuites, et Pauperes. Deus leges generales administrat quas condidit, 48. Semper humano generi a Deo fuit consultum, 78. Benignitas Dei nulli misericordiam suam denegat, 130. Suspendit iustitie sue sententiam ut penitentia queratur, 165, 189. Dei patientia non abutendum, 189. Sue pietatis est denegare nocitura petenti, 213. Deus non est auctor peccati, 261. Querendum a Deo precipiente auxilium, uid. Oratio, Gratia Dei. Qui mundi uidebunt Deum, 371.
    Diaboli astutia, et artes, 93, 149, 179, 182, 217, 276, 341, 349. Diaboli organa que, 133. Utitur hominibus ad alios decipiendos, 94. Quomodo diabolus superandus, 133, 134 Quomodo infirmetur, 146. Diabolus maximam hominum partem sibi superstitionibus subdit, 30 Primum superbus ut caderet, deinde inuidus ut noceret, 31. Olim non immerito sibi in homines ius tyrannicum uindicabat, 70. Illusus in natiuitate Christi, 69, 70, 71. Destructus eius principatus a Christo, 232, 249, 269. uictus in cruce, 236. Per quod uicit, uictus a Christo, 243. Non potentia uirtutis, sed iustitia rationis eius dominatio destructa, 248. Cur Christus tentarit, 159. Sanctificatione nostra torquetur, 45. Bene operantibus magis insidiatur, 45, 49, 149, 179, 186. Maxime in Christianos seuit, quia ei in baptismo renuntiarunt, 154. Eius inuidia in nos, 182. Quos nos potest malis actibus corrumpere, impiis subuertit erroribus, 271. Heretici ministri diaboli, 49. Tot habent species diaboli, quot simulacra mendacii, 271. Si diabolus animas iustificatas negligentes repererit, seuioribus laqueis rursus innectit, 275. Diaboli beneficia nocentiora quam uulnera, 276. Noua eius in Christianos persecutio, 134. Diaboli et Herodis similis insidiandi furor, 133. Quomodo primum hominem deceperit, et quibus orbarit, 67. Diaboli inuidiam qui imitantur, 182. Sacramentum redemptionis latuit diabolum, 270. Priscillianiste diabolum Dei opus esse negabant, 700. Dissensio inter homines et diabolum inueterata, 145.
    Diaconie Urbis que et quot fuerint, 23. Collecte eleemosyne ad diaconales Ecclesias Urbis deferende, 38 not.
    Diaconus minister sanguinis Christi, 427. Diaconi munus duplex, sacramenta ministrare, et ecclesiasticas dispensare substantias, 338. Diaconi ordinatio ex canone et traditione peragenda die Dominico, 622. Interdictum eis coniugium, 687, 1421.
    Dictinius episcopus in Hispania tractatus scripsit Priscilliani dogmatibus infectos, 707. Ab errore discessit, ibid.
    Dies Dominica dies salutis et letitie nostre, 161. Dies resurrectionis Dominice dicta, 630, 699. Unde eius prestantia, 630. In hac mundus cepit exordium, ibid. Hec dies ordinationi disputata, 639.
    Diebus festis uestitus nitidior et templa ornatiora, 153. Quomodo celebrandi, 434. Anima maxime purganda, 153. Cessandum a labore, 435.
    Dilectio Dei, uid. Charitas.
    Dimissorie clericis scripto dande, 679.
    Diecesis episcoporum regimini commissa in hodiernam uulgarem significationem, 1327.
    Dionysius, Romane Ecclesie notarius, Leonis epistolam ad Constantinopolitanos attulit, 931, 976.
    Dioscorus Alexandrinus episcopus, initio episcopatus a Leone laudatur, et instruitur, 628. In Ephesino concilio male eius artes, 911. Impediuit lectionem epistole Leonis ad S. Flauianum, ibid. Tyrannis et impia gesta, ibid., 921, 926, 929, 933, 946, 1040, 1092, 1222 seqq. Fidei et morum uastator, 1246. Inaudita et incredibili audacia excommunicationem  meditatus est contra S. Leonem, 1092, 1223 not Eius nomen ad altare non recitandum, 1040. Damnatus in concilio Chalcedonensi, 1094, 1126, 1139. Sententia in eumdem, 1142. Eius mors, 1295.
    Disciplina quomodo tempori accommodanda, 1330.
    Dispensatio pontificia in canonibus, uid. Canones. Leo amore reparande fidei et pacis studio dispensauit cum Maximo Antiocheno episcopo contra canonum regulas ordinato, 1153. Dispensatio cum Andrea CP., ut ad presbyteratum promoueretur, 578. Alie dispensationes, ibid., 664, 665 Dispensationes post factum ex causa, 664, 665. Dispensatio recusata etiam in necessitate cum bigamis, aut uiduarum maritis, 674.
    Disputationes cum hereticis in rebus definitis, et tractatus noui uitandi, et cur, 1301, 1303, 1310, 1322, 1338, 1340, 1345. Diues nemo sibi soli factus est, 27, 52, 61. Cur diuites abundare Deus uoluit, 27 48. Quomodo diuitiis uti debeant, 35, 38. Diues Dei minister et pauperum economus, 188. Habet partem pauperis, ibid. Neglectus pauperum non est uenialis, 35, 57. Tam sunt iniqui qui non iuuant pauperem quam qui opprimunt, 38. Parum est diuiti non auferre aliena, nisi det et sua, 341. Boni diuitis animus, 367, 368.
    Diuitie bone sunt, et quatenus, 34. Earum non tam possessio, quam dispensatio nobis commissa, ibid. Non bene expense causa peccati, ibid. Pereunt male condite, 35. Cui committende, ut eterne sint, 53. Dum erogantur, augentur, ibid. Qua ratione in tuto ponantur, 338. Quem earum usum religio doceat, 339. In diuitiis timenda elatio, 367.
    Doctrina catholica nec maculam perfidie, nec rugam potest habere mendacii, 252. A doctrina euangelica ne uno quidem uerbo licet dissidere, 1044.
    Domini quomodo se gerere debeant erga seruos et subditos, uid. Famuli.
    Domitianus episcopus a Leone legatus in Orientem, 1344, 1433.
    Donatista schismatice prauitatis, 665.
    Donatus Salicinensis episcopus Africe ex Nouatiano conuersus una cum sua plebe, 665.
    Donorum celestium mensura ex operum nostrorum qualitate non pendet, 9. Dona sua non uult Deus otiosa, 341. Donis Dei est iuste ac sapienter utendum, 34. Dona terrena et corporalia a Dei largitate proueniunt, 34. uid. Beneficia.
    Dorotheus monachus ablatus a monasterio, 1297.
    Dorus episcopus Beneuentanus, 732.
    Dubia Romam frequenter delata, 1405, 1416. Decisa uel ex Scriptura, uel ex regulis Patrum, 1405. Leo de difficilioribus tractare uoluit in synodo, et cur, 1406. Non definiendum ex suspicione ambigua, 1407. Quedam colloquiis aptius definienda, quam scriptis, 1419. Quenam regula in dubiis seruanda, ibid. Episcopi Galli etiam post decisiones conciliorum Gallie dubia ad apostolicam sedem detulere, et cur, 1414.
    Dulcitius Romane Ecclesie notarius, 837. A Leone legatus ad Ephesinam II synodum, 865.
    Dynamius episcopus Gallus, 1111.

E
    Ecclesia supra fidem Petri fundata, 12, 239, 461. In Petri soliditate consistit, 634. Hanc soliditatem uiolat qui Petri potestatem tentat infringere, ibid. Pro tota Ecclesia Christus orauit, 289. Aduersus eam nichil preualere potest, 13. Distinctis est ordinata gradibus, et ex diuersis membris eius integritas, 14. uide Hierarchia Ecclesiastica. Extra Ecclesiam nichil est integrum, nichil castum, 317, 491. Ecclesia Christi libertatis familia, 203. Ecclesie unitas exigit concordiam sacerdotum, 691. Fides, et unitas Ecclesie custodiende, 1077.
    Ecclesie ortus in natiuitate Christi, 88. Inter persecutiones Ecclesia augetur, 134 Unde totius Ecclesie profectus, 58. Eius unitas uisibilis explicatur, 155. Una unius Ecclesie casta communio, 1039. Ecclesia est corpus Christi, 1040. Culpe presidentium sacerdotum integritati Ecclesie non preiudicant, 1157. Pietatis opera cum uniuersa Ecclesia peragere quantum prestet, 345, 348. Horum operum unitas potentissima, ibid. Quidquid ab Ecclesia in consuetudinem est deuotionis receptum, de traditione apostolica et de sancti Spiritus doctrina dimanat, 316 not. Ecclesie lenitas etsi sacerdotali contenta iudicio, cruentas refugit ultiones, seueris tamen Christianorum Principum nonstitutionibus adiuuatur, 696. Ecclesia nichil de hoc mundo metuit, uel concupiscit, 703. Ad Ecclesie pacem utriusque potestatis nexus necessarius, 983. Ecclesiam turbantes regia potestate cercendi, 1211.
     Ecclesia luminaribus ornata, 434. Ornatior diebus festis, 153. uid. Basilica, Dedicatio Ecclesie.
    Ecclesie Romane laudes, 321, 374, 941 seqq., 1222. In apostolice petre arce fundata, 14. Ecclesie regionum Urbis, 29, 32. Ad quas collecte publice afferebantur, in egenorum subsidium a presidentibus distribuende, 38. He Ecclesie quot essent diaconis assignate, 23.
    Ecclesiarum priuilegia quibus fundamentis nitantur, 1147. Non uiolanda, 1149.
    Ecclesiastica bona non alienanda, 728. Quibus conditionibus concessa alienatio, ibid.
    Electi et Electe apud Manicheos, 50.
    Electi sunt pauci, 185. Cur, ibid. Electi omnes et in Christo crucifixi, et in Christo coronandi, 271.
    Electiones Ecclesiastice quam aliene esse debeant a carne et sanguine, 11.
    Eleemosyna. Eius meritum et utilitas, 27, 28, 29, 32, 34, 36, 37, 48, 49, 53, 57, 61, 172, 343. Christo impenditur, 27, 28, 38. Est quidam baptismus, et alterum a peccatis lauacrum, 28, 63. Eius purificatione mundantur peccata, 36, 63, 186, 316. In ea si non est omnium equalis facultas, debet esse par pietas, 29, 39, 45, 47. Non census in ea, sed affectus pensatur, ibid., 63, 346. Potest eorum esse par animus, quorum impar est census, 346. Ab omnibus est facienda, 30, 45, 169, 346. Etiam a pauperibus, 30, 63. Quidquid in eleemosynis impenditur, non minuitur, sed angetur, 183, 315. Est pia usura, 53. Orationem iuuat, 48, 52. Cum ieiunio copulanda, 343. Abundantiores sint eorum eleemosyne, qui ieiunare non possunt, ibid. Eius omissio damnationis ratio, 35, 57. Quibus maxime danda, 33. Infidelibus etiam danda, 155. Fideles preferendi, ibid., 350. uerecundis ita danda, ut consulatur et paupertati et pudori, 33. Indigentibus danda antequam petant, 411. Qui dat eleemosynam est minister misericordie diuine, 188. Eleemosyne largitas sic temperanda ut de illa et pauperum refectio gaudeat, et domestica sufficientia non laboret, 347. Parum est non auferre aliena, nisi largiaris et propria, 341. Qui necessitatibus alienis non consulit, nichil distat a bestiis, 62.
    Eparchius episcopus Gallus, 1111.
    Ephesinum concilium I, uid. Concilium.
    Ephesinum II indicium a Theodosio, 851, 856, 865. At requisita Leonis auctoritas ut indictio effectum consequeretur, 863. Latrocinium euadit, 1077. Que in eo perpetrata, 911, 912, 946, 974, 1077, 1322. Leonis epistola non recitata, 921. Ei latrocinio contradixerunt Leonis legati, 913, 921, 923, 928, 933. Gesta eius a Leone reprobata, 904, 913, 923, 928. Et ab omni occidentali concilio, 928. Mali auctor Dioscorus episcopus Alexandrinus, 929. Nomen synodi non meretur, 1051, 1064. Detestandum iudicium, 1287.
    Epicarpius presbyter Beneuentanus male antiquioribus prepositus, 735.
    Epiphania est Christi manifestatio, 112, 115. A prophetis prenuntiata, 121. In Epiphania uocationis gentium inchoatio, 121. Quare hoc festum institutum, 128. Quomodo honorandum, 117. Epiphanie mysterium adhuc in Ecclesia adimpletur, 132, 140. Quidam putant hac die Dominum ad Ioannis baptismum accessisse, ideoque baptismum conferunt, 722.
    Epiphanius a Leone cum litteris missus Constantinopolim, 931, 976. Tribunus uocatur, 956.
    Episcopi summi sacerdotes, 891. Super omnes gradus constituti, 671. Que eorum uirtutes, ibid. Eorum est uigilare ne fidei unitas uioletur, 1253. Omnes in Christo fuerunt edocti, 719. Non sola fides et doctrina episcopum facit, 1432. Ipsorum dignitas communis, non autem ordo, quo sensu intelligendum, 691 not.
    Episcopi electio diu non differenda, 688. In electione cleri plebisque consensus requisitus, 637, 639, 679, 688, 1420. Nullus episcopus detur inuitis, 679, 688 Si partium uota diuisa sint, metropolitani iudicio is alteri preferatur, qui maioribus et studiis iuuatur et meritis, ibid Qui, et qua probatione eligendi sunt, 659. Non ex laicis ordinandi, 662, 665. Ex presbyteris uel diaconis optimus eligatur, 688. Episcoporum unctio, 11, 228. Comprouinciales episcopi cum metropolitani iudicio eos consecrent, 1420. Non ex bigamis, uid. Bigami. Anniuersaria solemnitas celebranda, 10. Episcopi non facile a sede auellendi, 690. Episcoporum translationes reprobate, 689. Episcopi belli tempore ab Ecclesiis suis non debent abscedere, 1047. Quid de episcopis non laborantibus existimandum, 708, 709. Episcopis Ecclesie rectoribus Petri forma preposita, 18. Episcopalis mansuetudo et lenitas que, 696. Episcopum difficultates et labores deterrere non debent, 1417. Episcoporum continentia, 688. Qui alios ab errore non reuocat, errare se demonstrat, 707, 708. Negligentes in pascendo suum gregem reprehensi, 716. Inscientia in episcopis inexcusabilis, 614, 717, 1287.
     Episcoporum est predicare, uid. Concionandi.
    Episcoporum constantia quam necessaria, 1311, 1314.
    Episcoporum gradus quatuor, uid. Hierarchia.
    Episcopi lapsus sedi eius nocere non debet, 1167. Maxima episcoporum cura est obseruantia canonum, 733. Episcoporum iudicia matura, 763. Eorum culpe non preiudicant Ecclesie, 1157. Debitum eorum corrigendi, 1318. Segnis indulgentia, et dissimulatio quam in ipsis damnabilis, 1319.
    Episcopi pro fide exsules reuocati, 1032, 1046.
    Epistole pacis, id est communionis, 1185.
    Epistole plurali numero de unica epistola dicte, 677 not.
    Epistole Pontificie auctoritates appellate, 711 not. Item apostolica decreta, 663, 665. Que confirmabant synodum generalem, legende erant in Ecclesiis Orientis, 1182.
    Errantes ex sanctorum traditione instruendi, 1257.
    Errores ueritati splendorem conciliant, 1112.
    Eucaristia corporis et sanguinis Christi participatio, 247. Facit ut in id quod sumimus, transeamus, ibid. In ea ueritas corporis et sanguinis Christi, 356, 977. Eutychiano errori opponitur, 356 not. Est sacrificium, 356. Accipientes eam respondebant Amen, 357. Paruulis data, 977. Manichei communionem sanguinis declinabant, 161. uide Communio.
    Eudocia Augusta a Leone ex secreto imperatoris hortatu monita, et cur, 1209 not.
    Eudoxia Licinia post latrocinium Ephesinum ad Theodosium scribit de turbatione Ecclesiarum, 968. Alia est ab Eudoxia, que Rome S. Petri templum renouauit, 453 not.
    Eugenius episcopus Gallus, 1111.
    Eulalius episcopus Gallus, 1111.
    Eulogius episcopus Iporiensis, 1083
    Eunomius hereticus, 49.
    S. Euphemia. In eius confessione Chalcedonensis synodi Patres definitionem fidei super altare posuerunt, 1128 not.
    Euphratas accusator Flauiani episcopi CP. si satisfactionem det, presbyter ordinari a Leone permittitur, 1274.
    Eupsychius Leonis epistolam ad Flauianum attulit, 889.
    Eusebius episcopus Dorylei contra Eutychem libellum Flauiano episcopo dedit in synodo Constantinopolitana, 739. Leonem adit, 1037. Multa discrimina laboresque causa fidei tolerauit, 1041. Eius Ecclesiam Leo commendat Anatolio CP. ne eo absente quid depereat, ibid.
    Eusebius episcopus Mediolanensis synodum sue prouincie iussu Leonis cegit, eiusque synodica, 1080.
    Eusthasius episcopus Augustanus, 1053.
    Eusthatii episcopi Beryti nomen ad altare non recitandum, 1040. Innocentes et catholicos sua persecutione uexauit, ibid.
    Eusthatius episcopus Gallus, 1111.
    Eutyches ante sui erroris condemnationem ad Leonem scribens, quosdam Nestoriane heresis accusat, 737 not. Multum imprudens, et nimis imperitus, 801. Accusatus ab Eusebio episcopo Doryleensi, et in synodo CP. damnatus, 739, 756, 763, 767, 786. Appellationem in synodo a se interpositam, et non susceptam prodit, 740, 741, 742, 763. In quo mentitus est, 786. Post damnationem scribit ad Leonem, 739. Appellationis libellum ad eum mittit, 742. Libellum fidei sue edidit, ibid. not. Et ad Leonem direxit, ibid., 1481. Obedientiam Leoni simulat, 741, 765, 841, 867. Scribit ad S. Petrum Chrysologum, qui eidem rescribit, 775. Gesta Constantinopoli contra eum ad Leonem a Flauiano missa, 755, 786. Eutychen, si errorem suum damnet, communioni restitui ac in suo gradu recipi Leo concedit, 835, 841, 851, 858, 861, 867, 870. Eum in remotiora loca ablegandum, et catholicum eius monasterio preficiendum petit Leo, 1049. Peruerse dogmatizat in exsilio, et ad longinquiora ac secretiora transferendus petitur, 1275, 1276. Heresim specie pietatis tuebatur, 854. Anathematizatur ab Ecclesia CP., 1059. Aduersus eum subscripserunt omnes Orientales ante concilium Chalcedonense, 1066.
    Eutychis error, eiusque reiectio, 100, 179, 204, 288, 356, 373, 756, 784, 809, 833, 1049, 1138, 1158, 1214, 1223, 1238, 1357. Manicheis affinis, 976, 1179. ualentino et Apollinari, 756, 782. Arii errori fauet, 978. Et Photini, 980. In aliis hereticis iam olim damnatus, 373, 1036, 1058. Rome a negotiatoribus Alexandrinis sparsus, 373 Que uictoria Ecclesie in extinctione huius erroris, 1145. Tractatus in errores Eutychetis, 365 seqq.
    Eutychiani quomodo fallere studebant catholicos, 1058 not. Se defensores Nicene fidei uenditabant. catholicos a Nicena fide desciscere traducebant, 955 not., 1323, 1359 not. Leoni pape Nestorianismum impingebant, 1258. Eius epistolam ad Flauianum obscuram traducebant, 1314. Hinc Leo primum credidit falsatam suam epistolam in Greca  uersione, ibid., 1260. Dein detexit ex peruersitate interpretantium id oriri, 1314 not. Eutychianorum turbe post Martiani obitum et Constantinopoli, et Alexandrie, 1299 not., 1301 not.
    Euxitheo Thessalonicensi episcopo Leo scribit, 1311.
    Euangelium narrat quod prophetia prenuntiauit, 230. Ab euangelica doctrina ne ullo quidem uerbo licet dissidere, 1044.
    Examen epistole Leonis ad Flauianum in Chalcedonensi quatenus liberum fuerit salua auctoritate sedis apostolice, 1220 not. Examen conscientie, uide Conscientia.
    Excommunicatio pro leuibus non ferenda, 640. Nec ad indignantis episcopi arbitrium, ibid. Eius effectus, ibid., 859, 861 Cum reiectis ab unitate Ecclesie non communicandum, 374. Excommunicatio hereticorum, uide Heretici. Excommunicatio comminatoria, 1169.
    Exemplum bonum prebere est, et sibi et aliis prodesse, 130 Boni exempli fructus, mali damna, 131. Exempla sunt ualidiora quam uerba, 338.
    Exorcismorum usus in Ecclesia, 342, 723.

F
    Famuli et subiecti quo loco habendi, 152, 155, 173, 180. Cur alios alii subiici Deus uelit, 188.
    Fauentius episcopus Rhegiensis, 1082.
    Faustus abbas CP., ad quem Leo scripsit, 859, 937, 983, 1011, 1015.
    Fecunditas terre a Deo repetenda, 48. uide Abundantia.
    Festi dies, uide Dies festi.
    Fideles pauci in ueteri Testamento, multi in nouo, 78. uide Christianus.
    Fides. Eius uirtus et meritum in iis que uisui non subiacent constituta est, 268, 293. Fidei iustitia, 21. Fides et impios ad iustitiam, et mortuos reuocat ad uitam, 193. Fides iustificat, 1012. Sine operibus mortua est, 36. Charitas robur fidei, fides fortitudo est caritatis, 171. Fidei et caritatis nexus, uide Charitas. Fides sine caritate esse potest, 31. Non sufficit ad salutem. 182. Quod fide creditur, opere imitari necesse est, 136. Fides queque pretiosa efficit, 169. De fidei libertate frustra gloriatur, qui seruit cupiditati, 135. In fide angusta uia que ducit ad uitam, 83. Sine fide nichil sanctum, nichil castum, nichil uiuum, 82. Explicatur, 493.
    Fides catholica unde, 1061. Fidei fons et canalis, 1075. Eius commendatio et unitas, 82, 839. Catholica fides, que uera et una est, nulla se patitur diuersitate uiolari, 1338. Episcoporum est uigilare ne fides uioletur, 1253. Tunc fides uera fructuosissime defenditur, quando etiam a sectatoribus suis opinio falsa damnatur, 835. uiolari potest breuissima adiectione aut commutatione litterarum, 1254. Fidei nichil addi, nichil minui potest, 1237. Fides ratiocinio contrario non obnoxia, 1138. Humilitatem exigit, 1235. Semel definita non sunt in dubium reuocanda, 1075. Nec retractanda, 1064, 1301, 1303, 1304, 1310, 1322, 1338, 1340, 1345. uitandi concertationum et disputationum strepitus, et quatenus fides defendenda, 765, 1075, 1337, 1345. Nihil gloriosius quam fidem propugnare, 888.
    Fidei constantia mirabilior facta ex difficultate credendi, 274. Fides antiqui et noui Testamenti eadem, 204, 244. Antiqui in fide Christi uixere et placuere, 199, 204, 244, 256, 268. Sola fidei luce attingi potest Christi Dei hominisque mysterium, 140. Fides ascensione Domini aucta, et Spiritus sancti munere roborata, 294. Huius fidei mirabiles effectus, ibid. Caute de fide loquendum, 1225. Ad fidem multi ueniunt Leonis tempore, 83. Fidei puritas splendescit, cum ab ea sordes separantur errorum, 935.
    Fides Petri fundamentum Ecclesie, uide Ecclesia. Soliditas fidei Petri perpetua est, 12, 461. Eadem fidei soliditas in suos successores transfusa, 22.
    Fides Romana ab Apostolo commendata, ac nulla heresi uiolata, 274. Ab initio Euangelii in toto mundo predicata, 14.
    Filius Dei Patris unicus, 803. Patri consubstantialis, 110, 823. Consempiternus, 805. uerus Deus, 817. Numquam inferior Patre, 101. Illi est equalis cum Patre diuinitas, 823. Dei Filius ante secula a Patre genitus, et Patri sempiterna et consubstantiali equalitate ceternus, 83. In nullo a Patre differens, et cur, 805. Manens in forma Dei fecit hominem, 813. Factus est homo, uid. Christus. Filii Dei apparitiones in ueteri Testamento. 854.
    Flauianus episcopus CP. in synodo Eutichem damnat, et acta ad Leonem mittit, 756, 786. Accusatur ab Eutyche quasi libellum appellationis a se oblatum noluerit recipere, 740, 742. Rescribit eum in hoc mentitum, 786. Quam necessarium duxerit quantique fecerit Leonis iudicium,  788. Leonis epistole ad eum in hac causa, 767, 792, 801, 885, 887, 889, 931. Eius zelus laudatus, 792, 887, 1036, 1156, 1277. In Ephesino latrocinio libellum appellationis ad apostolicam sedem legatis dedit, 906, 915. In eodem peruerse damnatur, 946, legatis contradicentibus, 928. Dioscorus in eum immaniter seuiit, 931. Leo iubet Constantinopolitanos Flauiano adherere, 933, 937. Quod fecerunt, 975. In exsilio obiit, et tempus ac locus mortis, 952. Eius corpus Constantinopolim cum honore allatum, et in basilica Apostolorum positum, 1032, 1036, 1046. Flauiani uirtutes, que illum usque ad confessoris gloriam prouexerunt, 1156. Flauianus sancte memorie appellatus, 1278, 1285, 1293. Memoria beati Flauiani, 1280. In sanctis commemorandus, 1090, 1101.
    Floreius presbyter Ecclesie Iporiensis, 1082.
    Florus episcopus in Gallia, 1110
    Fenus quam graue malum, 53, 54. Iniustum, ibid. Etiam a diuitibus perceptum, 467. Laicis et clericis interdictum, 615
    Fenus cum Deo pium quodnam sit, 53.
    Fonteius episcopus Gallus. 998, 1111. Fuit episcopus uasensis, 996 not.
    Formate littere diei paschalis indices, a Romano pontifice quotannis misse, 1079, 1260, 1283, 1297.
    Fortitudo solida, que nulla inequalitatum perturbatione quatiatur, paucorum est, 164.
    Fraternus episcopus Gallus, 1111.

G
    Galla Placidia. uid. Placidia.
    Gallecie episcopi dicti Gallicii, uel Gallici, 710 not. Leo eis concilium cogendum indixit, ibid., 711, ob Priscillianistarum heresim in Gallecia serpentem, ibid.
    Gallicanorum religio ex apostolica sede manauit, 1109. Innumeris relationibus Gallicani episcopi apostolicam sedem consulunt, 634. Appellationes ad sedem apostolicam ex consuetudine deferunt, ibid. De Gallicanis Ecclesiis plura S. Leo decernit, 635 seqq. Pape sententia per Gallias ualitura, 643. ualentiniani imperatoris sanctio, ne quid episcopis Gallicanis contra ueterem consuetudinem liceat sine pape auctoritate tentare, 644. Rauenni Arelatensis consecrationem Leo suo iudicio roborat, 890. Pro sede Arelatensi contra uiennensem preces episcoporum ad Leonem misse, 993. Controuersia ab eo definita, et sui cuique metropoli limites assignati, 998. Leo ad Gallos episcopos mittit suam Epistolam ad Flauianum cum secretis mandatis, 1001. Quid spectarent hec mandata, ibid. not. Quantum Gallicani deferant Romano pontifici, 1109. De accepta eius epistola gratias agunt, 1108. Synodicam ad eum mittunt, 1107. Hec a Leone mittitur Constantinopolim, 1315.
    Gallicane Ecclesie doctrina a pontifice laudata, 1137, 1315. Gallicani episcopi a Leone instruuntur de damnatione Dioscori, 1140. Tres Gallicani episcopi gratias agunt de accepta epistola Leonis ad Flauianum, quam et per omnes Ecclesias asserunt celebrari, 1003. Illius epistole exemplar a se descriptum mittunt ad Leonem ab eodem corrigendum, si quid librarii errore defuerit, et remittendum, 1004. Remissum fuit, ibid. not.
    Gaudium, uid. Letitia.
    Gelasii epistola ad Dardanos duplici exemplo ab eodem pontifice scripta, 651.
    Geminianus episcopus legatus Leonis ad Leonem Augustum, 1344, 1433.
    Genealogia Christi duplex in Euangeliis, et quare, 854.
    Generationes mirabiles omnium etatum, 108.
    Geneua uiennensi episcopo a Leone subiecta, 999.
    Gennadius episcopus CP., 1433, 1479.
    Gentiles uocati ad fidem, 105.
    Gentilium furor in Christianos presertim ordinis sacerdotalis, 338. Gentiles que sunt humana, in Christo contemnunt, 212, 213.
    Genuensis episcopus Paschasius, 1083.
    Genus humanum. Huius radix corrupta, 361. In damnationem nascitur, 86. uid. Peccatum originale.
    Georgius monachus presumendo illicita, et propositum et nomen monachi amisit, 1211.
    Gerontius episcopus Gallicanus, 1107, 1111, 1136.
    Gerontius delator epistole Iuliani episcopi ad Leonem, 1295, 1296. Remissus cum epistola Leonis, 1328.
    Gloria celestis regni, 237. Eius bonum eternum, 45, 48, 75, 97, 142, 185, 203, 343, 345, 352, 364, 1329. Pro spe eternorum leuissimum ducendum est temporalium detrimentum, 194. uia ad gloriam, 271, 288, 341. Gloria confessoris Flauiani CP., 1156.
    Gloria Dei. Ad Dei gloriam cuncta referenda, 318. Non  in nobis, sed in Domino gloriandum, 22, 142, 318, 1219. Gloria nostra in gloria Dei agnoscenda, 173. Utendum bonis datis ad gloriam dantis, 60.
    Gloria uana mundi non querenda, 138, 359, 364. Magis timendum in gloriam suscipi quam in humilitate calcari. 455.
    Grecam linguam quam pauci apud Latinos probe callerent, et exactam uersionem ex Greco redderent: et similiter quam rari apud Grecos Latinum linguam perfecte tenerent, accuratamque interpretationem ex Latino proferrent, 557. Hinc de minus exacta Greca uersione sue ad Flauianum epistole Leo dubitat, 1236. Eam a perito utriusque lingue grece reddi cupit, 1258, 1260. Difficultas apte transferendi in Grecum opera, que de rebus subtilibus agunt, 1237. Difficultas transferendi in Latinum, 1274. Multe epistole Leonis Grece reddite, et quando, harumque interpretationum auctoritas, 558, 559. Quedam Grecorum epistole ab initio grece et latine scripte, ac misse in Occidentem, ac utraque exempla originalia habenda, 1112 not., 557 Grecizantes Alexandrie, 1274.
    Gradus uarii in Ecclesia, 14. uid. Hierarchia ecclesiastica.
    Gratie diuine laus, 39. Necessitas, 55, 141, 187, 1207. Non secundum merita hominum, sed secundum multitudinem diuitiarum sapientie Dei misericorditer preparata, 261. Pelagianorum contrarius error damnatur, 591. Gratia excitans, 181. Gratie adiutorium, 211. Gratia Christi non solum excitat mentem, sed et adiuuat actionem, 983. Deus iuste instat precepto, qui precurrit auxilio, 265. Gratie est inchoare et perficere, hominis uoluntarie cooperari, 181. Cooperatores sumus gratie Dei operantis in nobis, 130. Qui dedit uelle, donabit et posse, ut simus cooperatores operum eius, 90. Deus ad uincendum uires sufficit, 1337. Homo bona agens habet a Deo et effectum operis, et initium uoluntatis, 141. Gratia operatur omnia in omnibus, 346. Omnis bonorum operum donatio, diuina preparatio est, 592. Deus, qui prestitit uelle, donat et posse, 187. Quomodo gratie cooperetur homo, ut interius renouetur, 163. Gratie opus latronis conuersio, 202. Non prius quisquam iustificatur uirtute, quam gratia, que unicuique principium iustitie et bonorum fons atque origo meritorum est, 592. Gratia quid maxime operetur in corde, 47, 48. In quo appareat mirabilior, 9. Gratie opus in Magis, 112, 123 Homo redemptus et renatus corrumperetur carnali desiderio, nisi spirituali muniretur auxilio: quia sicut illi numquam deest unde corruat, ita semper presto est unde subsistat, 55.
    Gratia antiquis Patribus data est eadem ac que nobis datur, 76. Semper per gratiam generi humano consultum fuit a bonitate diuina, 78. Sed precipue post incarnationem, ibid Quid nobis diuina gratia in incarnatione contulerit, 97. Nemo est credentium cui dona neganda sunt gratie, 245. Sine Dei adiutorio fortes esse non possumus, 353 not. Impossibilia ex infirmitate propria, possibilia fiunt uirtute gratie, 352. Dei gratia pretendit auxilium, et obedientia mollit imperium, 130. Gratie ne subtrahatur obedientia, 163. Implorandum adiutorium Dei, ut sine quo nichil possumus facere, per ipsum omnia ualeamus implere, 187. Si quid impossibile aut arduum homo in preceptis inuenit, ad iubentem recurrat, qui ideo dat preceptum, ut excitet desiderium, et prestet auxilium, 163. Ideo datur preceptum, ut precipientis queratur auxilium, 187. Specialia gratie dona, 259.
    Gratia donans uictoriam, non aufert dimicandi materiam, 314. Hec sanctis causa timendi, ne ipsis operibus pietatis elati, deserantur ope gratie, et remaneant in infirmitate nature, 141. Per Christum cuncta possumus, qui sine eo nichil possumus, 1418. Eius tam potentia sunt adiutoria quam uera promissa, 1419.
    Gratiarum actio Deo debita, 7, 20, 41, 48, 52, 62, 66, 72, 115, 121, 247, 986, 1042, 1076, 1109, 1139, 1154, 1172, 1206, 1246, 1256 Leo gratias agit Romanis ob fauorem in electione ad pontificatum, 7.
    Gratianopolis uiennensi episcopo a Leone subiecta, 999.
    Gratus presbyter Euthasii Augustani episcopi uices gerit in concilio Mediolanensi, 1083.
    Gratitudo, uid. Beneficia, Gratiarum actio.
    S. Gregorii Nazianzeni testimonia Leo Eutychianis opponit, 1395.
    Gule illecebre, 159, 319. De illecebra edendi omnia uitia fuerunt infusa, 342. Malum intemperantie gule, 58.

H
    Heresis ex falsa religione descendit, 854. Ex priuatis opinionibus et presumptione docendi sine scientia, 106.  Cur a Deo permissa. 856. Quod malum pariat, 982. Christiane religionis inimicissima, 1078. Opprimenda prius quam uires acquirat, 854. Primus ad heresim gradus est hereticos patienter audire, 710 Heresum contra Incarnationem catalogus, 49, 81, 99, 107, 373. Hereses latere non possunt, 372.
    Heretici sunt prodendi, et quibus denuntiandi, 33, 51, 161. Rei sunt de silentio, qui hereticos non prodendos putant, 51. Eiecti sunt ab unitate Ecclesie, 374. Heretici diaboli ministri, 49. Filii et discipuli diaboli, 150. ueniunt in uestimentis ouium, 49. Christianum nomen usurpant, 49, 271, 1212, 1213, 1238. Eorum artes deceptorie, 81, 82, 707. Ingenium, 1223. Sunt fugiendi, 81. Non tolerandi, 1178. Ab Imperatoribus reprimendi, 1306, 1320. Contra ipsos arma fidei arripienda, 33, 51. Eorum presertim capita exsilio pellenda, 161. Ius non habent habitandi nec orandi in ecclesiis, 1320. Orandum pro hereticis, 127. Ipsorum nomina ad altare non recitanda, 1040, 1051. Colloquia uitanda, 271, 373, 374. Neque in ciuilibus cum ipsis communicandum, 50. Se inuicem anathematizant, 1213.
    Heretici correcti qua cautione in communionem suscipiendi, 589, 594, 665, 709, 731, 835, 851, 861, 867, 870, 1037, 1040, 1078. Metu in heresim lapsi, conuersi et suscepti, 1039. In eodem quo redeunt ordine relinquendi, 575, 577, 731. Dummodo non sint rebaptizati, 730 not., 731. Eorum principes Leo sibi discutiendos reseruat, 1051. Cum hereticis damnatis de fide non disputandum, 1340. He disputationes quam infelicem exitum habere soleant, 1322.
    Heretici baptizant ualide, 1334. Quo sensu ab his baptizati, conuersi impositione manuum erant confirmandi, ibid. not.
    Helladius episcopus Gallus, 1111.
    Helpidius episcopus Aegyptius pro fide extorris, 1336.
    Herodes fuit alienigena, 118. Eius seuitia, 113, 120, 128, 140. Cecitas, 124. Herodis et diaboli similis insidiandi furor, 133. Christum natum mundo nuntiat, cum e mundo tentat auferre, 115. Eius malitiam in infantium bonum Deus ordinat, 113. Herodes mystice quid, 128.
    Hermes archidiaconus Narbonensis Rustici episcopi litteras ad Leonem affert, 1416.
    Hierarchia ecclesiastica. Huius gradus tres recensiti, leuite, seniores, et sacerdotes, 228. Summi antistites, secundi ordinis sacerdotes, sacramentorum ministri, 181. Gradus quatuor, episcopalis, presbyteralis, leuiticus, seu diaconorum, et subdiaconorum, 687, 688. Quatuor gradus hierarchici inter episcopos, episcopalis, metropoliticus, Exarchicus, et pontificius, 692. Quo sensu his gradibus dignitas, non autem ordo communis sit, 691 not. De primatu Romani pontificis in uniuersam Ecclesiam, uid. Romani pontificis primatus. Intra eumdem gradum antiquior ordinatione non poterat iuniori locum suum cedere, 735. Conuersi ab heresi et in suo gradu recepti ad primatum intra eumdem gradum non promouendi, 1278.
    S. Hilarius Arelatensis episcopus deponit Celidonium episcopum, 635. In Proiecti episcopi egrotantis locum alium irregulariter ordinat, 636, 637. Ob Celidonii appellationem ad Romanum pontificem Rome in concilio adest, 635. Dein se subduxit, 640. Priuatur metropolitica potestate, 639, 999. ualentinianus legem fert hac de causa, 642. Defunctus sancte memorie a Leone uocatur, 890.
    S. Hilarius episcopus Pictauiensis a Leone allegatus, 1383.
    Hilarus episcopus Gallus, 1107, 1111.
    Hilarus Romane Ecclesie diaconus legatus ad synodum Ephesinam II a Leone, 837, 841, 851, 865, 870. Ne impiis gestis subscribere cogeretur, effugit, 911, 921. Protestatus est, 913. Omnia gesta nuntiauit Leoni, 907, 911, 921, 929. Scribit ad Pulcheriam Augustam, 926.
    Hispanorum synodum Leo precipit contra heresim Priscilliani, 710. Hec heresis in Hispania a Turribio inuenta, 712. Galli episcopi documenta a Leone accepta contra Eutychen ad Hispanos mittunt, 1002 not. Leo Gallicanis episcopis committit, ut uictoriam fidei in concilio Chalcedonensi contra Eutychianam heresim partam Hispanis episcopis nuntient, 1140. Formata de indictione Paschatis anni, 455. A Leone ad Hispanos missa, 1283.
    Homo cur ad imaginem Dei conditus, 39, 62. Si permansisset in statu innocentie, non fuisset mortuus, 79, 1291. Ex primo homine condemnatio in omnes cum peccato transiuit, ibid. Radix humani generis corrupta, 361. Hominis excellentia, 96. Indigentia, 700. Renouatus in Christo, 66. Natura hominis mutabilis semper potest recidere et crescere, 148. Nemo in hac uita immunis a tentatione, ac liber a crimine, 185. In hominibus attendenda est nature communio, 180, 182, 191, 192. Morum similitudo homines sociat, 40. uide. Natura humana.
     Honoratus episcopus Gallus, 1111.
    Humilitatis et humanitatis uoces promiscue a Leone adhibite, 83 not.
    Humilitas est tota Christiane uite disciplina, 137. Christi humilitas uictrix et magistra, 136. Humilitatem Christus docuit, 114. Humilitatis remediis uulnera superbie curauit, 86. Humilibus et obedientibus nichil arduum atque difficile, 130. Humilitas Diuinitatis nostra prouectio est, 199.
    Hypatius Chorepiscopus legatus Theodoriti ad Leonem, 950.

I
    Idatius episcopus Gallus, 1110.
    Idatius episcopus Hispanus, 711, 615, 1475.
    Idolothytorum esus illicitus, 1332, 1428.
    Illyrici metropolitis Leo scribit 617, 677, 1311. Illyricianorum dubitationem circa epistolam Leonis ad Flauianum Aetius et Theodoritus excludere nisi sunt, 1220 not.
    Imperatores ad regnum euecti ea maxime de causa ut fidei et Ecclesie auxilium ferant, 1122, 1323, 1345. Heretici ab iisdem cohibendi, 1306, 1327. Eorum est scandala contra fidem et disciplinam resecare, 1185, 1188, 1381. In honorem Dominice passionis et resurrectionis reos relaxabant, 152, 180, 485.
    Impositio manuum uarie accepta, 1334 not. Ritus penitentie et reconciliationis, ibid. Non adhibebatur cum clericis conuersis, et cur, 1335 not 1421.
    Incarnatio uerbi. Dei consilium in incarnatione, 811. Incarnationis dogma astruitur, 84, 85, 1019, 1071. uid. Christi incarnatio. Incarnationis qualis sit uerus uenerator, 92.
    Infantia quam Christo sit grata, 138. Infantia Christiana, ibid. uid. Pueri.
    Inferi porte contra quid preualere non possint, 13. In inferno nulla est satisfactio, 131. Aeterna mors, 65. Aeternum supplicium, 1318. Aeternus ignis, 36. Aeterni cruciatus. 32.
    Infidelitas omnium malorum mater, in multas opiniones distrahitur, 268. Polluit ieiunantem, 317. Quo sensu, 492. Num S. Leo docuerit omnia opera infidelium esse peccata, 491. Infidelis exsors misericordie Christi, 168. Quo sensu Leo id scripserit, 486.
    Ingenuus episcopus Gallus, 998, 1110, 1136. Fuit episcopus Ebredunensis, 1458. Ad Leonem legatus a Gallicanis, remittitur, 1139.
    Ingratitudo quam periculosa, 335. Ingrati est animi beneficia tacere, 7.
    Inimici diligendi, et cur, 41, 63, 147, 180. Ipsis est parcendum, 147, 166, 187.
    Innocentia. Fideles ad perfectam innocentiam, et ad plenam debent tendere puritatem, 190.
    SS. Innocentes ueri martyres celo inserti a Christo, 113. Fuerunt consortes passionis Christi, 139. In ipsis cunctorum martyrum forma precessit, 140. Felix eorum ignorantia, 116. Fuerunt multi, 1289.
    S. Innocentii I Romani pontificis et decessorum decreta seruari Leo iubet, 616.
    Innocentius episcopus ex una suburbicariarum prouinciarum Leonis epistolam in suam prouinciam defert, 615.
    Interstitia in ordinationibus seruanda, uid. Ordines.
    Inuidiam diaboli qui imitantur, 182.
    Iporiensis episcopus Eulogius, 1083.
    Itali episcopi a Leone instructi, 623.

I
    Iacob prophetat de Christo, 118.
    Ianuarii episcopi Aquileiensis uigor a Leone laudatus, 729. Prima Leonis epistola ad episcopum Aquileiensem non fuit data ad Ianuarium, 581.
    Ieiunium utrique testamento congruit, 351. Ieiunii preceptum non est abrogatum noue legis gratia, sed confirmatum, sicut et preceptum dilectionis, 46, 52. Ieiunium Christianorum si Iudeis commune est in temporibus, non concordat in moribus, et cur, 348.
    Ieiunia Ecclesie auctore Spiritu sancto instituta, 313. Apostolicis sanctionibus disposita, 62. Ex Apostolica traditione, 168, 319. Ieiunium statim ab apostolis celebratum, postquam Spiritu sancto fuere repleti, 314. Ieiunium ex auctoritate indicitur, et ex caritate suadetur, 340. Ex apostolica institutione omnium uirtutum regule a ieiunio inchoande, 319. Ieiunium Quadragesime, 189. uid. Quadragesima.
    Ieiunium quatuor temporum ab Ecclesia per totum annum descriptum, 59. Cur institutum, 43, 48, 52, 62, 266, 315, 320, 365. Ieiunium decimi mensis ex ueteri Testamento assumptum, 46. Ecclesiasticis regulis adiunctum, 62.  Ieiunium septimi mensis et apostolicis et legalibus institutis electum, 363. Ieiunium quatuor temporum non ubique preceptum et custoditum, 56 not. Quatenus nichilominus de apostolica traditione hoc prescriptum dici potuit, 316 not. Cur post festiuitates Paschatis et Pentecostes fuerit ordinatum, 315, 320.
    Ieiunii laus et utilitas, 42, 43, 47, 58, 59, 143, 156, 317, 320, 342. Ieiunio addenda eleemosyna, 43, 47, 63, 147, 151, 168, 183, 343. Et oratio, 42, 44, 48, 343. Alie uirtutes, 146, 147, 151, 157, 162. Alia ieiunia legitima, alia uoluntaria, 340. Lege sancita quantum prestent, 347 seqq. Ieiunium ab omnibus obseruandum, 184. Ieiunium obseruatum etiam a Catechumenis, 165. Quale ieiunium pertineat ad infirmos, 168. Qui ieiunare non potest, suppleat eleemosyna, 343. Ieiunium indictum refectis atque robustis, tenuibus atque pallentibus, 409. Ieiunium penitentie necessarium, 351. Ieiunium hilare esse debet, 347. Ieiunandum est a cibis, sed multo magis ab erroribus, 355 Duplex ieiunium. carnis et spiritus, 364. Spiritale ieiunium in quo positum, ibid. Ieiunium corporale absque spirituali non prodest, 60, 364. Ieiunium sanctum et spiritale, 174. A culpa ieiunandum, 191. Ieiunium sterile quod, et quo sensu, 343 not. Ciborum discretio in ieiuniis, 160. Ieiunia et alia pia opera publica efficaciora sunt quam priuata, 56 not., 345, 346, 348. Precipue contra diaboli insidias 56. Per ieiunium omnia uitia expellenda, 342. Quidam demones non expulsi exorcismis, sed in oratione et ieiunio, ibid. Isreliticus populus Deum non placauit nisi in ieiunio, 344. Ieiunia infidelium, uid. Infidelitas.
    Ierosolymis habitans Christianus, quantum ipsorum locorum mysteriis erudiatur, 1287, 1289.
    S. Ioannes Baptista prophetat in utero matris, 108, 128. Matrem Dei indicat, 108. uerum Pascha docuit impletum, 273.
    Ioannes Baptista Marus, Pr. Serm. § 7.
    S. Ioannes Chrysostomus laudatus, 1277. Testimonia ex eius operibus a Leone excerpta, 1393.
    Ioannes decurio missus in Aegyptum pro causa fidei, 1296.
    Ioannes episcopus Cremonensis, 1084.
    Ioannes episcopus ordinator Timothei Solophatioli episcopi Alexandrini, 1437.
    Ioannes presbyter CP. ad Leonem recurrit, 1054.
    Iohas ordinator Timothei Solophatioli, 1437.
    Iudeorum cecitas, 116, 119, 212, 236, 253. Impietas, 104, 219, 226, 236, 415. Blasphemie, 209. Crudelis et simulata clementia in Christum, 216. Obduratio, 236, 266. Punitio, 207, 237. Fuerunt famuli et stipendiarii diaboli, 269. Quod Iudei perdiderunt, assecuti sunt gentiles, 203. Ex Iudeis multi conuersi, 210. Pro Iudeis orandum, quia ob eorum offensionem gratiam reconciliationis accepimus, 273. Curandum ut resipiscant, et quomodo, 129. Pro ipsis oratio Ecclesie tempore passionis, ibid. Nec ipsis negatum sacramentum salutis, ibid. Eorum seuitia conuersa in causam salutis, 129, 201. Iudeorum nudipedalia, 348 not. Quomodo in Scripturarum intelligentia Iudei a Christianis discrepent, 104. Quomodo Iudei se prepararint ad pugnam contra Philisteos, 143. Christi oratio in cruce pro Iudeis, et effectus huius orationis, 240. Iudei Christianis quomodo seruiant, 119. Iudeis ueritas est scandalum, 129. Ad Christi agnitionem excitantur, ibid.
    Iudas omnibus sceleratior et infelicior, 215. Patrabat miracula, 262. In cena corpus et sanguinem Christi accepit, 215. Cur non repulsus ab hoc sacramento, 220. A diabolo possessus, et quando, 221. A corpore apostolice unitatis abscissus, ibid. Priuilegio perfidie obtinuerat in facinore comprehensionis Christi principatum, 213. Eius penitentia infructuosa, et cur, 201. Tam peruersa fuit eius conuersio, ut etiam penitendo peccarit, 214. Homo inconuertibilis, 205. Prius in desperationem transiit quam sacramentum generalis redemptionis Christus impleret, 240. Potuisset consequi remedium, si non festinasset ad laqueum, ibid. Christi misericordiam flexisset, si eius non negasset omnipotentiam, 201. Merito Iude pena sibi commissa, quia in supplicium suum nemo ipso seuior potuit inueniri, 262. Etiam moriendo peccauit, 240. Eius facinus omnem mensuram ultionis excesserat, 205.
    Iudicia Episcoporum sint matura, 763. uarii ecclesiasticorum iudiciorum gradus, 689.
    Iudicii extremi forma, 31, 172. In hoc precipue uersabitur, num homines misericordes fuerint in pauperes, 36, 37. In iudicio potestas Christi, 200. Iudicii dies etsi est occultus, non dubitatur esse uicinus, 58 Cur dilatus, 130. Hec dilatio peccatores decipit, ibid In eo aderit angelorum multitudo, et cur, 205 Iudicii meditatio utilis, 30, 31. Suam sententiam quisque habet in manu, 191. uindicta in alium est iudicium in se, 188. Christus non est uenturus ad iudicandum, donec peragantur tempora multiplicandis Ecclesie filiis prestituta, 294.
     Iulianus episcopus Gallus, 1111.
    Iulianus Censis episcopus patria Italus, 1042. Rome nutritus, 1190. Eius amicitia cum Leone, 1052. Leonis ad eum epistole, Catal. alphab. Epist, Dissert. de ep. deperd. Pulcherie commendatur, 1037. Et Anatolio CP., 1041, 1270. Auctoritate Leonis suffultus, 1042. Legati Leonis cum eo debebant participare consilia, 1043, 1052, 1053. Adiunctus legatis destinatis ad generale concilium. 1061, 1065, 1066, 1067. A Leone arguitur, quod intercederet pro priuilegio sedis CP., 1172. Legatus in comitatu uice Leonis, 1187, 1189, 1190. Eius officium, 1189, 1191, 1205, 1276. Mittit ad Leonem Breuiarium fidei, 1192. Iniungit ei Leo collectionem et uersionem omnium actorum Chalcedonensium, 1194. Interpretationem etiam epistole ad Flauianum, 1260. Leonis epistola XXXu Grece reddita aliquot locis detruncata, 875. Cur, 873. Leoni imperatori a Leone pontifice commendatur, 1325.
    Iulius episcopus Puteolanus legatus a Leone ad Ephesinam II synodum, 837, 867.
    Iulius idem, uel alius, cui Leo commisit exsecutionem epistole ad Dorum Beneuentanum episcopum, 736.
    Iulii pape epistola ab Eutyche allegata supposititia, Apollinarique tributa, 743 not.
    Ius ligandi atque soluendi, quod fuit in Petro, manet in successoribus eius, 22. Iura sedium non minuenda, 1214, 1267.
    Ius Romanum, 1422.
    Iustianus episcopus uercellensis, 1084.
    Iustificatio gratuita, 223 Non meritis retribuitur, sed sola gratie largitate donatur, 186. Iustificationis auctor Deus, 262.
    Iustitia uere perfectorum que, 148. Iustitiam amare est Deum diligere, 370. Iustitie euangelice abundantia posita est in abundantia caritatis, 358. Iustitie fames et sitis que, 370. Magis delectat iustitia quam iniquitas, 362. Iustitia Christiana quatenus supra Pharisaicam abundet, 358. Semper augenda, 168, 481. De sua iustitia nemo presumat, 9. Nemo timere debet pati pro iustitia, 197.
    Iustis que causa tremendi, 141. Numquam se perfectos presumant, 148. Obtrectationibus iniquorum obnoxii sunt, 164. Iustitia que ad uitam ducit suauis, 186.
    Iustus episcopus Gallus, 890, 1110
    Iuuenalis Ierosolymitanus episcopus Palestinam sibi subiicere tentauit in Ephesina I synodo, 1215. Cui S. Cyrillus sese opposuit, et ad Leonem tunc Romane Ecclesie archidiaconum scripsit, 1216. In pseudosynodo Ephesina nimis temere se hereticorum blasphemiis copulauit, et Eutychem Dioscorumque amplexus est, 1180, 1192, 1285. Innocentes et catholicos uexauit, 1040. Imperitiam ostendit, 1051 Eius nomen ad altare non recitandum, 1040, 1051. Se postea consilio saniore correxit, 1180, 1287. Proindeque ab hereticis e sede sua pulsus, 1180. In eam restitutus, 1245, 1246, 1280. Duos legatos cum litteris ad Leonem mittit, quibus Deo respondet, 1285.

L
    Labia iniqua et lingua dolosa describuntur, 49. Diabolo equiparantur, ibid.
    Letitia Christiana, 151, 231. uera animi letitia Deus, 360. Letitia, seu gaudium mundi, 185. Letitia cordis noxia, 362.
    Latro usque ad crucem reus, et in cruce repente Christi confessor, 202. Eius conuersio opus gratie, ibid. Quam uelox fidei eius effectus, 210. Latrones duo figura electorum et reproborum, 208.
    Laudensis episcopus Cyriacus, 1083.
    Laudes non semper uere, 163. Laus humana merces hypocritarum, 359. Laude non caret, quod homo homini ut homini prestat, 172.
    S. Laurentius presul acrarii et erarii ecclesiastici, 338. Eius fortitudo, ibid. Supplicium, 339. Segnior fuit ignis qui foris ussit, quam qui intus accendit, ibid. Roma illustris Laurentio, ibid.
    Lectores et nubere et filios procreare possunt, 1422.
    Legati Leonis ad Ephesinum II concilium, 837, 867. Alii pro reparandis scandalis latrocinii Ephesini, et Anatolii CP. causa, 1007, 1010, 1012. Alii pro recipiendis lapsis, 1046, 1048, 1052. Alii duo legati his additi, et missi pro Concilio Nicee primum indicto, dein Chalcedone habito, 1061, 1064, 1066, 1069. Duo missi in Orientem petente Leone Augusto, 1344. Iulianus legatus in comitatu, unde Nuntiorum apostolicorum origo, uid. Iulianus Legati pontificis in conciliis eius presentiam exhibent, 1061, 1064. In ipsis pontifex concilio presidet, 1062 not., 1090, 1100, 1140, 1141.
    Legati de latere pontificis missi, 859, 870. Unde hec formula: est Leone anterior, 859 not.
     Legitimus episcopus in una suburbicariarum epistole Leonis delator, 615.
    Lenitas ecclesiasticorum que, 696, 1347, 1348.
    S. Leo Magnus. Eius patria Roma, 857. Archidiaconus Ioannem Cassianum mouit ad scribendos libros de Incarnatione contra heresim Nestorii, qui eidem fuere nuncupati, Testim. Ad eumdem archidiaconum scribit S. Cyrillus, 1216. Absens eligitur Romanus episcopus, 7. Cunctis suffragiis, ibid. not. Consecrationis die breuem sermonem habet, in quo de electione gratias agit, 7. Non tam presidere, quam seruire gaudebat, 22. Anniuersarium diem sue consecrationis celebrat, 8 seqq. In quo episcoporum conuentus habebatur, 13.
    Leonis zelus in Pelagianos prouincie Aquileiensis, 589, 594, 730 not. Alii Pelagiani et maxime Iulianus a Leone contriti, 584. Roma euanescunt, ibid.
    Leonis inquisitione Manichei Rome detecti, 50, 80, 127, 624. Conuentum hac de causa habet, et gesta in eosdem, ibid., 626, 708. Quo tempore, 584. Hec gesta Leo transmittit ad Italos episcopos, 624. Et in Hispaniam ad Turribium, 708. Ob hos hereticos profligatos Leonis zelus etiam in Oriente celebris, a Theodorito laudatur, 944.
    Leo damnat Priscillianistarum errores, 695 seqq. Quid egerit in causa Eutychis, uid. Eutyches, et infra. A Theodosio imperatore inuitatus ad Ephesinum II cur eo non accesserit, 857. Concilium intra Italiam pro remedio scandalorum latrocinii Ephesini petit ab eodem Theodosio, 906, 915, 923, 957. Tractatum Rome habet ob ordinationem Anatolii, 1000 not. ualentinianum et Augustas in die festo S. Petri monet ad concilium intra Italiam petendum, 962, 964, 968, 972. Quinam esset hic dies festus, 959. Inuitatur a Marciano ad synodum in Oriente congregandam. 1025. Cur de hoc prius non respondit, 1034 not. Synodum diferri optat, 1047. Legatos mittit uicem presentie sue impleturos, 1061, 1064, 1065. Quid egerit quoad concilium Chalcedonense, uid. Chalcedonense concilium. Ob negatam confirmationem canonis Chalcedonensis pro priuilegio sedis CP. laudatur a Marciano Leonis constantia, 1184 not., 1203. Quam fortiter restitit Anatolii ambitui, 1172. Marcianum deprecatur, ut eius ambitum comprimat, 1151. Leoni quam cordi sit canonum obseruantia, 733. Pro Nicenis canonibus eius reuerentia, 1149, 1155, 1163, 1165, 1171, 1217. Quando credit posse dispensari, 1217. Inuitatur a Leone Augusto in Orientem, 1321. Renuit cogi nouum concilium ab Aegyptiis Eutychianis petitum, 1327. Legatos mittit non ad disputandum cum hereticis de definitis, sed ad instruendos Ecclesie filios, 1341, 1344 seqq.
    Leonis indefessa uigilantia presertim cum de rebus fidei agitur, 1210, et alibi sepius. Zelus contra hereses et hereticos, 1019, 1122. Laudatur ab episcopis Gallis, 997, 1109. Patrum traditionem sequitur, 1012 not., 1059, 1293, 1379. Ex ipsa questiones propositas definit, 1405. Eutychianis prius opposuit symbolum apostolicum, 803. Dein etiam Nicenum, et cur, 956 not., 1359 not.
    Leo Sermones suos alicubi mutauit, uel auxit, et sic mutatos repetiuit, 66 not., 153 not., 353 not., 328. Ex sermonibus quedam capitula iisdem uerbis transtulit in epistolas, 811 seqq., 1239 seqq. Ex epistola ad Palestinos aliquot capita in epistolam CLXu, ad Leonem Augustum, 1355. Epistole duplici exemplo scripte, ac in aliquibus mutate, uel aucte, et cur, 654, 846, 898, 1285 not., 1293 not., 1294 not. Cur plures sermones in Lectionariis Leonis suppositi fuerint, 389. Unde dignoscendi, 380. Sermonum et epistolarum omnium Leoni collectio nulla ceua auctori, 509. Sermonum collectiones posteriores e Lectionariis dimanant, Pref. Plures epistole ad Chalcedonense concilium, et ad Eutychianam heresim pertinentes Grece reddite uiuente Leone, 509. Eedem Latine circa uigilii tempora collecte, et prestantissime collectioni Ratisponensi inserte, 547. Greca earum uersio quante auctoritatis, 558, 559. Professio fidei a Grecis facta de Leonis epistolis, ibid.
    Leonis epist. XXuIII, ad Flauianum, in omnibus Ecclesiis celebrata, 1004. A Gallis etiam laicis quanti habita, ibid. Ut fidei symbolum recepta, 1108 Totus mundus ea ditatus, ibid. Eius prerogatiue et encomia, 795, 943, 1081. Omnes Orientales ei subscripserant ante Chalcedonense concilium, 1059 not., 1066. In nonnullis Grecis canonum collectionibus inserta, 797. Epistola CLXu, ad Leonem Augustum, quam celebris, 1349.
    Leonis Romani pontificis primatus in uniuersam Ecclesiam asseritur a Theodorito episcopo Cyrensi, 942. A ualentiniano imperatore, 642, 962 A Placidia Augusta, 968, 974 uid. Romani pontificis primatus. Leo caput uniuersalis Ecclesie, Petri apostoli preditus dignitate, 1144. Principatum in episcopatu diuine fidei possidet, 1017. Ob principatum sacerdotii potest de fide et de sacerdotibus iudicare, 962.
     Leonis iurisdictio et sollicitudo in uniuersa Ecclesia, 617.---In prouinciis suburbicariis. Dorum episcopum Beneuentanum reprehendit, 733. Statuit de quibusdam presbyteris Beneuentanis, qui iuri suo cesserant, 734, 735. Exsecutionem precepti committit Iulio episcopo, ibid. Campanie, Piceni, ac Tuscie episcopos admonet et corripit de quibusdam abusibus, 612, 616. Discussionem circa quamdam corruptelam sibi reseruat, 614. Episcopos eiusdem Campanie, Samnii, et Piceni ob alios abusus coarguit, et remedium prescribit, ultionemque inobedientibus minatur, 1429, 1430. Siculi episcopi consecrationis honorem ab apostolica sede recipiebant, 716. Eos Leo reprehendit, et admonet ob quorumdam abusus circa baptisma, ibid. Iubet ternos quotannis ad Romanam synodum accedere, 724. Statuit consulturus utilitati Ecclesiarum Taurominitane et Panormitane, 728. Decernit ne alienentur Ecclesiarum bona, ibid.---In prouincia Rauennati metropolite subiecta. S. Petrus Chrysologus episcopus Rauennas Eutychi testatur se extra consensum Romani episcopi causas fidei audire et cognoscere non posse, 779. Definita in Romana synodo Leo mittit ad Neonem Rauennatem, 1405.---In prouincia Mediolanensi subiecta. Iussu Leonis habetur synodus episcoporum huius prouincie, que litterarum Leonis formam secuta, modum prescripte ordinationis seruans, Eutychianos damnat suo etiam consensu, apostolice sedis precedente sententia, 1081.---In prouincia Aquileie subiecta, in qua Septimus Altinas ad Leonem defert, quosdam Pelagianos male in communionem fuisse receptos, 589. Mox S. pontifex Aquileiensi episcopo precipit, ut synodum cogat, et modum prescribit quo illi recipiantur, 590, 594. uetat receptos ad altiorem gradum promoueri, 730. Nicetas Aquileiensis questiones aliquot Leoni proponit, et solutionem poscens, auctoritatem sedis apostolice expetit, 1330. Leo respondens iubet suam epistolam omnibus comprouincialibus communicari, ut in omnium obseruantia data prosit auctoritas, 1335.---In Galliis. Gallicani episcopi innumeris relationibus sedem apostolicam consuluere, et per appellationem diuersarum causarum iudicia uel confirmata, uel retractata fuerunt, 634. Multa in Hilario Arelatensi Leo reprehendit, 634 seqq. Priuat illum honore metropolitico, 635. Celidonium episcopum, qui a sententia Hilarii appellauerat, in synodo discussum absoluit, 635. Proiectus episcopus et sui ciues de superordinatione alterius episcopi ab Hilario peracta apud Leonem per litteras conqueruntur, 636. ualentiniani sanctio, ne quid episcopis Gallicanis liceat contra ueterem consuetudinem sine Pape auctoritate tentare, 644. Rauennii Arelatensis et aliorum episcoporum preces ad Leonem misse pro priuilegiis sedis Arelatensis contra uiennensem, 993. Definitio huius controuersie, et sui cuique metropoli limites a Leone assignati, 998. Theodorus Foroiuliensis de quibusdam dubiis Leonem consulit, 1174. Leo iubet responsum in metropolitani notitiam ab eo perferri, ut exinde alii episcopi instruantur, 1176. Ad Gallicanos mittit suam epistolam ad Flauianum cum secretis mandatis, 1001. Synodicam remittunt, et excusant tarditatem, 1108. Rusticus Narbonensis Hermetem archidiaconum ad Leonem mittit cum aliquot inquisitionibus, ut quid sentiendum sit intelligeret, 1416, 1419. Etiam de iis inquisiuit que definita fuerant in quibusdam synodis Gallicanis, ut ex apostolica auctoritate certior euaderet, 1413. S. Leonis responsa, 1420 seqq. Idem Rusticus mittit ad Leonem gesta habita in causa duorum presbyterorum, querens quam formam et modum iustitie tenere deberet, 1416. Hunc modum Leo Rustici moderationi remittens, egregiam moderationis regulam proponit, 1417.---In Hispania. Turribius episcopus Asturicensis Leonem et scripto, et per nuntios certiorem facit de Priscillianistarum reliquiis, erroribus, et libris in Hispania, 694, 695, 707. S. Leo errores condemnat, 695 seqq. Statuit de libris adulteratis, uel apocryphis, 706. Prescribit generalem omnium Hispaniarum synodum, 710. Gallecos saltem synodum prouincialem cogere iubet, 711. ---In Africa. Leo delegat Potentium episcopum in Mauritania Cesariensi, ut inquirat de aliquot abusibus in eadem prouincia, 658. Is relationem de omnibus ad pontificem misit, ibid., 666. Leo corruptelas corrigit, 659 seqq. Quedam hac sola uice per dispensationem tolerat, 665. Examen et iudicium de duobus episcopis committit comprouincialibus cum onere referendi post examen, ut scire possit quid de ipsis statuendum sit, 666. Restitutus episcopus queritur de episcopatibus in sua diecesi erectis, qui ante non fuerant; et Leo prohibet ne eiusmodi erectiones fiant, 667. Lupicinus episcopus appellat ad Leonis iudicium, eique communio redditur, 668.---In Illyrico. Anastasio Thessalonicensi uicario apostolico metropolitas Illyrici parere Leo iubet, 617, 618. Gratulatur de obedientia, 677. Precipit, ut metropolite non ordinent episcopos sue prouincie sine consensu uicarii apostolici, et ut ordinationes  ipsorum metropolitarum eidem uicario reseruentur, 618, 621. Causas grauiores et appellationes per uicarii relationem ad sedem apostolicam mittendas decernit, 619, 622, 689, 690. Alia iisdem metropolitanis prescribit, 677 seqq. Episcopo Thessalonicensi petenti per nuntium uicariatum apostolicum in Illyrico, ipsum concedit, et instructionem mittit, 620. Alias instructiones dirigit ad eumdem, 687. Eum reprehendit, 683, 684, 686, 690. Atticus metropolitanus contra eumdem uicarium conquesturus de ui sibi illata, cum aliquot suis comprouincialibus Romam pergit, 685. Episcopus Thessalonicensis episcopum Romam mittit nuntium sue ordinationis, 1209.---In Thracia. Eutyches archimandrita CP. Leonem monet de Nestorianis pullulantibus, ut prouideat, 737. Condemnatus a Flauiano suo episcopo CP. apud eumdem Leonem conqueritur, 749. Et ad ipsum appellat, 739 not., 742 not., 763, 786 Pro Eutyche ad Leonem scribit imperator Theodosius, 761, 767. Leo monet Flauianum, ut plenissima relatione res gestas significet, 765, 768. S. Flauianus de Eutychis erroribus, ac de suo iudicio refert, ac gesta ad ipsum pontificem mittit, 754 seqq. Monitus de Eutychis recursu ad Leonem iterum acta mittit, ac subsidio pontificis causam indigere profitetur, 782, 788. Celebre iudicium Leonis in epistola dogmatica ad eumdem Flauianum, 801. Eutychis errorem a synodo CP. non confutatum damnandum monet, et damnat, 833, 881. Eutychen, si resipiscat, et plena satisfactione se corrigat, recipiendum in suo gradu clementer indulget, 835, 841, 851, 867, 870, 888. Ad omnem causam exsequendam legatos mittit, 835, 836. Anatolius CP. in S. Flauiani locum ordinatus suam ordinationem Leoni significat, 954. Similiter et imperator, et ordinatores eius, 1012. Leo approbationem huius ordinationis suspendit, et cur, 1185. Indicat conditiones quibus eam dabit, 1005, 1010, 1012. Hac de re legatos mittit, 1007, 1010, 1012. Anatolium data idonea satisfactione in communionem recipit, 1038. Modum disponit quo lapsi erant recipiendi, Anatoliumque in hanc rem speciali delegatione legatis suis adiungit, 1050 not. Sedi apostolice reseruato iudicio de principibus infande synodi Ephesine, ne eorum nomina interim ad altare recitentur, Anatolio prohibet, 1051. Anatolius Leoni reprehendenti suum ambitum, obedientiam et satisfactionem pollicetur, 1262. Qualiter satisfecerit, ibid., 1277, 1280. Leoni obediens Andream diaconum Eutychiane hereseos defensorem deiecit, 1186. Aetius de ablato sibi Constantinopolitane Ecclesie archidiaconatu ab Anatolio episcopo apud Leonem queritur, 1188, 1199. Leone iubente ab Anatolio in gratiam recipitur, 1262, 1278. Andream Eutychiane hereseos suspectum, et ad archidiaconatum CP. promotum, Anatolius Leoni satisfacturus suspendit, 1262. Quid de hoc, uel aliis clericis CP. Flauiano infensis agendum sit, Leonis placitum petit, 1263. Leo respondet Andream cum plenissima satisfactione presbyterum ordinandum, ceteros suis ordinibus reformandos, 1278. Basilius et Ioannes presbyteri CP. hereseos accusati Romam pergunt, de sua fide rationem reddituri: uindicati redeuntes Anatolio episcopo a Leone commendantur, 1054. Causa Attici presbyteri CP. a Leone Anatolio discutienda committitur, 1313, 1343. Hunc Atticum publice errores retractare, alias omni honore priuari Leo imperat, 1328, 1338. Scripta dubie fidei mittit Romam, que Leo reiicit, et expressam plenamque satisfactionem prescribit, 1343. Anatolius reprehensus et admonitus a Leone de conniuentia erga suos clericos suspectos, 1318, 1325.---In Asia. Ob controuersiam de episcopatu Ephesino sepe usque ad molestiam ad Leonis auctoritatem recurritur, 1096 not.---In Oriente. Maximi Antiocheni ordinationem ab Anatolio CP. peractam bono pacis et fidei Leo retractare cessauit, 1153. Idem Maximus legatos ad Leonem mittit ipsum consulturus, 1212, 1214. Leo quedam ei iniungit exsequenda, 1217, 1227. Theodoritus Cyrensis episcopus depositus appellat ad Leonem, 948 not Ob id legatos ad eum dirigit, 950.---In Aegypto. Dioscorum episcopum Alexandrinum Leo monet de quibusdam discipline consuetudinibus, que uult custodiri, 629, 631. S. Proterius item episcopus Alexandrinus scribit ad Leonem de ordinatione sua, 1192. Leoni satisfacturus manifestiorem fidei sue expositionem ad eum mittit, 1247 not. Per Nestorium episcopum, 1253, 1256, 1259. S. Leo eum ad uigilantiam hortatur, 1253. Perturbata Alexandrina Ecclesia post Marciani mortem, Leonis sollicitudo pro his turbis compescendis, pro excludendo inuasore heretico, et pro catholico episcopo eligendo, 1301, 1304, 1323, 1327, 1342, 1347. Inuasor expellitur, 1432. Leo exigit, ne is, etiamsi fidei professionem faceret, ad Alexandrinam sedem remittatur, sed nouus episcopus catholicus ordinetur, ibid. et 1434. Timotheus catholicus episcopus electus duos legatos ad Leonem mittit cum litteris ordinatorum et cleri, 1435, 1436, 1437, 1438.
    Leonis auctoritas circa concilia generalia Ephesinum II  et Chalcedonense, uid. Ephesinum II, et Chalcedonense concilium.
    Leo in rebus historicis usus est Prosperi Chronico, 259 not., 323 not., 488.
    Leo Augustus statim post electionem molimina Eutychianorum Constantinopoli excitata sponte repressit, 1299 not., 1301 not., 1303, 1306. Nouum concilium cogere utile credidit, 1301 not., 1310 not. A sententia eum Leo papa remouit, ibid. Scribit ad Leonem papam et omnes metropolitas, petens, ut de Timotheo Aeluro Alexandrine Ecclesie peruasore, et de synodo Chalcedonensi sententiam scripto exponerent, 1319. Leonem papam inuitat in Orientem, 1321. Dein petit legatos, 1341, 1344. Timotheum Aelurum Alexandria eiiciendum curat, 1432. Laudatur, ibid Fuit synodi Chalcedonensis custos, 1316. Inter predicatores Christi numerandus. 1323. Pene sacerdotum sollicitudinem superauit eius fides, 1326.
    Leo presbyter Narbonensis pudicitie zelo excedens, 1416.
    Leonis Bituricensis episcopi et duorum aliorum epistola Leoni Magno perperam tributa, 1471.
    Leontius antiquitate uenerandus episcopus a Leone delegatus, pro conuocandis conciliis plurium prouinciarium Gallie, 641.
    Leuite, uid. Diaconus.
    Lex uetus quoad simplicem Dei cultum et morum regulas non est per nouam destructa, sed aucta, 52, 245, 246, 358. Sed quoad ceremonialia cessauit, 358. Quid de lege ueteri retinendum, 64. Legis ueteris ab Euangelio differentia, ibid. Lex uetus figuras, noua res ipsas habet, 268
    Lex peccati est Dei lege superanda, 362.
    Libanius diaconus, 610
    Libertas Christiana legem non timore exsequitur, sed amore, 348. uera est homini libertas et pax, quando et caro animo iudice regitur, et animus Deo preside gubernatur, 144.
    Littere dimissorie scripto dande, 679. Formate pro Paschate indicendo quotannis omnibus Occidentalibus episcopis a pontifice date, 1079, 1260, 1283, 1297.
    Loca sancta Palestine etiam ab antiquis uenerata, 1289. Habitantes in locis sanctis quantum erudiantur, 1287, 1288.
    Lucas unus ex metropolitanis Illyrici, 677, 1307, 1311.
    Lucentius episcopus Asculanus a Leone legatus in Orientem, 1046, 1048, 1052. Et pro concilio ecumenio Chalcedone habito, 1061, 1064, 1066, 1069. Gesta Chalcedonensia cum relatione synodi Romam detulit, 1124 not.
    Lucianus episcopus Byze subscriptus relationi synodi Chalcedonensis, 1104. Ab imperatore et Anatolio Romam missus pro obtinenda confirmatione canonis Chalcedonensis in fauorem sedis Constantinopolitane, 1120, 1136. A Leone remittitur, 1153, 1158, 1169, 1201.
    Lupicinus episcopus Africanus appellauit ad Leonem, a quo in communionem recipitur, eiusque causa in Africa diiudicanda decernitur, 668.

M
    Macedonii et Macedonianorum error, 81, 299.
    SS. Machabeorum solemnitas celebris in Africa, 452. Non autem Rome Leonis etate, ibid. Sermo de Machabeis Leoni ascriptus, Augustino restituitur, ibid. Illorum martyrium describitur, 454. Quomodo eorum uirtutes imitande, 455.
    Magi tres ubi stellam uiderint, 112. Ad intelligendum stelle signum etiam prenuntiationibus Balaam potuerunt commoneri, 123. Sed magis adiuti a gratia intellexerunt, 112, 119, 123, 124, 128. Et puerum quesierunt, 112. Unde uenerint, 132. Cur illis stella apparuerit, 118, 119. Cur duxerit Ierosolymam, 116. Cur ibidem puerum quesierint, 112, 123. Magorum uocatio uocationis nostre primordia, 117, 121. Magi gentium personam gerebant, 129, 140. Ipsorum munera, 113. Mystice explicantur, 124. Quid significent, 113, 119. Quomodo a Christianis offerri possint, 133. Cur per aliam uiam Magi redierint, 120.
    Maiorianus episcopus Placentinus, 1082.
    Manes cur Manicheus sepe appelletur, 304 not. Manetis heresis, 307, 1238. Quo tempore damnandus innotuit, 305, 487 seqq. In Manete sanctum apparuisse Spiritum Manichei crediderunt, nec prius descendisse, 304, 305. Manichei eum adorabant sub Spiritus sancti nomine, 126. Manetis, seu Manichei dementia, 373. Manes impietatis magister, 126.
    Manicheorum errores, 33, 50, 72, 80, 81, 125, 126, 160, 161, 179, 709, 877, 976, 1359. In aliis heresibus aliquid  ueri inuenitur, in Manicheorum dogmate nichil, 81. Christum Manichei colebant in sole et luna, 126. In honorem solis et lune prima et secunda sabbati ieiunabant, 160, 699, 1270. Ideo his impii, bis profani, 161. Praua et culpabilis eorum abstinentia, 127, 159. Christi corpus ore indigno accipiebant, 161. Sanguinem autem haurire declinabant, ibid. Ipsorum sacrificia, 30. Adorationes, 72. Eorumdem electi et electe, 50. Quamplurium regionum perturbatores, ibid. Auctus Rome eorum numerus, et quare, ibid. not. Eorum episcopus, ibid., 50, 624. Inquisitione Leonis detecti, 50, 80, 127, 624. Quando, 584. Denuntiandi presbyteris, 33. Conuentum Leo habet in eosdem, et que ibidem gesta, ibid., 626, 708. Eorum hypocrisis, 127. Ab eorum consortio abstinendum, 50. Maxime feminis, 51. Multi ad penitentiam reducti, alii per iudices perpetuo exsilio relegati, 624. Ob eos qui Roma fugerunt, Leo scripsit ad episcopos Italie, ibid. Contra ipsos statuta principum iam exstabant, ibid., 626. ualentiniani constitutio post Leonis iudicum, 626. Priscillianiste cum Manicheis concordant, 699, 701, 708. Error Eutychis Manicheis affinis, 976, 1179. Gesta a Leone in Manicheos ad Turribium missa, 708.
    Marcianus imperator quando ad imperium ascenderit, 1019 not. Leoni suam electionem significat, consiliumque aperit de congregando concilio, 1017. Ut episcopi in eo declarent que Leo definiuit, 1025. Eius precepto corpus S. Flauiam Constantinopolim cum honore relatum, et episcopi cum Flauiano depositi et exsules reuocati, 1032. Concilium indicit, 1060, 1063 1063 not. Interest concilio actione sexta, 1094. Una cum Pulcheria coniuge, eisdemque definitio fidei data, 1128. Legatos ad Leonem mittit cum litteris confirmationem gestorum petens presertim circa priuilegium sedis CP., 1114 Confirmationem expressam definitionis Chalcedonensis uti necessariam postulat, 1182, 1184 not. Laudat pontificis constantiam, eo quod is noluit confirmare priuilegium sedis CP., 1184 not., 1203. Ipsi Leo commendat Actium 1186. Suadetque ut Anatolium increpet, 1187. Hunc increpauit, 1191. Monachos Palestinos contra definitionem Chalcedonensem tumultantes cohibuit pariter et docuit, 1203 not., 1207 not. 1208, 1245, 1246. Secreto a Leone petiit ut Eudociam Augustam monachorum patronam admoneret, 1209. Leo a Marciano postulat, ut apud Aegyptios uel alios peritos de Paschalis die anni CCCCLu diligenter inquirat, 1231 seqq. Hac de re idem imperator Alexandriam mittit agentem in rebus, 1276, 1282. Leonis exemplar secutus monachos Alexandrinos tumultuantes compressurus, Athanasii, Theophili, ac Cyrilli doctrine Chalcedonensem fidem coherentem pronuntiauit, 1257 not. Rogatur a Leone, ut epistolam ad Flauianum diligenter transferri iubeat, et suo signaculo munitam tradi iudicibus Alexandrinis, 1258, 1260. Precepit ut Carosus et Dorotheus heretici e suis monasteriis pellerentur, 1298. Scripsit ad Leonem de consecratione Basilii Antiocheni, 1309. Princeps ecclesiastice pacis studiosissimus, 1044. Custos fidei, 1277. Spiritus sancti uirtute plenissimus, 1278. uenerabilis memorie, 1299. Sancte memorie, 1309. Beate memorie, 1340. Eius beneficia in Ecclesiam, 1046. Eius studio omnis pene heresum conatus extinctus, 1281.
    Marcion hereticus, 49. Eius error, 699, 1238.
    S. Marcus euangelista Alexandrinam Ecclesiam primus gubernauit, 628. A. S Petro ordinatus, 629. Nec aliud tradere potuit quam ab ordinatore suscepit, ibid, 1253.
    S. Maria uirgo prius concepit mente quam corpore, 63. Eius fides Elisabeth miraculo confirmatur, 65. Eius uirginitas ante partum et in partu, ibid. 68, 72, 73, 74, 79, 80, 92, 109, 175, 817. Et post partum, 69. In incarnatione uerbi ministra tantum fuit corporee substantie, 8. Fuit uirga de radice Iesse uaticinio Isaie prenuntiata, 78.
    Marianus presbyter legatus Maximi Antiocheni ad Leonem, 1212.
    Marion episcopus Aegyptius pro fide extorris, 1336
    Martinus archimandrita CP. S. Flauiano adherens, 850, 937, 983, 1011, 1019, 1021.
    Martyres apostolicorum emuli triumphorum, 826. Christo tam propinqui imitatione caritatis quam imitatione passionis, 337. Martyrum suppliciis Christianorum numerus auctus, 134, 325. Beatorum millia martyrum Romam ambiunt et coronant, 326. Innumera martyrum millia, 306. Martyres dici possunt doctores non uerbo, sed opere, 338. Miracula per martyres, 22. Martyrum laus, 271. Pre ceteris uenerantur in Ecclesiis, quas documentis erexerunt, 427. Gloria martyrii, 117, 133.
    Martyria Ecclesie in honorem martyrum dicate, 336 not.
    Matrimonium sacramentum, 1422. Indissolubile, 1331. Non est nisi inter ingenuos et equales, 1422. Quomodo inter liberum et seruum legitimum fiat, ibid. An penitentia  functo licitum, 1331. uerum etiam ante baptismum, 621. Mulier uiro in captiuitatem abducto, alii iuncta ad priorem redeat, 1330. Non culpabilis secundus maritus eo casu, 1331. Excommunicande que nolunt redire ad primum maritum, 1332.
    Maximinus comes, 1022.
    Maximinus episcopus Gallus, 1107, 1136.
    Maximi tres episcopi Gallicani, 1107, 1110, 1136. Unus ex ipsis, uel alius quartus Maximus, 998.
    Maximus Africanus episcopus Donatista ex laico ordinatus, data cautione conuersionis, a Leone non repellitur, 665.
    Maximus Antiochenus episcopus ab Anatolio CP. contra canones ordinatus, 1151, 1153, 1161. Per tractorias Leonis epistolam ad Flauianum ab episcopis suarum prouinciarum subscribendam, et Nestorium ac Eutychen damnari obtinuit, 1059. Epistola Leonis ad eumdem, 1212. Ei Orientales Ecclesie commendate, 1213. Accusatur, eiusque causa discutienda indicatur, 1296.
    Maximus episcopus Aegyptius pro fide extorris, 1336.
    Maximus episcopus Taurinensis, 1083.
    Mediolanensis prouincie episcopi iussu Leonis congregati, synodicam ad eum dirigunt, 1081. Eadem synodica a Leoue missa Constantinopolim, 1315. Mediolanensis episcopus Eusebius, 1080.
    Meditationibus sacris frequenter uacandum, 59.
    Melchisedech ordo exponitur, 11. Cur eius parentes in Scripturis non referantur, ibid. Eius sacrificium fuit figura sacrificii Christi, 21.
    Meos beata que est hospita terrenorum, 186. Menti maiores date sunt delicie quam carni, 320.
    Meritum ex uoluntate pensatur, 39.
    Metropolitani dicti primates, 1156, 1173. Maiori cura eligendi, 622. Ordinant comprouinciales, 621. Ius habent prime sententie, 619. Unde eorum orta prerogatiua, ibid. Ius eorum seruandum, 1167. Metropolita in dubiis ab episcopo consulendus, 1173. Metropolite minores maioribus obediunt, 685.
    Miracula per martyres fere ubique ad eorum merita manifestanda, 22.
    Misericordia Dei numquam humano generi negata, 322. Causa fuit reparationis nostre, 39. Opus eius mirabilius quod, 203, 204. Ea non abutendum, 189. Qui abutantur, ibid. Misericordia Dei inter aduersa nobis pretenditur, 266. Miserendo est querenda, 37. Misericordes presto est, 166. De illa nemo diffidat, 9. Superat culpas delinquentium, 1069.
    Misericordia in pauperes quam Deo grata, 183. Misericordie opera saluant homines, 32. Misiricordes nos uult Deus, 370. Misericors est Dei imitator, 166. Misericordia et ueritas Dei imitanda, et utriusque nexus, 171. Misericordie commendatio, 211. uide Eleemosyna.
    Missa sacrificium, 631. In eadem basilica toties repetenda, quoties nouus populus superuenerit, ibid. Oblatio corporis et sanguinis Christi nunc est pro omnibus antique legis sacrificiis. 228.
    Mites qui, et que eorum merces, 369.
    Modestia Christianorum qualis, 157.
    Monachi an deserere possint propositum, 1426. An militare, uel nubere, ibid. Eorum professio humilitatis propositum, 856. In fide et caritate maxime consistit, 937. ueri monachi qui, 1178. Monachorum propositum et professio, 1242. Non est ipsorum predicare, sed sacerdotum, 1211, 1217, 1227.
    Mors pena peccati, 71. Mors meditanda, ne sit improuisa, 354. Quomodo moriendum et resurgendum cum Christo, 18. Mors uiuifica que, 281.
    Morum regula in dubiis, uid. Dubia. Hominum mores sunt diuinorum preceptorum lance pensandi, 187.
    Mulier. Unius credulitate omnes homines perierunt, 51. Quo sensu serpentis caput conterendum ex semine mulieris, 67. Mulieribus maxime est cauendum ab hereticis, 50.
    Mundus conditus eodem mense quo redemptus, 232. Mundi sapientia nec Deum, nec ueritatem cognoscere potest, 85, 176. Mundi pax quam periculosa, 275. Rebus mundi quomodo utendum. 96, 295.
    Museus episcopus ordinator Timothei Solophatioli, 1437.
    Musice insidiosa modulatio, 349.

N
    Narbonensis Ecclesie episcopus Rusticus, 1107, 1110, 1136, 1416, 1458.
    Natale episcopi dicitur dies consecrationis, 7 not.
    Natiuitas Christi, uid. Christus.
    Natura humana per peccati labem ad deteriora procliuis  55. Spiritali tamen auxilio fulcitur, ibid. Sublimata per Christum, 71, 75, 97, 202. Humane nature Deus plus dedit reparando quam creando, 79. uide Homo.
    Nectarius episcopus Gallus, 890, 998, 1110, 1136.
    Negotiatorum periculosa conditio, 1424.
    Neo episcopus Rauennas, 1405.
    Neophytorum candida uestis, 420. Neophyti non ordinandi, 662, 687.
    Nestorii error, 74 not., 100, 288, 356, 847, 854, 1049, 1138, 1213, 1235, 1237, 1355. Nestorius anathematizatus a CP. Ecclesia, 1059. Ab Ephesina synodo prima, 1064. Qui ab Eutyche traducti fuerant uti Nestoriani, 738 not., 870, 877. Aduersus Nestorium simul et Eutychen subscripserant Orientales ante Chalcedonense concilium, 1066.
    Nestorius episcopus Aegyptius Proterii Alexandrini epistolam ad Leonem attulit, 1253. Item epistolam imperatoris Marciani, 1256, Fuit pro fide extorris, 1336.
    Nicena synodus num prescripserit cyclum decemnouennalem, 604 not. Niceni canones inuiolabiles, et reuerenter seruandi, 687, 1155, 1163, 1165, 1171, 1214, 1279. Nicenum Symbolum a Leone descriptum, 1359. Cur illud Leo Eutychianis obiecerit, ibid not.
    Nicetas episcopus Anquileiensis in aliquot dubiis iudicium et auctoritatem querit sedis apostolice, 1330.
    Nicetas episcopus Gallus, 89.
    Nicolaus presbyter legatus Anastasii Thessalonicensis ad Leonem papam, 619, 620.
    Nouariensis episcopus Simplicianus, 1084.
    Nouatiani dogma, 665.
    Nuntiorum apostolicorum apud principes origo, 1187.
    Nuptie legitime, 1422. Priscillianiste cum Manicheis nuptias damnabant et usum matrimonii, 701. uide Matrimonium.

O
    Obedientibus et humilibus nichil difficile, 130 Dei gratia pretendit auxilium, et obedientia mollit imperium, 130.
    Oblatio corporis et sanguinis Christi, 228.
    Obseruantie nomen pro ieiunio acceptum, 159 not.
    Oeconomi Ecclesie a laicis iudicibus non audiendi, 1283.
    Officii ecclesiastici antiquitas ex Leone comprobata, 148 not. uide Scriptura sacra.
    Olympius diaconus legatus Maximi Antiocheni, 1212.
    Olympius subadiuua delator epistole Anatolii CP. ad Leonem, 1317. Remissus, 1328.
    Operum bonorum necessitas, 46, 90, 117, 130, 1433. Celestium et terrenorum discrimen, 173. Opera bona cruciant diabolum, 29. Quatenus omnia bona opera omnibus fiant communia, 346. Opera bona gregis etiam pastoribus prosunt, 13, 14. Ex operum nostrorum qualitate non pendet celestium mensura donorum, 9.
    Opera uirtutum moralium in infidelibus num, et quatenus sint peccata, 491.
    Optatianus episcopus Brixianus, 1084.
    Orationis encomium, 42, 43. Orationis communis prestantia, 56, 57, 345. Orationem eleemosyne iuuant, 48, 52. Et ieiunium, 42, 44, 48. Oratio ieiunantis diabolo terribilis, 342. Necessaria contra uim tentationis, 213. In tentatione oratio adhibenda, 223. Deus iubet ut ad eum recurratur, 364. Ideo datur preceptum, ut precipientis queratur auxilium, 187. Si quid in Dei preceptis uideatur impossibile aut arduum, ad iubentem recurrendum, 163. Christiane orationis conditio, 177, 187, 191. Potest peti quod non debet concedi, 213. Deus nocitura negando miseretur, ibid. Nemo orat, sicut oportet, sine Spiritu sancto, 303. Orare Orientem uersus ex abusu Leo reprehendit, 94 not.
    Oratio Dominica. Quomodo aduentum regni Dei petamus, 353 Quomodo ut fiat uoluntas Dei, ibid., 361. Quomodo ut Deus dimittat nobis debita nostra, 177, 187, 190.
    Ordinatio. Quid sit cito manum imponere, 619. Male ordinantis pena. 660. Est sacramentum, ibid. Ordinandi in quo probandi, 621, 662. Cum grandi examinatione, 731, Non neophyti, ibid. et 687. Non serui, 612. Nulli originali conditioni obligati, nisi eorum uoluntas accesserit, qui aliquid in eos potestatis sibi uindicant, 613. Non bigami, nec uiduarum mariti, 614, 618, 621, 636, 671, 687. Non laici, 662, 665. Non cuius uita liberior, 614. A puerilibus annis instituendi ecclesiasticis disciplinis, 673. Romane Ecclesie disciplina ad ordines recipiebat eos tantum qui uel a pueris, uel inter adultos statim post baptismum clero se mancipauerint, 662 not. Non tamen uniuersalis hec disciplina, ibid. Merita laboris, etc., pensanda, 663. Cum bigamis non dispensat Leo, 674. An rata ordinatio clerici a pseudepiscopo ordinati, 1420. Quedam illicite apud Afros ordinationes reprehense, 658. Mala ordinatio quam periculosa, 659. Nihil ambitioni, gratie, uel pecunie liceat, 621. Interstitia seruanda, 623, 663. Per saltum nemo  ordinandus, 623. Episcopi, bresbyteri, et diaconi ordinatio apellata consecratio, 622, 1186. Sacratior unctio sacerdotum, 228.
    Ordinatio sacerdotalis, uel leuitica post sabbatum uel circa exordia noctis, que proxime succedit, uel mane ipso Dominico die celebranda, 629. Ieiunium tum ordinatoris, tum ordinandi precedat, ibid. Ordinationis dies Dominica, 622, 639, 1186. Ex apostolica traditione, 1186. Ordinatio presbyteri ab Anatolio CP. facta sexta sabbati, a Leone reprehensa, 1186. Ex apostolica traditione, 1186. Ordinatio presbyteri ab Anatolio CP. facta sexta sabbati, a Leone reprehensa, 1186. Dies ordinationis pontificum seu episcoporum Natalis uocatus, 7 not.
    Origenis error circa animas, 881 Origenes principiorum scrutator, 775. Cur sic appellatus, 771.
    Originale peccatum, uid. Peccatum originale.
    Otii pericula, 134.

P
    S. Pachomius fundator cenobiorum Aegypti, 603.
    Palestinorum monachorum tumultus et uiolentie in catholicos, 1177 nott., 1180, 1192, 1234, 1242. Ab imperatore cohibendi, 1178. Marcianus imperator, et Pulcheria Augusta litteras ad eos cohibendos et instruendos mittunt, 1203 not., 1207 not., 1208 not. Eudocia Augusta Ierosolymis degens eis fauebat, 1209 not. Leo scribit ad Eudociam, ut eos ad sanam mentem reducat, 1234. Etiam ad ipsos monachos scribit, 1236. Marciani cura he turbe sedate, 1245, 1246.
    Palladius episcopus, Gallus, 998, 1111, 1136.
    Panormitane Ecclesie diaconus Silanus, 607. Panormitani clerici de episcopo nuper defuncto conqueruntur apud S. Leonem in synodo Romana, 728.
    Pansophius comes Leonis epistolam ad Flauianum CP. detulit, 786.
    Panuluius episcopus ordinator Timothei Solophacioli episcopi Alexandrini, 1437.
    Paphnutius episcopus ordinator eiusdem Timothei, 1437.
    Parecie octingente Cyrensis episcopatus Theodoriti tempore, 947. Presbyteri curati in minoribus plebibus, 667. Parecie urbane Rome, ad quarum presbyteros Manichei erant deferendi, 33.
    Pascha unde dictum, 609. Festoruna maximum, 177, 180, 183, 189, 1079, 1282. Hic dies solus magnus dicendus, et cur, 422 Quomodo celebrandum, 274, 276, 287. Negligere paschale testum quam malum, 274. Paschalis communio, 189. In Paschate ab imperatoribus rei relaxati, 152, 180, 485 Pascha a Iudeis dilatum tempore passionis Christi, credidisse uidetur Leo, 219. Tales permanere debemus quales in die festo dignum est inueniri, 156.
    Paschalis dies anni CCCCXuII tempore Zosimi per miraculum declaratur, 610. Paschalis supputationis cura Alexandrino episcopo delegata, 1228 not., 1248. Quantum intersit in hoc die non discrepare, nec errare, 1233. Leo sollicitur circa diem paschatis determinandum, pro paschate anni CCCCXLIu scribit S. Cyrillo et Paschasino, a quibus re scriptum fuit, 608. In quo esset sita controuersia de paschate huius anni, 601 not. Pro paschate anni CCCCXLu scribit Paschasino Marciano, et Iuliano, 1059, 1228, 1232, 1247, 1260, 1276. Proterii responsio, 1264. Que fuit controuersia, 1055 Studio pacis S. Leo hoc anno adhesit Orientalibus, 1282 not., 1284, 1297. Paschalis dies omnibus Occidentalibus a Romano pontifice indictus, 1297. Formate littere paschatis indices, 1079, 1260, 1283. Cyclus paschalis, uid. Cyclus. Paschalis dies anni CCCCLII quis fuerit, 1079. Annis CCCCLIII, CCCCLIu, quis, 1232.
    Paschasinus episcopus Lilybetanus in erumnis ob irruptionem uandalicam a Leone adiutus, 607 not. In questione de paschate anni CCCCXLIu respondet Leoni, ibid. Decreta sua pro Siculis Paschasini cure Leo committit, 724. Ipsum instruit de rebus Eutychianis, 1057. Eidem iniungit ut de paschate anni CCCCLu diligenter inquirat, 1059. Destinatur legatus ad concilium Chalcedonense, 1061. Ut eidem uice pontificis presideat, 1062.
    Paschasius episcopus Genuensis, 1083.
    Passio Christi, uid. Christus.
    Pastor episcopus Astensis, 1084.
    SS. Patres fidei et Scripturarum interpretes, 1044. Patrum traditionem Leo sequitur, 1012 not., 1059, 1293, 1379. Ex ipsa questiones propositas definit, 1405. Traditio SS. Patrum fidei regula, 1006. Ex ipsa qui errant, instruendi, 1209, 1254, 1255, 1257. Doctrinam contra Eutychianam heresim definitam S. Leo Patrum traditione ac testimoniis confirmauit, 1059 not.
    Patriarche titulus Romano pontifici datus a Theodosio imperatore, 985, 989.
    Patricius diaconus CP. Anatolii legatus ad Leonem, 1039.
    Patripassiani merito nuncupantur discipuli Sabelli, 697.
     Patroclus Arelatensis episcopus a sede apostolica auctoritatem habuit, quam nemo ante ipsum obtinuerat, 637.
    S. Paulus ex persecutore predicator factus, 443, 445. Glorie Petri consors, 323. Petro consociatus sub Nerone, 325. Pater et pastor Romanorum, 321. Quo sensu, ibid. not. Specialis magister gentium, 325. Quatenus Leo scripserit, SS. Petrum et Paulum electio fecit pares, intacto Petri primatu, 326 not. Pauli predestinatio ante omnia secula, 446. Cur Pauli festum in alium diem translatum, 445.
    Paulus episcopus Aegyptius pro fide extorris, 1336.
    Pauperum et diuitum una est natura, 38. Eorum neglectus an uenialis sit, 35 Pauperes adiuuandi, 48. Maxime modesti et uerecundi, 32. Quid sit intelligere super pauperem, 33. In pauperibus Christum pascimus, ibid. Sine misericordia in pauperes nulla uirtus prodest, 35. Pauperes ab eleemosyna facienda non exclusi, 30, 63, 158. Paucis indiget pauper, 45 Pauper Christianus semper diues, 157. Qui ueri et euangelici pauperes, 368. Pauperes pro patientia coronandi, 48. Cur pauperes esse Deus uoluit, ibid.
    Paupertas spiritus, seu humilitas, primus gradus ad beatitudinem, 367. Paupertatis amica mansuetudo, ibid. Magnanima paupertas Christi et apostolorum, 368.
    Pax cum Deo qualis, 89, 91. Pax uera que, 103, 644, 371. Pax nobis orta ex natiuitate Christi, 90. Pax mundi qualis, 91. Qui sunt pacifici, filii Dei, 371. Pacis fraterne necessitas, 188.
    Peccato bene utitur Deus, 1220. Non omnia peccata sunt equalia, 190. Peccati duplex remedium, 1174. Post peccatum cito penitendum, et cur, 284. Nemo est sine peccato, 20, 46, 137, 185. Nullum peccatum sine delectatione, 135. Peccata calamitatum sunt causa, 1190. Peccatores non sunt odio habendi, 182 Peccatorum remissio. uid Reconciliatio. ---Peccatum lethale, 170.---Peccatum originale, 79, 88, 186, 198, 255, 269, 351, 361, 592, 703. Ex uno in omnes transiuit. 79. Infirmitas et mortalitas pena peccati, 286.---Peccatum leuius, et quam hec peccata diligenter delenda, 165, 345.
    Pelagianorum errores, 591. Horum libellus oblatus Augustino Aquileiensi, 587. In Aquileiensi prouincia inuenti, ibid., 589. Horum reliquiis remedium Leo afferri iubet, 590, 594, 730 not. Alii Pelagiani, et maxime Iulianus, contriti sub Leone, Roma euaserunt, 584.
    Pentecostes. Cur quinquaginta diebus post Pascha Spiritus sanctus missus, 297. Hec missio Spiritus sancti non fuit inchoatio muneris, sed adiectio largitatis, 302, 309. Patriarche et prophete, etc., eodem Spiritu uegetati, 302. Ieiunium Pentecostes ex apostolica traditione, 300, 308.
    Peregrinationes ad limina apostolorum, 444.
    Perfectorum hec uera iustitia est, ut numquam presumant se esse perfectos, 148. Semper proficiendum in hac uita, ibid., 168, 190 uid. Iustitia Christiana.
    Persecutio patienter toleranda, 1328, 1336. Omnes boni persecutionem patiuntur, 271 Persecutionis Christianorum non una causa, 178 Prima generalis persecutio sub Nerone, 325. Persecutio octaua, 305, 490. Auget Ecclesiam, 325. Quantum fidei contulerit, 134 Non deest in pace Ecclesie, 455 Persecutio in pace Ecclesie que, 1417.
    Perseuerantia in bono, 281.
    Personarum distinctio in Trinitate, sed essentie unitas, 83, 196. Cur aliqua singulis personis tribuantur, 301.
    Petra Ecclesie que, 461. uid S. Petrus.
    Petronianus uagus mentitur se esse Leonis diaconum per Gallias, 893.
    Petronius episcopus Gallus, 1111.
    Petronius presbyter legatus Gallorum episcoporum ad Leonem, 998. uid Regulus.
    S. Petrus primas omnium episcoporum, 13. Totius Ecclesie princeps, 19, 291. uocationi gentium, omnibus apostolis et cunctis Ecclesie Patribus a Christo prepositus, 16. Primus in apostolica dignitate, 16, 17. Apostolici ordinis princeps, 323. Principatum apostolatus adeptus, 445. Princeps episcopalis corone, 642 In Petro episcopatus principaliter constitutus. 633. Primatus Petri merces eius fidei, 617. Ecclesiastici primatus cathedra diuinitus sic Petro tradita, ut perpetua sit soliditate lundata, 436. Petrus Christum confessus est, ut ad regimen totius Ecclesie preparatus primum disceret quod doceret, 239. Petrus dictus petra a Christo, quia Christi uirtute solidatus, 17. Soliditatem petre, que nullis impulsionibus quateretur, accepit, 13, 193. Pro soliditate fidei, quam Petrus erat predicaturus, audiit: Tu es Petrus, et super hanc petram, etc., 239. Preter illam petram, quam Dominus in fundamento posuit, non erit stabilis ulla constructio, 1149. Catholice fidei petra Petri cognomen, 1213. Ecclesia super fidem Petri fundata, 12, 193, 461. In Petri soliditate a  Christo constituta, 617, 633, 634. Firmitas per Christum Petro tributa, per Petrum apostolis est collata, 18. Soliditas Petri in suos transfusa heredes, id est in Romanos pontifices, 22. Petrus in accepta fortitudine petre perseuerans, suscepta Ecclesie gubernacula non reliquit, 12. Pro fide Petri cur Christus rogauit, 18. In Petro omnium fortitudo munitur, ibid. Honor potestatis in Petro, 325. In Petri cathedra Christus et malas funditus euertit, et bonas eterna stabilitate firmauit, 436. Quis Petri potestatem tentet infringere, 634. S. Petri priuilegia, 12. Claues eidem date, 17 Ius potestatis istius in Apostolos et alios episcopos transiuit, sed cunctis Petri forma preposita, 18. Petri in hoc priuilegium quale, ibid. Explicatur, 463. Petri confessio fidei exposita, 825, 863. Petri trina confessio amoris, 19 Petrus benigne correptus a Christo, 194. In passione Christi Petri animositas humana, 215. Fide et caritate feruens gladium exemit, 222. In lapsu Petro defuit constantia, non fides, 233. Cur permissus cadere, ibid. Petri lacryme sacri uirtutem habuere baptismi, ibid. Petrus conuertendus quibus oculis respectus a Christo, 206, 233. Cito in soliditatem suam rediit, 233. Quomodo e carcere eductus sit, 447. S Petrus Antiochenam Ecclesiam fundauit, 324, 1167, 1213. Pontum, Gallaciam, Cappadociam, Asiam, ac Bythiniam predicando imbuit, 324, 325. Sub Claudio Romam uenit, sub Nerone moritur, 324. Duplex eius aduentus Romam distinguendus, 325 not. Cur Romam destinatus, 325. Petri diuite et paupertas, 368. De die mortis SS. Petri et Pauli, 494. Petri corpus Rome, 19, 332. Peregrinorum concursus ad limina apostolorum, 444. Cathedre S. Petri festum, 432, 498. Quo die celebratum Rome, ibid., 959 ualde solemne, 962. uigilie in eo habite, ibid.
    Petrus Aegyptius episcopus pro fide extorris, 1336. Ordinator Timothei Solophacioli, 1437.
    Petrus archimandrita CP., 937.
    S. Petrus Chrysologus episcopus Rauennas scribit ad Eutychen, 775. Eius epistola integra uindicatur, 769. Tempus, 773.
    Petrus Corinthius episcopus, 1307, 1311.
    Petrus diaconus legatus Iuuenalis Ierosolymitani ad Leonem, 1285
    Philocalus Furius Dionysius Bucheriani laterculi, et aliorum documentorum quarti seculi auctor Rome, 496.
    Photini error, 49, 81, 373. Photiniani, 980.
    Pilati ignauia magis quam potestate mortuus est Christus, 207 Eius scelus et iudicium, 225. Crudelis clementia, 226, 235.
    Placentinus episcopus Maiorianus, 1082.
    Placidia Augusta pridie festi S. Petri Romam uenit, 959 Petente S. Leone scribit ad Theodosium imperatorem, 964. Et ad Pulcheriam Augustam, 972.
    Pemenius Aegyptius episcopus pro fide extorris, 1336.
    Pena cur a Deo dilata, 130.
    Penitentia non differenda, 135, 1176. Ea nemo non indiget, 165. Etiam iustis necessaria, 167, 170. Penitentie ordo, 1174, In penitentia decedentibus an communicandum, 1174. 1175, 1423. Quid de his qui post petitam penitentiam obmutescunt. 1176. Penitentiam primo recusantibus an postea danda, 1424. An penitentibus negotiari liceat, et litigare, ibid. An militare, 1425. ueniale et tolerabilius iuueni post penitentiam nubere, ibid. Que penitentia immolatitiis cibis utentibus, 1332, 1428. Que idola adorantibus, homicidis, et fornicariis, 1428. Circa apostatas a fide, canonica regula seruanda, 1176. Penitentie mensura compunctio cordis, 1332. Que danda baptizatis metu, ibid. Que baptizatis ab hereticis, 1334. Tempus penitentie remissum iudicio episcopi, qui senilis etatis, periculorum, et egritudinis rationem habere debet, 1333. uidendum ne difficultas uenie curationem faciat tardiorem, 1437. uid. Confessio, Impositio manuum, Reconciliatio, Lapsis presbyteris et diaconis publica penitentia non imponebatur, sed priuata ex apostolica traditione, 1421. Nec aliis clericis, 1334 not.
    Polemius scriptor, uid. Siluius.
    Pontifex Romanus, uid. Romanus pontifex.
    Possidonius presbyter Alexandrinus pluries Romam missus, 632 not.
    Potentius episcopus Africanus delegatus a S. Leone, relationem mittit, 658, 666.
    Precepta legis ueteris, uid. Lex uetus.
    Preceptum cur datum, 163, 187, 364. Splendidissimum uite speculum, 187. Impossibilia ex infirmitate humana fiunt possibilia ex gratia, 362, 479. uid. Gratia. In arduis recurrendum ad orationem, uid. Oratio.
    Predicatio sacerdotale officium, 140. uid. Concionandi munus.
    Prescriptio. Triginta annis humane leges humanas adimunt questiones, 775 not.
     Prestantius episcopus Bergomas, 1084.
    Presumptio uitanda, 9. Presumere de facilitate resistendi tentationibus peccatum est, 154.
    Presbyteri ex apostolica traditione penitentie publice non subiacent, sed priuate. 1421. Inter ipsos consecrationis ordo seruandus, 735. Presbyteri titulares Rome, 33. Presbyteri curati in minoribus plebibus, 667. Presbyter curatus in Ecclesia rurali, 610.
    Principes cercere debent turbantes Ecclesiam, 1211. uid. Imperatores. Principum uera dignitas Christo seruire, 134.
    Priscillianistarum secta pene omnium errorum sentina, 695. Sabelliani, 697. Ariani, 698. Pauli Samosateni et Photini uirus suscepit, ibid. Cerdonis, Marcionis, et Manichei, 699 Quam impie de Trinitate senserit, 697. Fatalem necessitatem ex astris induxit, 695, 704. Alii errores, 697 seqq. Episcopi hac heresi infecti, 697. Baptizabant per oleum, 713, 714. Scripturas deprauant, 697. Apocrypha fingunt, 714. In Hispania detecti, 695, 712, 715. Turribio episcopo deferente Leo hos errores damnat, 695 seqq. Concilia Hispanica precipit, 710, 711.
    Priuilegia Ecclesiarum seruanda, 1149, 1214.
    S. Proclus Constantinopolitanus, 1277. Eius sermo Latine redditus Leoni tributus, 385. Item alius Sermo, cuius antiqua uersio antea inedita, exhibetur, 438.
    Proculeianus episcopus Gallus, 1111, 1136.
    Proiecti episcopi Gallicani querela contra Hilarium Arelatensem, 636.
    Prophete futura ut preterita locuti, 260.
    S. Prosper emendauit cyclum paschale Latinorum, 602 not., 1055. Leo in rebus historicis Chronico Prosperi usus, 259 not., 323 not. Tres uel quatuor huius Chronici editiones a Prospero facte, 488. Libellis contra Pelagianos oblatis a Prospero, hi heretici Roma euanuerunt, et quo tempore, 583.
    Prosperitas iniqui scandalum aliquot iustorum, 164.
    S. Proterius episcopus Alexandrinus cum ordinatoribus et clero ad Leonem scribit de sua ordinatione, 1192. Leo illi respondet, ibid. Pleniores ab eo litteras exigit, 1247. Littere Leonis responsiue ad eumdem, 1253. De fide eius gratulatur, 1256, 1259. Scribit Proterius ad Leonem de die Paschatis anni CCCCLu imperatoris iussu, 1282. Eius mors ab hereticis, 1299 not. Crematum eius corpus, et cineres disperse in contumeliam, 1325. Sancte memorie uocatus, 1304.
    Prouidentia Dei, uid. Deus.
    Proximus noster quis sit, 40. Diligendus, et cur, ibid., 41.
    Psalmorum cantus, uid. Cantus. Locus psalmi XCu, Dominus regnauit a ligno, 209.
    Pueri ut effici debeamus, 138, 139, 190.
    S. Pulcherie Auguste elogia, 849, 853, 919, 1009, 1035, 1036, 1048, 1076, 1158, 1188, 1206, 1207. Eius zelum Leo sollicitat aduersus nouam Eutychis heresim, 849, 856. 921. Ei specialiter apostolicam legationem apud imperatorem committit, 923. Epistola Hilari diaconi Romani ad eamdem, 926. Et Placidie Auguste, 971. Pulcherie litteris letificatur S. Leo, 982, 983. Nuntiat Leoni Anatolium CP. subscripsisse epistolam ad Flauianum, S. Flauiani corpus Constantinopolim honorifice translatum, et episcopos cum Flauiano pulsos fuisse reuocatos, 1029, 1031 Leo ei commendat suos legatos, et Eutychem ad longinquiora transferendum petit, 1049. Interfuit cum Marciano imperatore synodo Calchedonensi; et in S. Euphemie confessione a Patribus fidei definitionem accepit, 1128 not. Monachos tumultuantes in Palestina litteris instruit et increpat, 1207 et 1208 not.

Q
    Quadragesima maximum sacratissimumque ieiunium, 184, 156. Cur Pasche precedat, 181. Christianis utile ac necessarium, 165, 184. Oritur ex diuina et apostolica institutione, 156, 168, 177. In toto mundo obseruabatur, 149. Hoc tempore diligentius Deo seruiendum, et sanctius uiuendum, 144, 149, 153, 157, 167, 173, 176, 183, 186, 191. Obtrectationi Ecclesiam obiicit, qui sanctius non uiuit in Quadragesima, 137. Est tempus reconciliationis et indulgentie, 155, 180, 183, 187, 188 Hoc tempore clementia principum imitanda, 152. Grauioribus insidiis hoc tempore diabolus utitur, 144. Alicubi inchoabatur a Dominica Quinquagesime, 408 not. In Quadragesima quibus studiis uacandum, 173.
    Questiones uarie Romano pontifici frequenter proposite, 1405, 1416. Unde decise, uid. Dubia.
    Quesnellus confutatus, 5, 9 not., 14 not., 21 not., 23, 38 not., 95 not., 192 not., 259 not., 279, 326 not., 327, 334, 337 not., 379, 433, 451, 461, 464, 467, 479, 480, 481, 482, 486, 488, 490, 491, 495, 498 seqq., 502, 567, 574, 586,  626, 633, 636 not., 639 not., 645, 648, 651, 654, 663 not., 665 not., 666 not., 671 not., 678 not., 680 not., 681, not., 725, 727 not., 728 not, 730 not., 734 not., 745, 748, 754 not., 773, 801 not., 838 not., 843, 852 not, 859 not, 871 875 not., 885 not, 887 not, 889 not, 897, 917 not, 951, 959, 984, 992 not., 1002 not, 1010 not., 1013, 1020 not., 1043 not, 1050 not., 1061 not., 1083 not., 1142 not., 1215 not., 1219 not., 1229 not., 1242 not., 1251, 1257 not., 1298 not., 1304 not., 1307, 1317 not., 1333 not, 1346 not., 1375 not, 1408 not, 1409, 1411, 1426 not., 1429 not. 1436 not.,
    Quintius episcopus Albigaunensis, 1084.
    Quintus episcopus Dertonensis, 1082.

R
    Rauennius Arelatensis episcopus post S. Hilarium, 890, 993. Leoni etiam probatus ante ipsius electionem, 890, 994. Leo electionem approbat, 890, 891. Postulat ab eo, ut Petronianum uagum, qui se dicritabat diaconum Romanum, ab omnium Ecclesiarum communione expellat, 892. Preces episcoporum Arelatensi sedi adherentium ad Leonem misse, ut Rauennio restituat prerogatiuas quas Hilario ademerat, 994. uiennensis episcopus apud Leonem queritur, Rauennium ordinasse uasensem antistitem, 998. Leonis responsio atque iudicium de hac controuersia, 999. Leo ad Rauennium mittit epistolam ad Flauianum scriptam cum mandatis, 1000. Litteras formatas de paschatis die anni CCCCLII ad eumdem dirigit, 1079. Rauennius conuocata synodo iussu Leonis, synodicam ad hunc mittit, 1107. Admonetur a Leone de gestis Chalcedonensibus, 1137 seqq. Per eum hec notitia ad Hispanos erat transmittenda, 1140. Accipit a Leone exemplar sententie Chalcedonensis aduersus Dioscorum, 1111.
    Rauennates episcopi. S. Petrus Chrysologus, 775. Neo, 1405. Antiqui catalogi Ecclesie Rauennatis quoad solum ordinem episcoporum estimandi, 1403.
    Reconciliatio et remissio peccatorum sine Spiritus sancti aduocatione non fit, 303. Peccata soluuntur sacerdotum supplicatione, 1174, 1175 Per Ecclesie preces, 1435. Apostolica claue reserante portas misericordie, 186. uid. Confessio, Impositio manuum, Penitentia.
    Redemptionis nostre causa fuit misericordia Dei, 39, 255. Redemptio cur dilata, 118 Reparatio hominis mirabilior quam creatio, 255. Hominum nemo eam mereri potuit, ibid. Ad omnia retro secula etiam extenditur, ibid. In reparatione nostra Trinitas diuisit sibi opus, quo sensu, 310.
    Regiensis episcopus Fauentius, 1082.
    Regnum Dei laborantibus, non otiosis promissum, 117.
    Regulus diaconus una cum Petronio presbytero preces episcoporum Gallie ad Leonem detulit, 998. Leo eos Rome uoluit interesse tractatui, 1000. Quis hic tractatus, ibid. not.
    Relationes ad Romanam sedem toti Ecclesie utiles, 1298. Innumeris relationibus apostolica sedes consulta, 634. Ad sedem Petri ex toto orbe concurritur, 20. Mos erat ordinationem episcoporum maiorum sedium ad Papam referre per litteras ordinati et ordinatorum eius, 1309 not.
    Renatus Ecclesie Romane presbyter tituli S. Clementis legatus Leonis ad Flauianum CP., 837. Et ad synodum Ephesinam II, 841, 851, 865, 870. Ante synodum in itinere obiit, 941 not.
    Restituende sunt dominis res que bona fide ad nos peruenerunt, 1331.
    Restitutus episcopus Africanus apud Leonem queritur de episcopis ordinatis ubi ordinari non debuerant, 667.
    Resurrectionis festiuitas communis infernis simul et supernis, 419. uid. Christi resurrectio. Resuscitata corpora ante Christi resurrectionem, 202.
    Rodanus comes, 1244. Alius subadiuua, ibid.
    Roma ex fratricida nomen accepit, 321. Arx Romani imperii, 323. uictoriis aucta ius imperii terra marique protulit, 322. Omnium gentium seruiebat erroribus, ibid., 323. Cur electa sedes Petri, ibid. Per Petri sedem caput orbis effecta, latius presedit religione diuina, quam dominatione terrena, 322. Petrus Romam uenit sub Claudio, 324. Petrus et Paulus Rome mortui sub Nerone, ibid., 325. Millia martyrum Romam ambiunt, 326. Eorum sepulcra, 944. Roma illustris S. Laurentio, 339. Roma quando occupata, et post depopulationem euacuata a uandalis, 335. Ob hanc liberationem festum gratiarum actionis quotannis celebratum, sed postea neglectum, ibid. Roma Pelagiani euanuerunt, 583. Rome Manichei detecti, et eorum episcopus Rome, uid. Manichei. Rome Aegyptii negotiatores Eutychis heresim sparserunt, 372, 373. Collecte peculiares Rome, uid. Collecte.
    Romana cathedra dicta sedes Petri, 10. Festum Cathedre S. Petri, uid. Cathedra S. Petri. Ad Petri sedem ex  toto orbe concursus, 20. Merito illic principatus constitutus, unde adhuc apostolici spiritus oracula reserantur, 1004. Cathedra primatus perpetua stabilitate fundata, 436. In hac Petri uiuit potestas et excellit auctoritas, 12. Huius sedis laudes, 942. Romana Ecclesia supra omnes totius mundi Ecclesias tenet principatum, 995. uid. Ecclesia Romana. Romane Ecclesie prerogatiua, 1222. Romana fides ab Apostolo commendata, 374, 944. Nulla heresi uiolata, 374. Romana supputatio, 608. uid. Cyclus Latinorum. Hebreorum supputatio Romanis ignota, 608.
    Romania, 1427 not., 1428.
    Romanus pontifex honoris Petri consors, 9. Heres Petri, 10, 13, 22. Eum Ecclesia tamquam Petrum suscipit, 10. uicem Petri Romanus pontifex gerit, 13. Quo sensu, ibid. not. Eadem dignitas que fuit in Petro, est in Romano pontifice, 13. Petrus in Romanis pontificibus Ecclesie gubernacula non reliquit, 12, 13. In propria sede et uiuit et presidet, et prestat querentibus fidei ueritatem, 779 not. Doctrina pontificum Romanorum uoluti a S Petro suscipienda, 13. In eorum persona Petrus agnoscendus et honorandus, ibid. Romani pontificis iudicium tota Ecclesia recipit, ut capiti membra concordent, 1219. Romani pontificis primatus, 962, 974, 1018. Per B. Petrum transmissus, 995. Diuinitus institutus, 436. uid. S. Leonis primatus, S. Petrus. Non est meri ordinis, sed precipue iurisdictionis in uniuersam Ecclesiam, uid. S. Leonis iurisdictio. Facultatem habet de fide et sacerdotibus iudicare, 962. De appellationibus ad Romanum pontificem, uid. Appellatio. Auctoritas eius circa concilia generalia, uid. Ephesinum II, Chalcedonense. Romanus pontifex ad Orientales partes causa synodi non pergebat, 887. Sed legatos eo mittebat, 1069. uid. Legati. Omnibus Occidentalibus paschalem diem quotannis indicebat, 1229, 1297. uid. Paschalis dies.
    Rusticus episcopus Gallus ordinator Rauennii Arelatensis, 890.
    Rusticus Narbonensis episcopus, 1107, 1110, 1136, 1140 not., 1416, 1458. Secessum meditatus retinetur a Leone, 1417. Leoni pape dubia proponit definienda, 1416. Cur quedam proposuerit etiam post decisiones conciliorum Gallie, 1414.

S
    Sabbati sancti ieiunium apud Alexandrinos uespere soluebatur, 1267, 1270.
    Sabellii error, 81. Eius discipuli dicit Patripassiani, 697.
    Sabinianus presbyter Narbone zelo pudicitie excedens, 1416.
    Sabinus episcopus Gallus, 1110, 1136.
    Sacerdotii ueteris et noui discrimen, 11. Sacerdotii gradus quatuor, 687 Sacerdotes quales ordinandi, ibid. Eorum sanctitas. ibid. Inscitia in ipsis non ferenda, nec excusabilis, 717, 976. Solis sacerdotibus predicare licet, 1217, 1227. Sacerdotes secundi ordinis quales, 181. Sacerdotes sicut nullo errore implicari, ita nulla oportet cupiditate corrumpi, 1159.
    Sacrificium Christi iuramento obfirmatum, 21. Eucaristie sacrificium, 356. Eius oblatio Alexandrie intercepta occiso S. Proterio, 1324.
    Salonius episcopus Gallus, 1003.
    Salus per Christum nullis seculis defuit, 268.
    Sanctorum intercessio et utilitas, 43, 51, 61, 320, 327, 336, 337, 339, 347, 350, 354, 361, 365. Eorum ambienda suffragia, 131. In ipsis Deus nobis constituit et presidium, et exemplum, 339. In tribulationibus nobis adsunt, 337. In sanctis Deus honoratur, 275. Sanctorum pretiosa mors nullam potuit mundo afferre propitiationem, cur, 249. In sanctorum commemoratione letandum, 326. Miracula per sanctos. Nemo tam sanctus qui melior esse non debeat, 168.
    Sanguis Christi et pretium et poculum, 239.
    Sapientia mundi cecitas facta, 85, 86. Nemo sapiens sibi soli sapere debet, 338. Sapientioribus non cedere iniquum est, 803.
    Sardicenses canones sub Nicenorum nomine citati, 898, 899, 917 not., 966 not.
    Satisfactio penitentie appellata, a prepositis Ecclesie imposita, 1174. uid. Penitentia.
    Scandalum. Qui publice in Ecclesia contra fidem disputauit, publice in Ecclesia se retractet, 1327, 1338, 1343. Iniqui prosperitas scandalum aliquot iustorum, 164.
    Scrinia apostolice sedis, 995, 1006, 1216.
    Scripture sacre auctoritas indubitabilis, 198. Eius interpretes qui, 1044. Scripture lectio in Ecclesiis eadem que hodie, in Epiphania ex Apostolo, 114. In Dominica Sexagesime ex Genesi, 409 not. In Dominica prima Quadragesime Euangelium, 149, 156. In Dominica hebdomade  maioris Passio Domini, 198. Feria quarta eiusdem hebdomade, 207. In Pentecoste Euangelium, 311.
    Secessus spiritualis necessitas, 345.
    Sedes Apostolica, uid. Romana Cathedra.
    Seditionum auctores grauius plectendi, 1211.
    Sedulii uersus antiquo sermoni inserti, 458.
    Segetius episcopus in una suburbicariarum, 615.
    Senator presbyter legatus a Leone in Orientem, 1007, 1010, 1012. Reuersus ab Oriente Leonis litteras ad Eusebium episcopum Mediolanensem detulit, 1081.
    Senecio metropolitanus in Illyrico, 677.
    Septimus Altinas ad Leonem refert de Pelagianis in Aquileiensi prouincia sine debita cautione susceptis, 583, 589. Leonis epistola ad eumdem, qui laudatur, 594.
    Sermones Patrum auctoribus non suis unde attributi, 389, 390. Sermones in mss. male attributi S. Leoni, 381 seqq.
    Serui cum libera matrimonium illicitum, 1422. Ordinatio uetita, 612.
    Seuerianus episcopus Gallus, 998.
    Siculis apostolica sedes sacerdotalis mater est dignitatis, 716. Eorum episcopi ab ea consecrationem accipiunt, ibid. Terni quotannis ad Romanam synodum debebant accedere, 324. Decreta pro Siculis, 716, 727. Sicilia a uandalis uastata, 607. Bona Ecclesie fisco addicta, ibid. not.
    Silanus Panormitanus diaconus Leonis epistolam ad Paschasinum Lilybetanum detulit, 607.
    Silentium sepe ueritatem opprimit, 1221.
    Siluius Polemius auctor Kalendarii ueteris quis fuerit, 497.
    Simoniaci reprehensi, et quam multi, 437.
    Simplicianus episcopus Nouariensis, 1084.
    Sol Rome a nonnullis superstitiose adoratus, 94 not., 475, 476. Manicheorum cultus erga solem, uid. Manichei.
    Spectacula insana magis frequentata quam beata martyria, 336.
    Spes nostra in Deo esse debet, 20, 21. Spes eadem in Christo nostra et antiquorum ueteris Testamenti, 244, 256. Spei meritum et excellentia in quo sit, 293. De misericordia Dei nemo diffidat, 9.
    Spiritus sanctus cur in igneis linguis apparuit, 298. Eius diuinitas et natura explicatur, ibid., 301, 309. Est Spiritus Patris et Filii, 298, 301. Ab utroque procedit, 697. Macedonianorum error de Spiritu sancto, 81, 299. Peccatum in Spiritum sanctum cur irremissibile, ibid. Spiritus sancti elogia et effectus, 300. Datus in ueteri Testamento, 302. Origo uirtutum, bonarum inspirator uoluntatum, et auctor actionum, 318. Septem Spiritus sancti dona, 306.
    Status quanto eminentior, tanto magis casui obnoxius, 20.
    Stella que Magis apparuit, uid. Magi. Stellarum potestas nulla, 164, 217. Stellarum effectibus tribuebant nonnulli impii Rome liberationem a uandalis, 336. Priscillianiste fatalibus stellis homines subiiciebant, 704, 706.
    S. Stephano Ierosolyma glorificata, 339.
    Stephanus episcopus Gallus, 998.
    Storatius, cui Leo fidebat, 1316.
    Subadiuue, 1244, 1328.
    Subdiaconorum continentia, 687.
    Subditi, uid. Famuli.
    Superbia omnium peccatorum origo, 169, 1159. uirtutibus insidiatur, 158.
    Superstitiones uarie notate, 94.
    Superuentor episcopus Gallus, 998, 1110, 1136.
    Sumbolum Apostolicum, 81. Auctoritatis apostolice 238. Institutum ab apostolis, 373. Duodecim apostolorum totidem signatum sententiis, 858. Omnium herescon antidotum, 803, 858. Eutychiane a Leone obiectum, ibid. Est incommutabile, 1137. Eius recitatio in baptismo, 1242.
    Symbolum Nicenum, 1359. Ab Orientalibus in baptismo recitatum, ibid. not.
    Synodi congregande modus et conditiones, 679. uide Concilium.

T
    Tamburinus cardinalis laudatur, Pref. gen. § 5, et Pref. in Serm. § 2.
    Tarantasia uiennensi episcopo attributa, 999.
    Tatianus prefectus Urbis Marciani imperatoris litteras ad Leonem attulit, 1044.
    Taurinas episcopus maximus, 1083.
    Tauroninitani clerici de episcopo bona Ecclesie alienante apud Leonem in synodo conqueruntur, 728.
    Temperantia quid indulgeat, quid neget, 283.
    Templum Dei domus: in eo iehsu querendus, 717. uid. Basilica, Ecclesia. Templorum dedicatio, uid. Dedicatio Ecclesie.
     Tentatio undique ingruit, 90, 93, 94, 163, 185, 190. A tentationibus nemo liber, 30, 46, 55, 145. uaria tentationum genera, 56, 158. Precipue in otio, 56. Tota uita tentatio est, 154, 178. Licet sanctis suis quotidianam uictoriam donet in tentationibus gratia diuina, non aufert tamen dimicandi materiem, 314. Cur, 315, 1020. Tentationes necessarie, 145. Quomodo superentur, 90. Quibus armis, 56, 57, 178. uigilantie necessitas, 72. In tentationibus ad crucem Christi recurrendum, 275. Instandum orationi, 213. Prius tolerantia postulanda quam gloria, 196. Quos maxime diabolus tentet, 154. Tentari cur Christus uoluerit, et quomodo pugnarit ac uicerit, 145. Quatenus tentatio in bonum cedat, 362. Presumere de facilitate resistendi peccatum est; uinciturque qui uinci non timet, 154.
    Thalassius episcopus Cesaree Cappadocie a Leone notatus, quod quemdam monachum illicita presumentem male doctrine predicare permiserit, 1211.
    Theodoritus Cyrensis episcopus in pseudosynodo Ephesina depositus ad Leonem confugit, 946. Per appellationem, 947 not. Annum episcopatus uigesimum sextum anno 449 agebat, 948. Suscepti ab eo labores pro Ecclesia, scripta contra hereticos, Iudeos gentiles, aliaque eiusdem gesta recensita, 947 seqq. Legatos ad Leonem dirigit, 950, 951. Nestorio olim fauebat, sed postea ipsi anathema dixit, 1226 not. Theodoretum ab omni hereseos macula immunem apostolice sedis iudicium demonstrauit, ibid. Leonis iudicium in Chalcedonensi laudatum, ibid. not. Illyricianis et Palestinis ambigentibus de epistola Leonis ad Flauianum in concilio Chalcedonensi, dubitationem excludere nisus est, 1220 not.
    Theodorus Foroiuliensis Leonem consulit de penitentia, 1173. Idem Theodorus, 998.
    Theodosius imperator Chrysaphii opera Euthychis patrocinium suscipit, 762 not. Scribit ad Leonem de turbis Constantinopoli excitatis ob damnatum Eutychen a S. Flauiano, 761, 767. Synodum Ephesi uoluit congregari, 839, 851, 856, 865, 870, 886, 902, 911. Post latrocinium Ephesinum Leo a Theodosio petit synodum intra Italiam, 915, 923, 957, 1008, 1011. Legatio apostolica hac de causa apud imperatorem Pulcherie Auguste commissa, 923. Mortuo S. Flauiano quid Theodosius egerit pro successore subrogando, 954. Pro concilio in Italia cogendo Leone petente ad eum scribunt ualentinianus, 962. Placidia, 964; et Eudoxia, 967. Responsa Theodosii, 986, 989, 991. Scribit ad Leonem pro electione Anatolii confirmanda, 1005. Leo quatuor legatos ad ipsum dirigit, 1007. Theodosii mors, 1014.
    Theodotus Antiochenus episcopus, 948.
    Theodulus metropolitanus in Illyrico, 957.
    Theonas episcopus Aegyptius pro fide extorris, 1336.
    Theophilus Aegyptius episcopus ordinator Timothei Solophacioli, 1437.
    Theophilus Alexandrinus episcopus a S. Proterio laudatus, 1265. Eius laterculus, seu supputatio paschalis centum annorum, 1059 not., 1229 not. 1282. Defenditur, 1265. Eius doctrina circa incarnationem ab Ecclesie doctrina non discordat, 1209, 1254, 1257 Testimonia ex eo a Leone excerpta contra Eutychianos, 1394.
    Thessalonicensis uicariatus in Illyricum Anastasio datus, 617, 620. Crebra sedis apostolice auctoritate constitutus, 620, 678, 683. Anysio primum a Siricio papa concessus, ibid. Eo inconsulto nemo ordinandus, 621, 688. De ordinatis ad eum referendum, ibid. Metropolitanos ordinat, 618, 621, 688. Ad synodum uocat, 622, 679. Cause que in prouinciis suis nequeant terminari, ad eum referantur, et ab eo componantur, 678 Cause que ab eo non possunt definiri, Romano pontifici reseruantur, 622, 689, 690. Item maiores cause, et appellationes, 619, 622.
    Testamenti utriusque discrimen, 367. Totum uetus Testamentum in sacramenta Christi transiuit, 256. Utriusque Testamenti eadem fides, 204, 244. Summa concordia, 230, 256. uetus Testamentum figura, nouum res ipsas habet, 268.
    Tiberianus episcopus Africanus ex laico per tumultum ordinatus, 665.
    Ticinensis episcopus Crispinus, 1082.
    Timor duplex, alter fidem iustificans, torquens alter conscientiam, 227. Timor non de pene formidine, sedide Dei caritate conceptus quid operetur, 349. Timor iudicii et inferni a Leone incussus, 32.
    Timotheus Aelurus tyrannus et peruasor sedis Alexandrine, 1325, 1327, 1347, 1432. Quatuor soli episcopi ei adherebant. 1327. Episcopos et clericos de Ecclesiis suis depulit, 1348. Eiectus Alexandrina sede, 1132, 1434. uenit Constantinopolim, 1434. Expulsus et in longinquiora translatus, 1438.
    Timotheus Solophaciolus episcopus catholicus electus ad Leonem scribit de ordinatione sua, 1437. Laudatus, 1438.
     Timotheus diaconus ordinationis Solophacioli nuntius, 1436, 1437.
    Traditionibus apostoli Ecclesias imbuerunt, 314. Traditionis apostolice auctoritas, 317. Traditiones apostolice seruande, 29. Traditio ieiunii mensis septimi, 363. Traditio apostolica de ordinatione peragenda die Dominico, 629. Item de baptizando in Paschate, 716, 1429. Quatenus quedam obseruantie Christiane de traditione apostolica deriuare dicantur, 316 not. Traditio sanctorum Patrum, uid. SS. Patres.
    Transfiguratio Christi, uid. Christus.
    Translationes episcoporum reprehense, 689.
    Tribulationes fortiter ferende, 1336, 1337. Tribulatio uel corrigit, uel probat, 40. Numquam deest, si numquam desit obseruantia pietatis, 178.
    Trinitatis mysterium explicatur, 248, 298, 299, 301, 309, 310. In Trinitate distinctio personarum, sed unitas essentie, 83, 312. De Trinitate quid cogitandum, 310, 311. Trinitas diuisit sibi opus redemptionis nostre, 310. Quam impie de Trinitate senserint Priscillianiste, 697. In Trinitate diuidere non debet intellectus, quod distinguit auditus 301, 395. Prima Trinitatis persona est mittens, secunda est missa, tertia est promittens, 309, 396. Cur aliqua singulis personis tribuantur, 301. Trinitatis opera indiuisa, 309.
    Tristitia religiosa aut alienum peccatum luget, aut proprium, 369.
    S. Trophimus primus Arelatensis episcopus, 994.
    S. Turribius Asturicensis episcopus, ante episcopatum scribit ad Idatium et Ceponium episcopos contra Priscillianistas, 1475. Iam episcopus scribit etiam ad S. Leonem epistolam contra eosdem, atque commonitorium et libellum mittit, 695. Leonis responsio ad ipsum, ibid. Mandata, 710. Cur Leo Idatium et Ceponium eidem iunxerit in sollicitudine aduersus Priscillianistas, 1475.

U
    Unctio sacerdotum, 228.
    Ursus episcopus Gallus, 1110, 1136.
    Usura, uid. Fenus.
    Uxor que, 1422.

u
    ualentia uiennensi episcopo attributa, 999.
    ualentinianus III imperator post Leonis iudicium contra Manicheos legem fert, 626. Alia eiusdem lex post Leonis iudicium contra Hilarium Arelatensem, 642. Fuit lex non solum pro Galliis, sed generalis, ibid not. Romam uenit pro die festo S. Petri, 962. Quod fuit hoc festum, 959. Rogatus a Leone et Romana synodo scribit ad Theodosium contra latrocinium Ephesinum, 962. Theodosii responsio ad eumdem, 985.
    ualentinus hereticus, 741, 756, 782, 1359.
    ualerianus episcopus Gallus, 998, 1110, 1136.
    ualerius episcopus Gallus, 1110, 1136.
    uana gloria, uid. Gloria uana mundi.
    uandalice irruptionis indicium, 334, 336.
    uenerius episcopus Gallus, 1110, 1136, 1140.
    ueranus Gallus episcopus scribit ad Leonem, 1003.
    uerbum Dei, uid. Filius Dei.
    uercellensis episcopus Iustianus, 1084.
    ueritas quibus sit scandalum, 129. ueritatis cognitioni quis sit idoneus, 102. Ad eam mundana sapientia non peruenit, 176. ueritas semper sui similis, 268. Bene ambulatur cum per uiam ueritatis inceditur, 317. ueritas quomodo defendenda, 765. Pro ueritate pati gloriosum, 939. Que optima eius uictoria, 1145. ueritatis uictoria qualis in hoc mundo, 1227. Mundus ueritatem non recipit, 1437. Diuina ueritas nobis semper loquitur, 59. Ubi ueritas est magistra, numquam desunt diuina solatia, 1020.
    uerus episcopus Gallus, 1111, 1136.
    uestitus nitidior diebus festis, 153.
    uicturus episcopus Gallus, 1111.
    uidua Euangelica laudata, 157, 169. Sareptana, 42, 158. uidue antequam nupte que dici solebant, 667 not.
    uiennensis episcopus per litteras et legatos ad Leonem missos queritur de episcopo Arelatensi, 998. Econtra Arelatensi adherentes de uiennensi conqueruntur, 994. Qui episcopatus uiennensi subiiciantur, 999. uiennensis prouincia, 633, 996, 998, 999 not.
    uigilantius unus e metropolitanis Illyrici, 677.
    S. uincentius martyr, eiusque martyrium sub Daciano, 248 seqq. Quinam auctor sermonis de S. uincentio, 378.
    uindicte cupidus quam periculose dicat orationem Dominicam, 166. Sui ipse est iudex, 188.
    uirgines sine sua culpa per uim corrupte cum incontaminatis se comparare non audeant, 666. Quo loco habende, 668. uirgines propria culpa corrupte longe penitentie  subiecte, ibid. not. He uocari solebant uidue antequam nupte, 667 not.
    uirginum propositum et habitus et consecratio, 1426. Contra propositum continentie agentes, etiamsi non fuerint consecrate, preuaricantur, ibid.
    uirtutes tres theologice, 21, 58. Charitate uirtutes fiunt utiles, 36. Sine caritate omnes sunt infructuose, 182. Non sunt uirtutum opera sine tentationum experimentis, 145.
    uisio intuitiua in celis reseruata, 194.
    uita presens perpetuus conflictus, 145, 154, 178. uita Christiani crux perpetua, 173. Forma uiuendi unde petenda, 171.
    uitiis grauioribus austerior medicina adhibenda, 168.
    uocatio omnium gentium, 121, 132, 186, 246.
     uoluntates omnes ex altero duorum amorum prodeunt, 352. Leonis sententia explicata, 52, 501. uoluntas mala cuius ortus ex nobis est, 361. Ex uoluntate pensatur actio, 364. Omne peccatum ex uoluntate, 666.
    uotum seu propositum Monachorum et uirginum, uid. Monachi, uirgines.

Y
    Ynantius episcopus Gallus, 890, 998, 1112, 1136.

Z
    Zosimi pape tempore Baptisterium aqua repletum per miraculum, 610.







ORDO RERUM QUAE IN HOC TOMO CONTINENTUR.


    Epistola nuncupatoria. 9
    Balleriniorum prefatio generalis. 13
    Quesnelli prefatio generalis in suam editionem operum S. Leonis Magni. 31
    Epistola nuncupatoria editioni Quesnelliane prefixa. 47
    Schenemanni notitia historico-litteraria in S. Leonem Magnum. 49

OPP. S. LEONIS PRIMA PARS.---SERMONES.
    Prefatio. 117
    Admonitio in duos sequentes sermones. 137
    SERMO PRIMUS.---S Leo absens electus gratias pro beneficio rependit, et Ecclesie sue preces sollicite postulat. 141
    SERM. II.---I. Nemini uel de iustitia sua presumendum, uel de misericordia Dei diffidendum---II. Conuentus episcoporum in anniuersario die consecrationis Romani pontificis, quem Petri heredem Ecclesia tamquam Petrum suscipit. 142
    SERM III.---I. Ad Deum referendus honor sacerdotii. Huius figura in Melchisedech precessit; utriusque discrimen.---II. Quam impar tanto oneri humana infirmitas. Christus Ecclesiam semper regit. Soliditas fidei Petri permanet.---III. Petri elogia, qui Ecclesie curam etiam nunc non deserit. Quo sensu petra et fundamentum. ---Iu. Petrus in successoribus honorandus: Primas omnium episcoporum. Profectus gregis, laus pastoris. 144
    SERM. Iu.---I. Festiuitatem hanc  omnibus esse communem Christianis, qui et reges sunt et sacerdotes.---II Quanta Petro pre ceteris sint collata: Ecclesiam in Petro, et in eius fide fundatam.---III. Transiuit in alios apostolos potestas clauium quas Petrus accepit. Speciale priuilegium Petri, cuius specialis cura a Domino suscipitur, et pro fide cuius proprie Christus orauit, ut firmitas que per Christum Petro tribuitur, per Petrum apostolis conferatur.---Iu. Petri precibus et sollicitudini deberi quidquid boni a successoribus eius agitur. 148
    SERM u.---I. Omnia in Deum esse referenda.---II. Quo quisque altiorem in Ecclesia tenet locum, eo magis illi timendum esse.---III. Christum uerum esse Sacerdotem secundum ordinem Melchisedech, et sue semper adesse Ecclesie.---Iu. Petrum Romane sedis semper curam gerere.---u. Illi potissimum honorem esse impendendum, cuius sedi successores eius seruiunt. 153
    SERM uI.---Eleemosyne commendatione premissa, Dominicam collectarum adesse monet. 157
    SERM. uII.---Eleemosynam alterum esse lauacrum a peccatis, et opus maxime caritatis. 159
    SERM. uIII.---Collectas occasione paganarum superstitionum esse institutas, a quibus ne pauper quidem excluditur; eleemosyna cruciari demones; pauperes a collectarum fructu non esse alienos. 159
    SERM. IX.---I. Euangelica luce gentilitie superstitionis tenebras repelli, a quibus omnia manant flagitia.---II. Ideo futurum iudicium a Christo predicitur, ut misericordie largitate peccata redimantur.---III. Collectas institutionis esse apostolice: occasione paganice superstitionis esse ordinatas; uerecundos maxime pauperes esse subleuandos. ---Iu. Hereticos prodere Deo in primis gratum. Manicheorum dogmata. 160
    SERM X.---I. Collectarum consuetudine ab apostolis tradita iuuari fideles. Opes non tam possidende quam dispensande a Deo tradite sunt.---II. Quam miseri qui opes suas in proprium tantummodo usum, non in pauperes expendunt.---III. Sine misericordia in pauperes, ceteras uirtutes non prodesse.---Iu. Fidem sine operibus mortuam  esse, per caritatem uiuificari. Eleemosyne ac temperantie bona que? 164
    SERM. XI.---I. Quantum ultima sententia iudicis nostri misericordie commendet opera.---II. Unde collectarum consuetudo originem traxerit in Ecclesia. 166
    SERM. XII.---I. Homo ideo conditus ut suum imitetur auctorem; et hoc Dei donum est.---II. Charitatem non Deum solum, sed et proximum complecti, ipsosque inimicos; que Christiane caritatis latitudo est---III. Omnibus Dei iudiciis subditus quisque debet esse, nec minus de inopia quam de abundantia gratias agere.---Iu. Ieiunio, oratione et eleemosyna omnes uirtutes comprehendi. 168
    SERM. XIII.---Ieiunium mensis decimi cur institutum; eiusdem et Christiane erga pauperes misericordie laus 172
    SERM. XIu.---I. Ager carnis quomodo colatur.---II. Diabolus tum maxime in fideles seuire cum bona opera exercent. 173
    SERM. Xu.---I. Triplex orationis, ieiunii et eleemosyne remedium aduersus tentationes diaboli et uulnera peccati ---II. Ieiunii preceptum, sicut et preceptum dilectionis, non esse noue legis gratia abrogatum; eidem misericordie opera esse iungenda. 174
    SERM. XuI.---I. Diuites et Deo gratias agant, qui opes eis largitur, et has cum pauperibus communicent.---II. Cur institutum decimi mensis ieiunium. Efficax oratio, cui eleemosyna suffragatur.---III. Hereticos diabolo ad corrumpendos fideles famulari sub Christiano nomine.---Iu. Manicheorum heresis omnium sordium sentina. Quid in eos Leo gessit Rome.---u. Eosdem esse et fugiendos, et prodendos.---uI. Zelo aduersus hereticos gratiores fieri apud Deum orationes, ieiunia, et eleemosynas. 176
    SERM. XuII---I. Ieiunium a lege ueteri in nouam translatum et Deo ex grati animi sensu deberi, et orationem efficaciorem efficere.---II. Pium fenus cum Deo exercendum; fenus uero quam iniuste et impie ab hominibus exigatur. ---III. Quilibet sequatur ex fenore euentus, semper mala est ratio fenerantis.---Iu. Aliquorum abundantiam et aliorum inopiam ad hoc esse ordinatam, ut diues Dei bonitatem imitetur. 180
    SERM XuIII.---I. Animam licet regeneratam, et ex se in deteriora decliuem, et ex Dei benignitate pluribus munitam esse presidiis---II. Communem toti Ecclesie abstinentiam indici, ut et a parte et a soliditate diabolus superetur. ---III. Sterilem arborem Christus damnauit, ut misericordie opera commendaret. Ut homo Christianus impugnetur assidue, queque sint piorum arma contra inuisibiles hostes. 182
    SERM. XIX.---I. Abstinentia Domino uiam parat, et mentem erigit ad celestia.---II. Cur Quatuor Temporum ieiunia instituta, quibus et subiungendum ieiunium a uitiis. ---III. De cultu Dei, ac de usu bonorum temporalium. De duplici ieiunio. 185
    SERM. XX.---I. Alia in lege pro tempore instituta, alia etiam in noua lege permansura. Quale ieiunium, et omnia precepta moralia---II Ieiunium decimi mensis ecclesiasticis regulis prescriptum pro agendis Deo de perceptis terre fructibus gratiis. Terre fecunditatem ubertas animorum emuletur, ut Dei homo sit imitator.---III. Omnia precepta continet caritas, qua homo a bestiis discernitur. Sic diligendus proximus a nobis, quomodo nos a Deo. A misericordie operibus ne pauper quidem excluditur. 188
    SERM. XXI.---I. Neminem extraneum esse a letitia Natiuitatis Domini, que sola sine sorde peccati est.---II.  Miram esse huius mysterii dispensationem.---III. Qui nouum hominem uult induere, ei ueterem esse deponendum. 190
    SERM. XXII.---I. Incarnatione uerbi primam Dei erga homines dispositionem compleri, sed sacramento occultiore. ---II. Nouo ordine, noua natiuitate Filium Dei esse generatum.---III. Cur ex uirgine nasci Christus elegerit. ---Iu. Illusum esse diabolum per incarnationem ex uirgine. ---u. Ideo natum esse Christum in carne, ut renasceremur ex Spiritu.---uI. Non Hominis Dei, sed noui solis ortum Manicheos colere. 193
    SERM. XXIII.---I. Utramque Christi generationem esse inenarrabilem, et utramque naturam editam esse a Maria. ---II. Error Arii unde? Incarnationis explicatur sacramentum. ---III. Necessitas incarnationis, ut hominum errores et peccata auferrentur.---Iu. Fidem et uirtutem incarnationis unam semper et eamdem fuisse que hodie.---u. Non carnali letitia Dominicam Natiuitatem, sed spiritali celebrandam. Quod Christus caro nostra fit nascendo, nos caro eius renascendo. 199
    SERM. XXIu.---I. Per uerbi incarnationem figuras et promissiones esse completas.---II. Nisi Deus fieret homo, nullum hominis uulneribus remedium superesse.---III. Christum uerum Deum esse et uerum hominem, peccati originalis expertem; cuius natiuitatis imago in baptismate. ---Iu. Ab hac alienos esse Manicheos Christum negantes corporaliter natum.---u. Alios hereticos nonnichil habere sani, Manicheos nichil non impium.---uI. Ab illorum ficta pietate cauendum; unitati fidei, sine qua nichil uerum, inherendum esse. 203
    SERM. XXu.---I. Rudibus Ecclesie filiis debitorem se fatetur Leo. Non in sola mandatorum obseruantia, sed et in tramite fidei angustam esse uiam.---II. uerbum Patri equale et consubstantiale, per incarnationem Patre minorem factum quoad humanam naturam.---III. Profundum incarnationis mysterium expenditur.---Iu. Christum in ueteri lege prenuntiatum, in noua missum, nonnisi Spiritu Dei cognosci posse.---u. Nisi uerbum caro fieret, mors regnaret ab Adam. Filius Dei homo factus, ut homines fierent filii Dei. uirtus baptismatis.---uI. Incarnationem et mysterium esse et exemplum. 208
    SERM. XXuI.---I. Natiuitatis et infantie Christi mysteria numquam non esse recolenda.---II. Ecclesiam, dum Christi ortum ueneratur, suum celebrare.---III. Que sit pax quam Christus sine semine nascens largitur. ---Iu. Qui filius Dei est, Deum imitetur, Dei gratie uoluntatique seruiat.---u. Natalis Domini, natalis est pacis. Pax mundi et electorum qualis. 212
    SERM. XXuII.---I. Aequalis esse periculi alterutram in Christo negare naturam.---II. uerbum caro factum est, quomodo intelligendum? Qui effectus?---III. Diabolum uarie homines tentare pro uariis eorum affectibus et studiis. ---Iu. Quod soli orienti quidam Christiani se inclinant, ex superstitione esse.---u. Celestia corpora hominum utilitati seruire.---uI. Quis rectus creaturarum usus. Homo ad presentia natus, ad futura renatus. 216
    SERM. XXuIII.---I. Quanta letitia mysterium Christi nascentis sit excipiendum.---II. A carne animaque in Christo humana nullo momento uerbum abfuisse.---III. In delendo peccato Ade uoluntario iustitiam esse seruatam. --- Iu. uarii errores circa incarnationem Domini.---u. Nestorii et Eutychis impia dogmata.---uI. ueritatem utriusque nature in Christo, in unitatem persone conuenire.---uII. Quomodo plenitudo Diuinitatis corporaliter in Christo inhabitat et in Ecclesia. 221
    SERM. XXIX.---I. Que pax ab angelis nuntietur nascente Christo.---II. Mysteria quoad dispensationem solum corporalem transisse. Dixit Dominus Domino meo expenditur.---III. In adoptantis misericordia gloriandum. Infantiam Christi esse honorandam. 226
    SERM. XXX.---I. Utramque Christi generationem ineffabilem esse.---II. Diuersi errores circa incarnationem uerbi.---III. Diuinitatis plenitundinem corporaliter Christum inhabitasse.---Iu. Conceptionem Christi inter omnes esse singularem.---u. Utriusque in Christo nature proprietates expenduntur.---uI. Christum Patri et matri consubstantialem, ex utroque nos saluare.---uII. Unam Christi fidem omnes omnium seculorum fideles saluare. Genealogia Christi apud Mattheum et Lucam, cur diuersa. 230
    SERM. XXXI.---I. Christus natus ab omnibus uult agnosci, dat signum stelle, simulque donum intelligendi et requirendi. ---II. Frustra Herodes in Christum seuit. Magi fidem suam muneribus protestantur.---III. Malitiam Herodis in infantium bonum Christus ordinat. Quas in Deo infante uirtutes imitari debeamus. 234
    SERM. XXXII.---I. Herodes Christum natum mundo nuntiat, cum e mundo tentat auferre. Christus in Aegyptum  exsulans, saluti Aegyptum preparat.---II. Quantum debeamus Deo, cecitas Iudeorum demonstrat, qui non agnouerunt, ut crucifigerent.---III. Felicior infantium ignorantia quam sacerdotum Iudeorum scientia. Christus infantiam paruulorum de sua consecrat infantia.---Iu. Magorum uocatio, uocationis nostre primordia. Eorum munera quisque debet emulari, ut Christo salutem nostram operanti cooperemur. 237
    SERM. XXXIII.---I. Tunc Christus mundum liberaturus uenit, cum omnes conclusi erant sub peccato, ut nemo de suis meritis gloriaretur.---II. Cur sub Herode natus, cur stella demonstratus? Gratia intus operabatur, ut signum intelligeretur, et Christus inquireretur.---III. Quanta Iudeorum cecitas Christo nascente. Implet gentium uocatio promissionem Abrahe factam.---Iu. Cur magi, adorato Christo, per aliam uiam reuertuntur. Cur Christus in Aegyptum transferri uoluit.---u. Gratiarum actione celebranda hec festiuitas, in qua uocationis gentium primitie. Quomodo stellam imitabimur. 240
    SERM. XXXIu.---I. Magi a longinqua regione uocati, ut Christiana fides roboraretur, que Deum et hominem Christum credit.---II. Magi prophetia Balaam edocti, Iudeorum responso confirmati. Isti spe ducis temporalis decepti; Herodes timore consortis turbatus.---III. Magorum iter munerumque delectus gratie intus docentis opus fuere. Eorum diligentia fidei nostre seuiebat.---Iu. Manicheorum impietas incarnationis fidem ac ueritatem euertit.---u. Manichei uitandi; eorum sacrilegia detecta. Pro iisdem aliisque hereticis preces fundere, Ecclesie institutum. 244
    SERM. XXXu.---I. Stella que magos efficaciter mouit et perseueranter attraxit, quid significet.---II. Adhuc Herodes in diabolo seuit contra Ecclesie filios, et Iudei Herodi seruiunt obcecati, et omnis religionis expertes facti; horum loco gentes succedunt.---III. Pro Iudeis orandum esse. Gratie Dei strenue cooperandum. Gratia prestat auxilium: obedientia mollit imperium.---Iu. Omnes Deus inuitat beneficiis, cui si non obedit homo, sibi ipsa supplicium est mens dura et ingrata. Terrestria deserenda, celestia appetenda sunt, ut sanctorum societati iungamur. 249
    SERM. XXXuI.---I. Mysteria semper honoranda; que et uirtute remanent et adhuc in Ecclesia adimplentur. Gratia intus operatur quod exterius stella significat. Quomodo munera eadem offeruntur a fidelibus.---II. Adhuc diabolus Herodis personam gerit, in Iudeis inuidiam, in hereticis fallaciam, in paganis seuitiam exercens. Sed et Christus per caritatem triumphat in suis membris.---III. Persecutionibus creuit Ecclesia. Gloria prinicipum Christo seruire. Timenda in pace Ecclesie cupiditatum persecutio, quibus demon colitur, non minus quam sacrificiis.---Iu. Penitendum, dum penitentie locus est: nec difficultati cedendum, sed orandus Deus, qui dat unde petatur, et dat quod petitur. 253
    SERM. XXXuII.---I. Opere imitari necesse est quod fide creditur. Mysteria Christi, et sacramenta sunt, et exempla.---II. Infantia Christi, que lex est uiuendi, nichil nisi crucem et humilitatem predicat.---III. Tota Christi fortitudo, humilitas; que tota sapientie Christiane disciplina, et cuius infantia est magistra.---Iu. In quo sita sit infantia Christiana, ad quam nos Christi infantia inuitat. 725
    SERM. XXXuIII.---I. Stella gratiam, magi omnes gentes, Herodes paganos, infantes occisi martyres figurant. Omnium est temporum presens festiuitas.---II. Sola fidei luce attingi posse Christi Dei hominisque mysterium, reparando homini necessarium.---III. Gratie necessitas. Homo bona agens, a Deo habet et effectum operis, et initium uoluntatis. Sanctis timendum ne ipsis operibus pietatis elati, deserantur ope gratie. Quibus signis quisque experiri potest an in ipso Deus habitet?---Iu. Ex caritate in primis habitatorem cordis Deum cognouimus. Charitati quantum laborandum. 260
    SERM. XXXIX.---I. Hebreorum exemplo esse ieiunandum maxime contra hostes inuisibiles.---II. Quadragesime presertim tempore parari insidias a demone.---III. Cur Christus tentari uoluerit, et quante sint hominis pugne in hac uita.---Iu. Quanta inuidia demonis. Que Christianorum arma.---u. Que potissimum uirtutes ieiunium comitari debeant.---uI. In misericordie maxime operibus uerum ieiunium esse. 263
    SERM. XL.---I. Semper in hac uita proficiendum esse. ---II. In id maxime enitendum Quadragesime tempore, quo magis seuit diabolus.---III. Cur Christus esuriens non mutauit lapides in panem?---Iu. Non sterilem esse debere Quadragesime inediam.---u. Miserationem et clementiam principum imitandum esse Quadragesime tempore. 267
    SERM. XLI.---I. Quanta conscientie puritate ieiunium  celebrari debeat? Quomodo se quisque examinare?---II. Audacia diaboli in tentatione Christi nos cautiores reddere debet, hoc presertim tempore.---III. Miseratione ieiunium sanctificari. 272
    SERM. XLII.---I. Quadragesimam purgandis animarum sordibus salubriter esse institutam.---II. Omnibus uirtutibus studendum hoc tempore, que ex uoluntate pensautur. ---III. Ex ipsa pietate insidiari diabolum; cuius tentationum erga Christum ordo et ratio explicantur.---Iu. De peruersa Manicheorum abstinentia.---u. Eosdem in honorem solis et lune die Dominica et feria secunda ieiunare, a participatione sanguinis Christi abstinere, etc.---uI. Uti per opera uirtutum sanctificetur Quadragesima. 274
    SERM. XLIII.---I. Quomodo gratie cooperetur homo, ut interius renouetur, quod nemim non est necessarium.--- II. Paucos esse quos uel aduersa non turbent, uel prospera non inflent.---III. Omnibus necessitatem penitendi incumbere. ---Iu. Maxime operibus misericordie deleri peccata. 281
    SERM. XLIu.---I. Quadragesime maxime tempore purganda esse uetustatis uitia, a quibus nemo immunis.--- II. Ieiuniis coniungi debere animi integritatem, pacis unitatem, et eleemosyne largitatem, a qua nemo excluditur. III. Humilitatis et lenitatis spiritu superbie et uindicte studium pellendum. 285
    SERM. XLu.---I. Omnes, siue iustos, siue peccatores, siue catechumenos, parare Domino uiam debere per Quadragesimam. ---II. Misericordie et ueritati ad imitationem Dei, fidei et caritati instandum Quadragesime tempore. ---III. Christo impendi, quod pro Christo prebetur.--- Iu. Omnium uirtutum exercitio incumbendum hoc tempore. 288
    SERM. XLuI.---I. Non solum uitia, sed et errores esse repellendos; geminamque agnoscendam in Christo naturam. ---II. In omnibus actionibus Christi uaria elucere utriusque nature testimonia.---III. Que de Christo incarnato sint credenda.---Iu. Non solum eleemosynis, sed et offensarum remissione ieiunium et orationem fructuosa reddi. 291
    SERM. XLuII.---I. Maiorum, id est, quadragesimalium ieiuniorum tempore per crucis tolerantiam ad paschale festum Christianos preparari.---II. Non solam probitatem seruandam, sed et fidem; maxime uero Diuinitatis et humanitatis in Christo.---III. Misericordia et offensarum maxime remissione Deum placari. 294
    SERM. XLuIII.---I. Ad paschale sacramentum, quod alia omnia consecrat, omnes per quadraginta dierum ieiunium preparare se debere. Gratie operatio et humana cooperatio. ---II. Inuidiam de bono proximi, que diaboli propria est, maxime esse cauendam.---III. Sine caritate nudas esse et infructuosas uirtutes; nullum debere illius uirtutis esse terminum.---Iu. Misericordia quemque debere misericordiam promereri.---u. Eleemosynas abunde esse erogandas hoc tempore. 297
    SERM. XLIX.---I. Ieiunium Quadragesime maximum et sacratissimum omnibus sine exceptione indictum esse, quia omnibus necessarium, cum nemo sit immunis a culpa. ---II. Quam pauci uiam salutis intrant, quam multi temporalibus occupantur.---III. Sicut magis insidiatur et seuit diabolus Quadragesime tempore, ita magis Deo salutique sue uacare Christianos debere.---Iu. Ut paschali festo nos preparemus, exsequenda esse Dei mandata, que ideo dantur ut et gratia Dei queratur, et propria uita uelut in speculo conspiciatur.---u. Primum misericordie effectum, quod est obliuio delictorum, et optandum a Deo, et prestandum esse proximo.---uI. Eum qui filius haberi cupit debere fratris habere caritatem et eleomosynam largiri, ut misericordie diuine ministrum. 301
    SERM. L.---I. Ad paschale conuiuium debere quemque se preparare per discussionem conscientie et emendationem uite.---II. Misericordiam exercendam, a uitiis ieiunandum, rebus celestibus esse inherendum.---III. Ad paschale sacramentum quod in remissionem peccatorum conditum est, quemque preparari, cum illud remissione offensarum imitatur. 305
    SERM LI.---I. Fidem ueram Christum et Deum confiteri et hominem: que in Petro magna potestate remunerata est.---II. Christum ob id maxime esse transfiguratum, ut ueritatem et uirtutem sue carnis comprobaret.--- III. Ut etiam crucis scandalum tolleret, spemque Ecclesie sue confirmaret.---Iu. ueteris et noui Testamenti de Christo concordiam per Moysis et Elie apparitionem significari. ---u. Petri desiderium non improbum fuisse, sed inordinatum.---uI. Hic est Filius meus, etc., explicatur. ---uII. Ipsum audite expenditur.---uIII. Hoc testimonio Patris omnium infirmitatem roborari. 308
    SERM. LII.---I. Per solam uerbi incarnationem salutem homini contingere, cuius fides etiam in ueteri Testamento et ante legem necessaria.---II. Per uerbi potentiam et  carnis humilitatem salutem pari.---III. Non spernendam eius crucem et abiectionem, qui unico uerbo in passione prostrauit satellites.---Iu. Ultro se Christum tradidisse morti, qui et Petri zelum repressit, et serui aurem restituit. ---u. Morte Christi nos liberari, Iudeos et Iudam accusari; qui tamen etiam potuissent illa redimi. 313
    SERM. LIII.---I. Conuersionem latronis, qui ad crucem usque reus, repente confessor Christi factus est, gratie opus esse.---II. Omnes creaturas, cum testimonium Christo in cruce reddiderunt, sententiam in Iudeos protulisse. ---III Christianos humilitati et patientie Christi conformes fieri debere; nec aliam esse uiam ad eterna. 317
    SERM. LIu---I. Crucis et redemptionis mysterium antiquitus prefiguratum, duas in Christo naturas exigere.--- II. Distinctas esse utriusque proprietates uoluntariasque humane passiones---III. Quam inique de bonitate Domini diffidit Iudas, quem a corporis et sanguinis sui communione non repulerat.---Iu. Tristitiam et formidinem nostram uoluntarie a Christo fuisse susceptas.---u. Petri conuersionem interioris Christi intuitus opus fuisse.--- uI. Quantorum malorum Iudeis origo fuere clamores quibus Christum morti addixerunt. 318
    SERM. Lu.---I. De crucifixione Christi, in qua per latrones electorum et reproborum discretio figuratur,--- II. Imperitas esse Iudeorum in Christum blasphemias, cum predictum esset, non eum descensurum, sed regnaturum a ligno.---III. In cruce, que ueri altaris sacramentum est, sanguine Christi chirographum peccati esse deletum, et latronem mirabiliter conuersum.---Iu. De aceto degustato, uerbo Consummatum est, inclinatione capitis et morte Christi.---u. Charitate et puritate parari corda ad paschale festum celebrandum. 322
    SERM. LuI.---I. Salutem nostram esse in cruce positam; in qua equitate et potentia, diuinitate et humanitate certauit Christus.---II. De oratione Christi et duplicis uoluntatis conflictu, qui ad nostram eruditionem ordinatus est.---III De Christi erga Iudam lenitate, scelerata Iude penitentia, et hominis per Christum redemptione. 325
    SERM. LuII.---I. Christum uoluntarie comprehensum noluisse defendi.---II. Christum iisdem uerbis infidelium conscientias cedere, fidelium corda firmare. Caipham, dum uestem suam scidit, sacerdotali se honore spoliasse.--- III. Que cecitas sacerdotum, qui linguis crucifigunt Christum, et manus retrahere a cede uideri uolunt. Eorumdem circa pecuniam Iude ceca superstitio.---Iu. Christum in cruce exaltatum omnes creaturas in sue passionis communionem traxisse.---u. Christianos tanto pretio redemptos a diaboli laqueis cauere debere, qui uana astrorum scientia homines deludit. 328
    SERM. LuIII.---I. Cur in solemnitate paschali pati Christus elegerit.---II. Iudeos crimini intentos, ea que legis erant omisisse.---III. Christum eo tempore corporis et sanguinis sacramentum condidisse, quo consilium de morte eius habebatur: eiusdem in Iudam benignitas, et Iude peruicacia.---Iu. Iudam corpore cene affuisse, mente sceleri intentum. Christi sermo post cenam, oratio in horto, commune cum Patre de morte sua consilium.---u. Christi oratione et trepidatione nostram formidinem pelli. 331
    SERM. LIX.---I. Christum, depulsa trepidatione infirmitatis, se uolentem trahi passum esse pro omnibus---II. Quot preiudiciis Pilatum Iudei ad damnandum Christum impulerint: quanta ille ignauia cesserit clamantibus.---III. Pilati crudelitatem in Christum ex nonnulla clementia descendere; Iudeos toto scelere grauari.---Iu. Christum, dum lignum supplicii gestauit, in sceptrum conuertisse.--- u. Per Simonem Cyreneum figuratas esse gentes ad fidem crucis Christi uocandas, et nouo sacrificio sanctificandas. ---uI. Interiori presertim intuitu crucem Christi aspiciendam esse.---uII. Quomodo Christus exaltatus omnia trahat ad se? Que excellentia Christiane religionis? Quanta crucis uirtus?---uIII. Non nobis esse uiuendum, sed Christo pro nobis mortuo. 337
    SERM. LX.---I. Mysteria legis noue in antiqua prenuntiata esse, et in Euangelio narrata.---II. Non meste celebranda esse festa paschalia, que ueram nobis redemptionem pepererunt.---III. Figuras impletas apparere in morte Christi, in qua diabolus sua fraude captus est.--- Iu. Quantopere cauenda auaritia ex lapsu Iude: Petrum ex timore titubantem, ex caritate per interiorem Christi aspectum surrexisse. 341
    SERM. LXI.---I. Quam uane de affectato regno accusatus est Christus.---II. Quidquid egit Christus, diuine potestatis fuisse, non terreni regis.---III Cur Christus mulierum lacrymas compescuerit.---Iu. Quomodo Christus supplicia in hostem suum retorserit.---u. Blasphemantes in Christum Iudeos omnes creature condemnant; et eos omnibus religionis sacramentis priuatos uelum scissum demonstrat. 346
     SERM. LXII.---I. Quanta sit humani intellectus hebetudo ad mysteria contemplanda.---II. Fidem incarnationis per symbolum edoceri. Soliditas fidei Petri, ob quam petra Ecclesie fundamentum constitutus est.---III. Diabolum malignitate sua esse deceptum. Orationem Christi pro inimicis eos ad fidem, predicante Petro, adduxisse---Iu. Christo pro omnibus impiis mortuo, Iudas etiam potuisset consequi remedium, si non festinasset ad laqueum.---u. mortem Christi in Iudeorum mente crudelem, in morientis uirtute esse mirabilem. 349
    SERM. LXIII.---I. Non sola sua potentia pugnatum esse a Christo, sed ex humilitate nostra, ut iustitia seruaretur. ---II. Quidquid habemus adimpletum, id antiquos habuisse obumbratum; unamque fidem ac spem esse omnium. ---III. Inseparabilem esse unionem Christi cum utroque corpore suo, naturali et mystico.---Iu. Hoc maxime Christiano enitendum, ut caput suum imitetur.---u. Sola precepta ceremonialia esse mutata; gratiam autem datam ad moralia.---uI. Christum innumeros sibi filios baptismo parere, in quo mortis et resurrectionis imago elucet.---uII. Omne Christiani meritum, gloriam esse Christi; qui quos carne sua pascit, spiritu etiam agit et regit. 353
    SERM. LXIu.---I. Attente contemplandam esse Domini passionem, cuius fides ex fide pendet incarnationis.---II. Cur Filius, qui equalis est Patri, et solus sine peccato, sit incarnatus, et non alia persona?---III. Quanti sint pretii mors et sacrificium Christi in cruce?---Iu. Utramque naturam suas in Christo proprietates seruantem, suas partes habere in mysteriis diuersas. 357
    SERM. LXu.---I. Eutychianos, cum ueram carnem in Christo non agnoscunt, aut falsum in eo hominem credere, aut Deum passibilem.---II. Christum potentiam Deitatis continuisse, ut et saluaret et roboraret patiendo.---III. ueram fuisse Christi passionem; quem Deum negant Iudei, hominem Eutychiani.---Iu. Omnia Christi mysteria ueram in Christo carnem probant, sine qua non est primitie dormientium.---u. Nisi uera sit caro Christi, in eo Diuinitatem inhabitare corporaliter non posse 361
    SERM. LXuI.---I. Gratuitam esse reparationis gratiam: nullo exspectandam fuisse nisi a Christo, qui solus innocens solos in se credentes etiam in ueteri Testamento iustificauit.---II. Eadem mysteria in utroque Testamento; in uno uelata, in altero reuelata---III. Pascha non rite celebrari nisi a credentibus. Miraculis, que Christo moriente facta sunt, quemque erudiri. Mirabiles morus Christi effectus.---Iu. Quidquid factum est a Christo, nostri causa factum esse; a quo non infidelitas exsortes facit. ---u. Christi inimicos per eius gratiam esse destructos. 364
    SERM. LXuII.---I Quantum prosit beneficiorum Dei contemplatio, quorum predictio fidem astruit.---II Sic passionem Christi Dei consilio decretam esse, ut nec ipse sceleris auctor, nec Iudei excusabiles sint.---III. Nec ipsos interfectores Christi a redemptionis munere esse repulsos.---Iu. Quam detestandum sit Iude crimen: quanta criminis pena.---u. Christum per uoluntariam mortem et remedium dedisse et exemplum.---uI. Mortem Christi, omnem et superbie et desidie locum auferre; nec precepta adimpleri, nisi per ipsum.---uII. Christum in membrorum suorum persona dixisse: Quare me dereliquisti? 367
    SERM LXuIII.---I Inseparabilem a Christo Diui itatem eum derelinquere non potuisse.---II. uoluntariam Christi mortem pro salute mundi clamore demonstrari; nec blasphemantium uocibus potuisse impediri.---III. Spretis blasphemiis, sacrificium suum a Christo oblotum esse; ueli etiam scissione significatum.---Iu. Diabolum numquam non insidiari. Que utilitas ieiunii quadragesimalis. 372
    SERM. LXIX.---I. Ineffabilem esse mysterii crucis altitudinem. Fidem eius tam unam esse quam infidelitas est uaria et incerta.---II. Cessasse figuras, quia ueritas illuxit, cuius fides eadem semper fuit.---III. Christum Deum et hominem uoluntarie mortuum; diabolum in astutia sua deceptum fuisse.---Iu. Diabolum, dum Christum occidit, liberandis hominibus locum dedisse et plene de morte et peccato uictorie.---u. Sedulo insidias diaboli esse uitandas, ut cum Christo crucifixi per mortificationem, in ipso coronemur. 375
    SERM. LXX.---I. Quam presentem nobis faciat fides uera Christi passionem, que longe diuersa est in Crucifixi mente et in crucifigentium opere.---II. Malitia Iudeorum usum esse Christum ut morte sua uerum Pascha immolaret, quo et ipsi occisores possent saluari.---III. Sapientiam mundi in mysterio crucis confundi, in qua et potentia, et infirmitas Christi nos saluat.---Iu. Crucem iugiter ferendam, ut quod mysterio actum est in baptismate, opere compleatur.---u. Passionem Domini usque ad  finem mundi perfici mortificatione eius membrorum. Diaboli fuimiculam amicitie eius preferendam.---uI. uitiorum nostrorum mortificationem Christi uirtutem esse et uictoriam. 379
    SERM. LXXI.---I. Curandum esse ne ieiunii fructus euacuntur, ut qui mortui sunt cum Christo, etiam cum ipso resurgant.---II. Sepulture dies propter discipulos esse abbreuiatos.---III. Multis suam resurrectionem Christum probasse argumentis---Iu Que commutatio in carne Christi per resurrectionem facta fuerit---u. Christianum, spretis terrenis, celestibus mente inherere debere.--- uI. Cauendum ne ad peccati uoluptatem quis redeat post festum paschale 385
    SERM. LXXII.---I. Crucem Christi nobis et sacramentum esse et exemplum.---II Nostram naturam a uerbo in incarnatione esse susceptam, ut eam solueret in pretium. ---III. Nos Christo commortuos et corresuscitatos, a Christo confortari nobiscum permanente in terris, et ad gloriam inuitari regnante in celis.---Iu. Ubique nobis et uirtutem crucis et exemplum adesse, quo aduersus cupiditates armemur---u. Per terrenorum contemptum ad celestia tendendum, seruata fide utriusque in Christo nature.---uI. Per Christi transitum, qui non est nisi in natura nostra, nobis ad celestia transitum preparari.--- uII. Eutychianos paschalis festi exsortes esse, qui naturam nostram in Christo urgant. 390
    SERM. LXXIII.---I. Et moram Christi in terris post resurrectionem, et dubitationem discipulorum, ad fidem confirmandam dispositas esse.---II. Quanta his diebus a Christo facta fuerint.---III. uulnerum suorum tactu trepidantia discipulorum corda confirmasse.---Iu. Ascensionem Christi eos letitia affecisse, quos et mors trepidos fecerat, et resurrectio dubios reliquerat. Ampliora per Christum esse collata quam per diabolum ablata. 394
    SERM. LXXIu.---Ascensione et gaudium nostrum adimpleri, et fidem nostram spemque mirabiliores fieri.---II. Ut capaces essemus beatitudinis, Christus ascendit in celum, ibi mansurus usque ad diem iudicii---III. Fidem ita ascensione esse roboratam, ut nullis potuerit tormentis superari, etiam in teneris puellis.---Iu. Excellentius innotuisse Christum per ascensionem, et presentiorem fuisse Diuinitate. Quid angelicum colloquum significet.---u. Excitat nos ascensio Christi ut terrena despiciamus tamquam peregrini, et caritate ditemur, sine qua ad Christum non itur. 397
    SERM. LXXu.---Christianam Pentecosten Mosaice respondere. ---II. Quam uelociter ac mirabiliter a Spiritu sancto edocti sint discipuli.---III. Perfecta personarum in SS. Trinitate equalitas explicatur.---Iu. Macedonianorum error contra Spiritum sanctum, qui omnis boni fons et causa.---u. Omnia in Ecclesia per Spiritum sanctum sanctificari, ab eo et ipsa ieiunia instituta. 400
    SERM. LXXuI.---I. Et propter spiritales, et propter neophytos de Spiritu sancto esse disserendum.---II. Perfecte in omnibus equales esse Trinitatis personas, etsi quedam singulis tribuantur.---III. In ueteri Testamento datum esse Spiritum sanctum.---Iu. Apostolis quoque ante Pentecosten fuisse datum, sine quo nemo bene orat. ---u. Quid est quod discipuli portare nondum poterant?--- uI. Quomodo ex Euangelio, Manicheorum stultitia refellatur: et quo tempore Manes uixerit.---uII. Quam fatuum est dicere Spiritu sancto usque ad Manem Ecclesiam caruisse. ---uIII. Spiritum sanctum Ecclesie datum neget necesse est, qui ueram Christo carnem abiudicat.---IX. Ieiunia inter Spiritus sancti dona numerantur, et ex apostolica traditione indicuntur. 404
    SERM. LXXuII.---I. Spiritum sanctum non inchoasse in Pentecoste sua dona, sed cumulasse, cum indiuise Trinitas operetur---II. Ex peccato ortum esse, ut opus reparationis nostre inter se diuiderent persone Trinitatis; et quomodo.---III. Eam partitionem nichil equalitani et consubstantialitati personarum obesse---Iu. Nihil rebus creatis uel uisibilibus affine cogitandum de Trinitate, que tota equalis est.---u. Cur discipulos de eius ascensione gaudere Christus uelit---uI. Tres personas unum esse habere, unumque operari. 411
    SERM. LXXuIII.---I. Instituta esse, auctore Spiritu sancto, ieiunia, ut aduersus inimicos suos Christiani ualidius pugnarent.---II. Contra eum qui liber est a carnalibus desideriis, inermem esse diabolum.---III Post festa institutum esse ieiunium, ut, et illorum fructus permaneant et negligens circa illa plectatur.---Iu. Ieiunii, cui comes est misericordia, maximam esse uim. 415
    SERM. LXXIX.---I. Ieiunium Pentecostes, de traditione apostolica et institutione Spiritus sancti.---II Quod discrimen inter fidelium ieiunia et ieiunia infidelium.---III. Quale ieiunium, quod non a Spiritu sancto procedit, et ex quo gloria queritur humana.---Iu. Ad Deum referendum  esse ieiunium, quia omnium desideriorum et operum bonorum auctor est. 418
    SERM. LXXX.---Ita ieiunandum esse, ut quod subtrahitur mensis, impendatur caritati, que ieiunio precellit. 420
    SERM. LXXXI---I. Peccati causam fuisse gulam, ideo abstinentia esse conterendum.---II. Tanto magis sapere interiorem hominem, quanto magis exterior a sensuum illecebris se continet.---III. Post indulgentie tempora, ad ieiunia recurrendum, ut negligentia uel castigetur, uel non obrepat.---Iu.Per ieiunium et bona opera mundari hominem a peccans. Ibid.
    SERM. LXXXII---I. Quantum Rome gloria per religionem, apostolorum ministerio, creuerit.---II. Quomodo Romanum imperium Christi imperio seruierit.---III. Cur Rome primaria Ecclesie sedes constituta sit?---Iu. Quanta Petri fortitudo et caritas Romam ingredientis.---u. Qui Petri labores antequam Romam ueniret.---uI Petrum et Paulum Petro consociatum, duo preclara diuini seminis esse germina.---uII. In horum festo quantum letandum. 421
    SERM. LXXXIII.---I Petri confessio et excellentia.--- II. Quid ipsi Christus contulerit.---III. Pro ipsius fide orauit, et firmitatem fidei tribunt. Totius Ecclesie principem fecit. 429
    SERM. LXXXIu.---I. Romanos Circensibus ludis deditos periculose beneficiorum Dei oblitos.---II. Rome liberationem a barbaris non stellarum effectum, sed Dei esse donum grato animo recolendum. 433
    SERM. LXXXu.---I. Quid intersit inter Christi et martyrum mortem.---II. Que utriusque efficacia.---III. Laurentii et facultates et fidem Ecclesie seruantis fortitudo.---Iu. Charitate Laurentium inuincibilem factum. 435
    SERM. LXXXuI.---I. Indicit ieiunium ex auctoritate, suadet ex caritate, ut corpus castigetur et pauper adiuuetur. ---II. Parum esse nulli auferre proprium, nisi et pauperi tuum largiaris. 437
    SERM. LXXXuII---I. Diabolo per continentiam esse resistendum, qui iacti in primis parentibus seminis fructum per illecebram edendi requirit in nobis---II Ieiunium et aliene et proprie cuiusque saluti plurimum prodesse.--- III. Abundantiores sint eorum eleemosyne, qui nequeunt ieiunare.---Iu. Diuitias in tuto collocari et augeri, cum pauperibus erogantur. 438
    SERM. LXXXuIII.---I. Ieiunia, sine quibus antiquis iustitia Dei non est placata, nobis quoque esse necessaria.--- II. Multo potentiora esse quando ab omnibus simul fidelibus celebrantur.---III. Debere se quemque interdum curis subtrahere, ut saluti sue intentius uacet. Unitas orationis quam potens sit.---Iu. Plurimum ualere apud Deum consensum bonorum. Animum, non censum in eleemosynis pensari---u. Quemque debere pro facultate sua eleemosynas erogare sine diffidentia. 441
    SERM. LXXXIX.---I. Ieiunium a Christianis gratia Dei impletum quantum prestet obseruantia carnali Iudeorum. ---II. Commune et publicum priuato esse anteferendum, ut maioris meriti et efficacie.---III. Innumera esse tela diaboli, que ab eo solo uitantur qui Deum super omnia diligit. ---Iu. Quedam tempora electa, ut ad diuina respiremus. ---u. Ieiunio subiungendam eleemosynam maxime erga fideles.---uI. Pauperes patientia, diuites misericordia saluandos. 444
    SERM. XC.---I. Penitentiam semper esse necessariam propter continuas inimici insidias et concupiscentiam carnis. ---II. Omnia impossibilia ex imbecillitate humana, esse possibilia ex uirtute diuina.---III. De amore Dei et mundi.---Iu. Amorem Dei bonis operibus nutriri. Cur septimi mensis ieiunium. 447
    SERM. XCI.---I. Dei uoluntatem ex ipsis etiam elementis edoceri, que et a cibis, et a mundana sapientia abstinere iubet.---II. Tam Nestorii quam Eutychis heresim esse detestandam.---III. ueritatem carnis in Christo ex sacrificio Eucaristie et precepto eleemosyne probari. 450
    SERM. XCII.---I. Precepta legis moralia non abolita; neminem umquam sine caritate iustificatum; abundantiam iustitie euangelice in abundantia caritatis esse positam. ---II. Ieiunia noue legis ex ueteri assumpta, alio spiritu esse perficienda.---III. Deo soli placere quemque debere: talem esse cuiusque thesaurum, quale est id cui corde inheret.---Iu. Septimum mensem ieiunio, bonis operibus et ipso sui numero esse consecratum. 453
    SERM. XCIII.---I. Finem legis esse amoris recti de prauo uictoriam. De uoluntate mala et bona.---II. Longe plus delectare iustitiam quam iniquitatem, cuius lex Dei lege superanda.---III. Quantum prosit ieiunium septimi mensis a lege et apostolis institutum. 456
    SERM. XCIu.---I. Magis curandum esse ieiunium spiritale quam corporale.---II. In quo spiritale ieiunium sit  positum, et quo auxilio implendum.---III. Cur quatuor temporum ieiunium fuerit institutum.---Iu. Deum diligi, cum proximus diligitur et iuuatur. 458
    SERM. XCu.---I. Christum per exteriores medelas animos ad interiores preparasse, que per lenitatem gratie fiunt.---II. Humilitatem, que omnium esse potest, primum esse gradum ad beatitudinem.---III. Ditissimam potentissimamque apostolorum, Petrique in primis fuisse paupertatem.---Iu. Quis luctus iter ad beatitudinem?--- u. Quenam terra mitibus promissa?---uI. Sitim iustitie aliud nichil esse quam Dei amorem.---uII. Misericordia hominem Deo similem effici.---uIII. Cordis oculum mundandum esse, ut Deus uideatur.---IX. Quenam sit uera pax que hominem Dei filium efficit. 460
    SERM XCuI.---I. Monet ut symbolo apostolorum inherentes caueant ab Alexandrinis negotiatoribus unicam in Christo naturam Rome defendentibus.---II. Eutychem olim in aliis hereticis esse damnatum. Decernendum esse in Christo quid ex deitate sit, quid ex humanitate.---III. Cum damnatis hereticis non esse communicandum. Romane fidei laus. 466
    APPENDIX AD PRIMAM PARTEM OPERUM S. LEONIS. 467
    Prefatio. Ibid.
    SERMONES S. LEONI ATTRIBUTI. 477
    SERMO PRIMUS.---Tractatus aduersus errores Eutychetis et aliorum hereticorum. Ibid.
    SERM. II.---In Natiuitate Domini. 487
    SERM. III.---De Quadragesima I. 488
    SERM. Iu.---De Quadragesima II. 490
    SERM. u.---De Passione Domini I. 491
    SERM uI.---De Passione Domini II. 492
    SERM. uII.---In Dominica Palmarum. 493
    SERM. uIII.---De Resurrectione Domini I. 495
    SERM. IX.---De Resurrectione Domini II. 497
    SERM. X.---De Resurrectione Domini III. 499
    SERM. XI---In Ascensione Domini. Ibid.
    SERM. XII.---De sanctissima Trinitate. 500
    SERM. XIII.---In Natali S. uincentii martyris. 501
    SERM. XIu.---In Cathedra S. Petri. 505
    SERM. Xu.---In Annuntiatione beatissime Dei Genitricis et uirginis Marie. 508
    SERM. XuI.---In Natali SS. apostolorum Petri et Pauli. 511
    SERM. XuII.---In Natali B. Pauli apostoli. 512
    SERM. XuIII.---De sancto Petro. Quomodo de carcere eductus sit. 515
    SERM. XIX.---In Natali septem Machabeorum. 517
    SERM. XX.---De Transfiguratione Domini. 520
    OBSERuATIONES IN SERMONES S. LEONIS. 521-551
    OPERUM S. LEONIS PARS ALTERA.---EPISTOLAE. Prefatio. 551
    EPISTOLA PRIMA, AD AQUILEIENSEM EPISCOPUM.---I. Male Pelagianos in communionem recipi sine erroris abiuratione et fidei professione.---II. Synodum congregari precipit, ut ab illis fidei professio exigatur.---III. Quid de gratia Christi sentiendum?---Iu. Qui decretis Ecclesie de gratia non subiicitur, ab ea esse pellendum.---u. Cuilibet ibi esse permanendum, ubi ordinatus fuerit. 593
    EPIST. II, AD SEPTIMUM ALTINENSEM.---I. Pelagianos nonnisi cum erroris eiuratione esse recipiendos.---II. Unumquemque clericum in ea Ecclesia permanere debere, in qua est ordinatus. 597
    Fragmentum epistole S. Cyrilli Alexandrini ad S. Leonem. 601
    EPIST. III, PASCHASINI EPISCOPI LILYBAETANI AD LEONEM PAPAM. ---Paschasinus de cyclo paschali a Leone consultus, post pauca de Sicilie clade premissa, Alexandrinam supputationem, Romana posihabita, retinendam esse probat, tum ex Hebreorum calculo, tum ex miraculo quod Zosimi pape tempore contigit. 606
    EPIST Iu, AD EPISCOPOS PER CAMPANIAM, PICENUM, TUSCIAM ET UNI ERSAS PROuINCIAS CONSTITUTOS.---I. Ut nullus episcopus seruum alterius ad officium clericatus promouere presumat. II---Ut quicumque ad sacerdotium, uel uiduarum mariti, uel habentes numerosa coniugia, promoti fuerint, ab ecclesiasticis officiis arceantur.---III. Quod usuras non solum clerici exigere non debeant, sed nec laici Christiani.---Iu. Ut clericus nec suo, nec alieno nomine fenus exerceat.---u. Ut si quis sacerdotum contra interdicta fecerit, a suo submoueatur officio 610
    EPIST. u, AD EPISCOPOS METROPOLITANOS PER ILLYRICUM CONSTITUTOS.---I. Illicitos contra canones conatus prudenter monitis preueniri.---II. uices suas per Illyricum Anastasio Thessalonicensi more predecessorum suorum committit.---III. Bigamos, uiduarum maritos seu repudiatarum a sacerdotio ex canonibus arceri iubet.---Iu. Ut prouinciales episcopi ad metropolitanos, sic metropolitanos  ad exarchum seu uicarium pertinere.---u. Eorumdem esse metropolitanos ordinare, et de prouinciarum statu ad sedem apostolicam referre.---uI. Cause grauiores uel appellationes Illyrici sedi apostolice reseruantur. 615
    EPIST. uI, AD ANASTASIUM THESSALONICENSEM EPISCOPUM. ---I. Ut bonus pastor ad sollicitudinem cepiscoporum litteris compelli amat.---II. uices suas per Illyricum Anastasio committit, Siricii secutus exemplum.---III. Canonum obseruantiam, presertim in ordinationibus, commendat: a quibus arcentur bigami et uiduarum mariti.--- Iu. A metropolitano comprouinciales episcopi conscio exarcho ordinentur; metropolitani ab ipso exarcho.--- u. Ut omnes conueniant ad synodos; harum utilitas et auctoritas. ---uI. Tam presbyteros et diaconos quam sacerdotes non nisi diebus Dominicis esse consecrandos. 617
    EPIST. uII, AD EPISCOPOS PER ITALIAM.---Plurimos Manicheorum uigilantia sua in urbe Roma detectos esse, et pari ab eis sollicitudine inuestigandos admonet. 620
    EPIST. uIII, SEU CONSTITUTIO uALENTINIANI III.---De Manicheis. 622
    EPIST. IX, AD DIOSCORUM ALEXANDRINUM EPISCOPUM--- I. De ordinatione episcoporum, presbyterorum et diaconorum, ut post sabbatum, uel circa exordia noctis que proxime succedit, uel mane ipso Dominico die celebretur. ---II De iteratione sacrificii, quod repetere oportet eadem festiuitatis die, cum et basilica angustior est quam ut totum simul populum capere queat, et ingens fidelium multitudo conuenit. 624
    EPIST. X, AD EPISCOPOS PER PROuINCIAM uIENNENSEM CONSTITUTOS. ---I. Ecclesia Christo instituente collocata in Petri soliditate, a qua non recedendum. Hanc ille uiolat qui eius potestatem tentat infringere.---II. Hilarium arguit Ecclesiarum statum et concordiam perturbantem.---III. Celidonium ab Hilario depositum, retractato iudicio, sedi sue restitutum esse, exponit.---Iu. Proiectus episcopus, cui egrotanti alterum idem Hilarius substituerat, in integrum restitutus.---u. Ordinationem episcopi prouincialis metropolitano reseruandam.---uII. Sine cleri plebisque consensu, et extra diem legitimum neminem ordinandum.--- uII Hilario metropolitani dignitas et potestas in prouinciam uiennensem adempta.---uII. Neminem pro leui causa communione esse pellendum.---IX. Ut preter Leontii antiquioris episcopi consensum alterius prouincie concilium non indicatur. 628
    EPIST. XI, seu CONSTITUTIO uALENTINIANI III AUGUSTI--- De episcoporum ordinatione. 636
    EPIST. XII, AD EPISCOPOS AFRICANOS PROuINCIAE MAURITANIAE CAESARIENSIS.---I. Ordinationes per tumultum factas redarguit. ---II. Quid sit cito manus imponere.---III. Nonnisi unius uxoris uiros debere esse diaconos, presbyteros et episcopos.---Iu. Non rudes ac neophytos ordinari debere. ---u. Ex laicis ordinati tolerantur a Leone, non uero bigami. ---uI. De Donato ex Nouatianis conuerso, et Maximo ex Donatistis.---uII. De Aggaro et Tyberiano ex laicis, et per tumultum ordinatis.---uIII. uirgines per uim oppressas incontaminatis se comparare non debere.---IX. Hortatur ad obedientiam, et inobedientibus penas minatur. ---X. Quibus in locis episcopi debeant ordinari, et de petitione episcopi Restituti.---XI. Quid agendum de memoratis uirginibus ui barbarica oppressis.---XII. De causa Lupicini episcopi.---XIII. De causis ecclesiasticis uentilandis et ad sedem apostolicam referendis. 645
    EPIST. XIII, AD EPISCOPOS METROPOLITANOS PER ILLYRICI PROuINCIAS CONSTITUTOS.---I. Gratulatur Illyrici metropolitani se sub icientibus auctoritati date Anastasio in maioribus presertim causis.---II. Ut uocati ad concilium ab Anastasio uenire non renuant, hortatur.---III. Ut nemo sine consensu plebis ordinetur episcopus.---Iu. Ut nullus episcopus alterius inuiti clericum sibi uindicet. 653
    EPIST. XIu, AD ANASTASIUM THESSALONICENSEM EPISCOPUM. ---I. Quod semper Thessalonicenses antistites uices apostolice sedis impleuerint.---II. Ut metropolitanis sua iura seruentur.---III. Ut a metropolitanis, non laici, non bigami, non uiduarum mariti, sed irreprehensibiles ordinentur episcopi.---Iu. Quod subdiaconis carnale connubium denegetur. ---u. Ut nullus inuitus ordinetur antistes.---uI. Ut metropolitanus Epiri de electo quem est ordinaturus in episcopum, ad Thessalonicensem pontificem referat; et de metropolitano electo similiter prouinciales episcopi faciant. ---uII. Ut bina per annos singulos episcoporum concilia celebrentur; et si res difficilis emerserit, que non possit Thessalonicensis iudicio terminari, ad Romanum referatur antistitem.---uIII. Ut si quis episcopus suam deserens ciuitatem, maiorem sedem ambitus causa petieret, non solum ecclesiam obtinere non poterit, sed et sua carere debebit.---IX. Ut nullus alienum clericum sollicitare uel tenere presumat, suo episcopo non prebente consensum. ---X. Ut in euocandis prouincialibus episcopis, a Thessalonicensi  pontifice moderatio conseruetur, ne sub hoc colore sacerdotalis honor contumeliis addicatur; nec amplius quam bini de prouinciis episcopi, quos metropolitani probauerint, dirigantur.---XI. Ut non amplius a statuto concilii tempore, quam dies quindecim remorentur episcopi. 666
    EPIST. Xu, AD TURRIBIUM ASTURICENSEM EPISCOPUM.--- Contra Priscillianistas, qui sanctam Trinitatem, non personis, sed tantum nominibus distinguunt.---II. Aduersus id quod Dei Filium posteriorem fuisse credunt quam Patrem. ---III. Aduersus id quod dicunt ideo unigenitum dici Christum, quia solus sit de uirgine natus.---Iu. De Natali Domini, quod in eo Priscillianiste ieiunia celebrent.---u. Aduersus id quod aiunt animam hominis ex diuina esse substantia. ---uI. Contra id quod aiunt diabolum ex se uel ex chao esse, et propriam habere naturam.---uII. Contra illud nuptias et procreationes filiorum astruant esse peccatum.--- uIII. Contra id quod corpora humana diaboli dicunt esse figmenta, et a demonibus in utero formari.---IX. Contra id quod filios repromissionis ex Spiritu sancto dicunt esse conceptos.---X. Contra id quod animas in celestibus peccare credunt [Al. dicunt], et secundum qualitatem peccati in hoc mundo accipere sortem uel bonam uel malam.---XI. Contra id quod fatalibus stellis dicunt animas hominum obligatas.---XII. Contra id quod sub aliis potestatibus partes anime, sub aliis corporis membra describunt.---XIII. Contra id quod patriarcharum nomina per singula corporis membra disponunt.---XIu. Contra id quod duodecim signa, que mathematici obseruant, per corpus omne distinguunt. ---Xu. De apocryphis scripturis eorumdem Priscillianorum. ---XuI. De libro Dictinii. 677
    S. TURRIBII ASTURICENSIS EPISTOLA.---De non recipiendis in auctoritatem fidei apocryphis scripturis, et de secta Priscillianistarum. 693
    EPIST. XuI, AD UNIuERSOS EPISCOPOS PER SICILIAM CONSTITUTOS. ---I. Quod prohibeatur in die Epiphaniorum baptisma celebrari.---II. Quod omnia nobis rerum ordine per incarnationem Domini nostri salutis sacramenta digesta sint.--- III. Quod in baptismo mors proueniat interfectione [Hisp., infectione] peccati, et sepulturam triduanam imitetur trina demersio, et ab aquis eleuatio sit uelut resurrectio de sepulcro. ---Iu. Quod beatus Petrus in die Pentecostes uirorum tria millia baptizauerit.---u. Quod duo tantum tempora, id est Pascha, et Pentecostes, ad baptizandum a Romanis pontificibus sint prefixa.---uI. Quod omni tempore hi qui necessitate mortis urgentur, id est, egritudinis, obsidionis, persecutionis, naufragii, debeant baptizari. ---uII. Ut de Sicilia terni annis singulis episcopi ad diem tertium kalendarum Octobrium Romam sociandi, synodo indissimulanter occurrant. 695
    EPIST. XuII, AD UNIuERSOS EPISCOPOS PER SICILIAM CONSTITUTOS. ---Constitutione perpetua episcopis prohibet, quod in duabus Sicilie Ecclesiis improbe gestum, iniusteque per episcopos ibidem presumptum est; qui Ecclesiarum suarum bona illicite alienauerant: cuius decreti uiolatores ordine et communione priuandos edicit. 703
    EPIST. XuIII, AD IANUARIUM EPISCOPUM AQUILEIENSEM.--- Quod omnis cuiuslibet ordinis clericus, qui catholicam deserens, heretice se communioni miscuerit, si ad Ecclesiam reuersus fuerit, in eo gradu in quo erat  sine promotione remaneat. 706
    EPIST. XIX, AD DORUM BENEuENTANUM EPISCOPUM.---I. Dorum de perturbato presbyterii ordine, primosque presbyteros iuri suo cedentes redarguit.---II. Suum cuique ordinem uindicat pro ordinationis tempore; primis, qui cesserant, ad infimum relegatis. 709
    EPIST. XX, AD EUTYCHEN CONSTANTINOPOLITANUM ABBATEM. ---Rescribit, sibi de Nestoriana heresi reuiuiscente Eutychis litteris admonito, zelum illius placuisse. 713
    EPIST. XXI, EUTYCHIS AD S. LEONEM.---Epistola Eutychetis heretici: ubi scribens ad papam urbis Rome Leonem, negat in Christo duas naturas, id est Diuinitatis et humanitatis. Ibid.
    EPIST. XXII, FLAuIANI EPISCOPI CONSTANTINOPOLITANI PRIMA AD LEONEM PAPAM.---I. De diaboli insidiis, quas uitat qui doctrine SS. Patrum adheret.---II. De hereticorum uersutia, qua incautos decipiunt.---III Eutychen renouare dogmata ualentini et Apollinaris.---Iu. De depositione et excommunicatione eius iustissima, quam Occidentalibus notam a Leone fieri postulat. 723
    EPIST. XXIII, AD FLAuIANUM EPISCOPUM CONSTANTINOPOLITANUM. ---Acceptis Eutychis querelis, conqueritur eum communione fuisse priuatum a Flauiano.---II. De causa instrui se postulat, et in defendenda ueritate caritatem maxime optat custodiri. 731
    EPIST. XXIu, AD THEODOSIUM AUGUSTUM.---I. Laudata imperatoris fide querimoniam Eutychis exponit.---II. Silentium Flauiani arguit, instrui se postulat. 735
     EPIST. XXu, PETRI CHRYSOLOGI RAuENNATIS AD EUTYCHEM PRESBYTERUM.---I. Iam olim prescriptum esse docet contra errores incarnationem uerbi impugnantes: nec discutiendam esse, sed cum honore et timore credendam.--- II. Suadet Eutychi ut Romani pontificis scriptis obedienter attendat, quia Petrus sue sedis rectores dirigens, prestat querentibus fidei ueritatem. 739
    EPIST. XXuI, FLAuIANI SECUNDA AD S. LEONEM. 743
    EPIST. XXuII, AD FLAuIANUM EPISCOPUM CONSTANTINOPOLITANUM. ---Flauianum receptis eius litteris monet; gesta per eum aduersus Eutychem laudat; sollicitudinem suam spondet. 751
    EPIST. XXuIII, AD FLAuIANUM EPISCOPUM CONSTANTINOPOLITANUM CONTRA EUTYCHIS PERFIDIAM ET HAERESIM.---I. Quod ignorantia sanctarum Scripturarum Eutychen hereticum fecerit.---II. Contra eos qui in duos filios dispensationis Dominice mysterium scindere moliuntur.---III. Contra eos qui passibilem Diuinitatem unigeniti Filii Dei audent asserere.---Iu. Contra eos qui in duas naturas Christi temperamentum uel confusionem argumentantur.---u. Contra eos qui celestem aut alterius cuiusque substantie existere formam serui, quam ex nobis assumpsit, insaniendo asserunt ---uI. Contra eos qui duas quidem ante adonationem naturas Domini delirant, unam uero post adunationem confingunt. 756
    EPIST. XXIX, AD THEODOSIUM AUGUSTUM.---Legatos uice sua destinat ad synodum Ephesinam, occasione Eutychis indictam. De eodem meliora sperat. 781
    EPIST. XXX, AD PULCHERIAM AUGUSTAM.---I. Christum nostri generis hominem esse. Nestorii et Eutychis errores. ---II. Cum ueritas carnis in Christo impetitur, totam fidem concuti. 785
    EPIST XXXI, AD PULCHERIAM AUGUSTAM.---Pulcherie zelum aduersus Eutychen sollicitat.---II. Humane saluti interesse, ut Christus non solum homo, sed eiusdem nobiscum generis homo sit.---III. Generationem Christiani ex Christi generatione fluere. Eutychetis peruicacia. Sedis apostolice moderatio.---Iu. Ne concilio intersit Leo, uetant consuetudo, conditio temporis, conciuium caritas. Symbolum apostolorum noua heresi concutitur. 789
    EPIST. XXXII, AD FAUSTUM, MARTINUM ET RELIQUOS ARCHIMANDRITAS CONSTANTINOPOLITANOS.---Sensum Eutychis exsecratur, ipsum ad saniorem mentem redire cupit, et sic communioni restitui. 795
    EPIST. XXXIII, AD EPHESINAM SYNODUM SECUNDAM.--- I. Incarnationis fidem ex confessione Petri probari.--- II. Concilium ad errorem abolendum et reducendos errantes conuocari. 797
    EPIST. XXXIu, AD IULIANUM EPISCOPUM CeNSEM.---I. Eutychen ab unitate fidei excidisse dolet.---II. Legatos ad synodum a latere mittit. 801
    EPIST. XXXu, AD IULIANUM EPISCOPUM CeNSEM.---I. Eutychen spem Christianam omniumque mysteriorum ueritatem perimere.---II Utriusque nature proprietates in Christo seruari.---III. Animam Christi non preexstitisse corpori, nec corpus ex nichilo conditum; sed utrumque eiusdem nobiscum esse nature. 803
    EPIST. XXXuI, AD FLAuIANUM EPISCOPUM CONSTANTINOPOLITANUM.--- Litteras et gesta synodi aduersus Eutychen se accepisse monet. 809
    EPIST. XXXuII, AD THEODOSIUM AUGUSTUM.---Fidei et confessionis unitatem esse seruandam. Legatos ad synodum Ephesinam missos, ad quam ut se conferret, necessitas non sinit 811
    EPIST. XXXuIII, AD FLAuIANUM EPISCOPUM CP.---Eum de receptis litteris monet; de fide defensa laudat; ad misericordiam, si hereticus resipiscit, hortatur. 812
    EPIST. XXXIX, AD EUMDEM FLAuIANUM EPISCOPUM CONSTANTINOPOLITANUM. ---De eius silentio conqueritur, cuius causa Leoni tunc ignota erat Ephesina depredatio. 813
    EPIST. XL, AD EPISCOPOS PER ARELATENSEM GALLIAE PROuINCIAM CONSTITUTOS.---Gaudet de bona ac pacifica electione Rauennii: cui ut bone de eo concepte opinioni satisfaciat, exoptat. 814
    EPIST. XLI, AD RAuENNIUM ARELATENSEM EPISCOPUM.--- Rauennio in episcopum electo gratulatur; uirtutes episcopales commendat; ut ad ipsum sepius scribat hortatur. 815
    EPIST. XLII, AD EUMDEM RAuENNIUM ARELATENSEM EPISCOPUM. ---De Petroniano uago et diaconum se Leonis mentiente admonet, eumque ab omnium Ecclesiarum communione expelli postulat. 816
    EPIST. XLIII, AD THEODOSIUM AUGUSTUM.---I. De Ephesino latrocinio conqueritur apud imperatorem.---II. Postulat ut in eodem statu res maneant quo ante pseudosynodum erant.---III. Supplicat ut concilium intra Italiam celebrari iubeat imperator. 823
    EPIST. XLIu, AD EUMDEM THEODOSIUM AUGUSTUM.---I. Pseudosynodum  Ephesinam, cum priuatis odiis fauet, omnia perturbasse in Ecclesia; ab ea apostolice sedis scripta reiecta; omnia ui acta esse; Hilarum unum uix euasisse ex legatis qui contradixerunt; numquam a sede apostolica recipiendam istam synodum.---II. Omnia usque ad maiorem synodum in eodem statu permanere postulat a Theodosio cum omnibus Occidentalibus.---III. Generalem intra Italiam synodum petit 825
    EPIST. XLu, AD PULCHER AM AUGUSTAM.---I. Mittit exemplar epistole a se ad eam scripte ante synodum.---II Pseudosynodi inlausta gesta deplorat. Mittit exemplar epistole ad Theodosium scripte. Concilium in Italia petit.---III. Legationem apostolicam apud Theodosium Pulcherie committit. 831
    EPIST. XLuI, HILARI ROMANAE ECCLESIAE TUNC DIAGONI, POSTEA EPISCOPI, AD PULCHERIAM AUGUSTAM.---I. Sibi per Dioscori improbos ausus non heuisse eam adire, et litteras sancti Leonis reddere.---II. Se Dioscori ereptum insidis Romam uenisse: Ephesinam pseudosynodum a Leone reprobati. 837
    EPIST. XLuII, AD ANASTASIUM EPISCOPUM THESSALONICENSEM. ---I.Quod pseudosynodo non interfuerit gratulatur. ---II. Monet ut fidem seruet, Flauiano adhereat, fratres confirmet. 839
    EPIST. XLuIII, AD IULIANUM EPISCOPUM CeNSEM.---Post Ephesinam cladem consolatur, hortaturque ut fidem teneat. 840
    EPIST. XLIX, AD FLAuIANUM EPISCOPUM CONSTANTINOPOLITANUM. ---Flauianum, in quem Dioscorus immaniter seuierat, consolatur, eique opem promittit. 841
    EPIST. L, AD CONSTANTINOPOLITANOS, PER EPIPHANIUM ET DIONYSIUM ROMANAE ECCLESIAE NOTARIUM.---I. Post pseudosynodum Ephesinam hortatur Constantinopolitanos ut fidei et Flauimo adhereant.---II. Consolatur de Flauiani iniusta depositione. Ibid.
    EPIST. LI, AD FAUSTUM ET CAETEROS ARCHIMANDRITAS CONSTANTINOPOLITANOS. ---Adhortatur eos ad constantiam in omni bono, maxime fidei et caritatis, et detestatur acta secundi concilii Ephesini. 843
    EPIST. LII, THEODORITI EPISCOPI CYRI AD S. LEONEM PAPAM. ---I Merito se accurrere ad apostolicam sedem, tot prerogatiuis supra ceteras eminentem.---II. In laudes S. Leonis excurrit, commendatque zelum in Manicheos, et epistolam ad Flauianum.---III. Quam immerito depositus fuerit, nec in ius uocatus, conqueritur.---Iu. Susceptos a se pro Ecclesia labores enumerat.---u. Orat ne sedem apostolicam appellans repellatur; cui fidem suam probari optat ex scriptis suis, que indicat.---uI. Sibi a Leone cupit induci quad de Ephesina sententia agere debeat.--- uII.---Legatos suos Leoni, seque eius precibus ac sollicitudini commendat; se aliosque litteris imperatoriis retineri, ne ad pontificem se conferant. 845
    EPIST. LIII, SEU EPISTOLAE ANATOLII CONSTANTINOPOLITANI EPISCOPI AD S. LEONEM FRAGMENTUM.---De ordinatione sua. 853
    EPIST. LIu, AD THEODOSIUM AUGUSTUM.---Nicene fidei se inherere scribit; Eutychen non minus quam Nestorium esse damnandum; concilium intra Italiam haberi postulat. 855
    EPIST. Lu, uALENTINIANI AD THEODOSIUM. 857
    EPIST. LuI, GALLAE PLACIDIAE AD THEODOSIUM. 859
    EPIST. LuII, LICINIAE EUDOXIAE AUGUSTAE AD EUMDEM THEODOSIUM. ---De Ecclesie catholice turbatione. 860
    EPIST. LuIII, GALLAE PLACIDIAE AD PULCHERIAM AUGUSTAM. ---Concilium Ephesinum secundum detestatur. 863
    EPIST. LIX, AD CLERUM ET PLEBEM CONSTANTINOPOLITANAE URBIS.---I. Gratulatur quod et Flauiano semper adhereant et errori resistant---II. ueritas carnis in Christo ex mysterio Eucaristie probatur---III. Probatur etiam ex eius super uniuersa prouectione, et ex actionibus passionibusque eius corporeis.---Iu. Ex necessitate incarnationis ad culpam Ade eluendam. et prophetiis illam prenuntiantibus. ---u. uarii errores contra incarnationis fidem. 865
    EPIST. LX, AD PULCHERIAM AUGUSTAM.---Per Eutychen fidei fundamenta concuti; aduersus quem concilium generale Pulcheria annitente celebrari cupit. 873
    EPIST. LXI, AD MARTINUM ET FAUSTUM PRESBYTEROS.--- I. De litteris ad eos scriptis monet.---II. Hortatur ut fidei causam adiuuent, iisque sollicitudinem suam spondet. 874
    EPIST. LXII, THEODOSII IMPERATORIS AD uALENTINIANUM AUGUSTUM. ---Respondet epistole Lu. 875
    EPIST. LXIII, THEODOSII AD GALLAM PLACIDIAM.---Respondet epistole LuI. 877
    EPIST. LXIu, EIUSDEM THEODOSII AD LICINIAM EUDOXIAM. ---Respondet epistole LuII. Ibid.
    EPIST. LXu, seu PRECES MISSAE AB UNIuERSIS COMPROuINCIALIBUS  EPISCOPIS METROPOLIS ARELATENSIS AD S. LEONEM PAPAM. ---I. Premissis nonnullis de Rauenuii electione ac moribus, antiqua Ecclesie Arelatensis priuilegia a Leone redintegrari postulant.---II. Eadem ex uariis huius Ecclesie prerogatiuis confirmant, ac presentim ex S. Trophimi in Gallias aduentu.---III. Ciuilia Arelatensium iura ac priuilegia imperatorum commemorant.---Iu. uariis officiorum testimoniis Leonem demulcent. 879
    EPIST. LXuI, SANCTI LEONIS PAPAE AD PRAECEDENTES COMPROuINCIALIUM EPISCOPORUM METROPOLIS ARELATENSIS PRECES RESPONDENTIS.---Sententiam suam S. Leo interponit super antiqua controuersia inter Arelatensem et uiennensem Ecclesias, et cuique suos limites assignat. 883
    EPIST. LXuII, AD RAuENNIUM ARELATENSEM EPISCOPUM.--- Mittit Rauennio celebrem suam ad Flauianum epistolam de incarnatione. uerbi Dei aduersus Eutychem, ut pro defensione fidei, per eum hec, uel Cyrilii Alexandrini epistola cunctis Gallie episcopis fideliter innotescat. Secreta etiam mandata legatis commissa indicat. 886
    EPIST. LXuIII, CERETII, SALONII uERANI, EPISCOPORUM GALLORUM, AD S. LEONEM PAPAM.---I. Pro accepta eius ad Flauianum epistola gratias agunt, quam et per omnes Ecclesias asserunt celebrari.---II. Illius exemplar a se descriptum mittunt, a Leone corrigendum ac remittendum. 887
    EPIST. LXIX, AD THEODOSIUM AUGUSTUM---I. Consensum suum ad ordinationem Anatolii CP. suspendit; professionem fidei exigit.---II. Petit ut idem hereticorum communionem abdicet, communi fidei subscribat. Legatos mittit. Synodum postulat intra Italiam fieri. 890
    EPIST. LXX, AD PUCHERIAM AUGUSTAM.---Anatolii professionem fidei se exspectare. Legatos a se missos in Orientem. Per concilium generale remouenda esse omnia scandala. 893
    EPIST LXXI. AD ARCHIMANDRITAS CONSTANTINOPOLITANOS. ---De silentio Anatolii et ordinatorum eius circa errorum abdicationem conqueritur. De missis legatis pro causa fidei certiores eos facit. 895
    EPIST. LXXII, AD FAUSTUM PRESBYTERUM.---Fidem eius laudat; ad sollicitudinem hortatur. 897
    EPIST LXXIII. uALENTINIANI ET MARCIANI AD ARCHIEPISCOPUM ROMAE LEONEM.---De electione sua et de concilio celebrando. 899
    EPIST LXXIu, AD MARTINUM PRESBYTERUM.---Quam bonum sit pro ueritate pati, cuius unitatem locorum spatia non scindunt De legatis mentio. Ibid.
    EPIST LXXu, AD FAUSTUM ET MARTINUM PRESBYTEROS.--- I. Intolerabile esse scribit Occidentalibus episcopis, quod Ephesi contra fidem actum est.---II. Antichristo militare tam Nestorium quam Eutychen; contra quos Ecclesia profitetur non unam naturam, sed unam se adorare personam. 901
    EPIST. LXXuI, MARCIANI IMPERATORIS AD ARCHIEPISCOPUM ROMAE LEONEM. 903
    EPIST. LXXuII, PULCHERIAE AUGUSTAE AD SANCTISSIMUM ARCHIEPISCOPUM ROMAE LEONEM. 905
    EPIST. LXXuIII, AD MARCIANUM AUGUSTUM.---Pro datis litteris et fide defensa gratias agit. 907
    EPIST. LXXIX, AD PULCHERIAM AUGUSTAM.---I. De repressis eius auctoritate Nestorio et Eutychete gratias agit.--- II. De legatis adiutis, reductis ad sedes suas sacerdotibus, reuocatis in urbem Flauiani reliquiis, et lapsis, si subscribant fidei, recipiendis.---III. De Eusebio communione sedis apostolice fruente, et Iuliano Censi; et de clericis CP. Flauiano fauentibus. 909
    EPIST. LXXX, AD ANATOLIUM EPISCOPUM CONSTANTINOPOLITANUM ---I. De fide eius scriptis missis probata---II. De his qui metu in heresum lapsi sunt, ut si conuersi fuerint recipiantur---III. De nominibus hereticorum ad sacrum altare non recitandis.---Iu. De commendatione [Al. commemoratione] Iuliani episcopi, uel eorum clericorum qui Flauiano episcopo in fide adheserunt. 912
    EPIST. LXXXI, AD IULIANUM EPISCOPUM.---Iulianum diu per Dioscori improbitatem uexatum monet lapsos in communionem recipi non debere, nisi perfidia cum auctoribus damnata. 915
    EPIST. LXXXII, AD MARCIANUM AUGUSTUM.---I. Pro con seruatione catholice fidei gratulatur, cui pax imperii rependitur. ---II. De solis errantibus agendum esse, non de fide uel Scripturis, quas aliter quam SS. Patres interpretari nefas sit. 917
    EPIST. LXXXIII, AD EUMDEM MARCIANUM.---I. Pro patefacta Anatoli fide, Eutyche represso, reuocatis episcopis, reductis in urbem S. Flauiani reliquiis, gratulatur.--- II. Legatos se mittere pro reconciliandis lapsis episcopis. Concilio conuocando opportunum tempus non esse. 919
    EPIST. LXXXIu, AD PULCHERIAM AUGUSTAM.---I. Legatos mittit qui cum lapsis summa prudentia et moderatione  agant.---II. Extra unitatem fieri qui naturam nostram in Christo negat.---III. Rogat ut Eutyches ad longinquiora transferatur, eiusque monasterio catholicus preficiatur. 921
    EPIST. LXXXu, AD ANATOLIUM EPISCOPUM CONSTANTINOPOLITANUM ---I. Ut qui hereticorum erroribus metu, non uoluntate implicati sunt, per satisfactionem et non dubiam professionem suscipiantur.---II. Principes hereticorum sibi reseruat discutiendos; eorum nomina ad altare interim recitari uetat.---III. De commonitorio ei respondet; ad sollicitudinem hortatur; cuncta sibi referri postulat. 922
    EPIST. LXXXuI, AD IULIANUM CeNSEM EPISCOPUM.---Pro communi amicitia et Ecclesie bono sollicitudinem Iuliani legatorum suorum cure iungi postulat ad reliquias hereticorum exstinguendas. 924
    EPIST. LXXXuII, AD ANATOLIUM EPISCOPUM CP.---Ei commendat Basilium et Ioannem presbyteros, qui heresis accusati Romam uenerant rationem fidei sue reddituri. 926
    EPIST. LXXXuIII, AD PASCHASINUM EPISCOPUM LILYBAETANUM. ---I. Mittit ad Paschasinum celebrem suam ad Flauianum CP. epistolam, qua legatus in synodo futurus instrueretur. ---II. Duplicem in Christo asserit naturam aduersus Eutychen.---III. Testimonia SS. Patrum de incarnatione Domini mittit, nuntiatque Orientalis diecesis episcopos subscripsisse eidem epistole ad Flauianum.---De Paschate anno 435 diligentius inquiri postulat. 927
    EPIST. LXXXIX, AD MARCIANUM AUGUSTUM.---De legatis ad concilium generale missis uice eius acturis; ubi omnia ad fidei et pacis unitatem reuocanda. 930
    EPIST. XC, AD EUMDEM MARCIANUM AUGUSTUM.---I. Concilio generali congregando annuit, etsi propter temporis perturbationem in aliud maluisset differri.---II. Fidem in illo tractandam non esse ut dubiam, nec a Nicena discedendum. 932
    EPIST. XCI. AD ANATOLIUM EPISCOPUM CONSTANTINOPOLITANUM. ---Etsi breuius spatium cogendo concilio datum esset, se tamen legatos mittere uicem suam impleturos. 934
    EPIST. XCII, AD IULIANUM CeNSEM EPISCOPUM.---Ut Iulianus legatis ad concilium generale missis curam suam consiliumque iungat, mandat pontifex. 936
    EPIST XCIII, AD SYNODUM, QUAE NICAEAM PRIMUM INDICTA, POSTEA uERO CHALCEDONE CONGREGATA EST.---I Necessitatem temporis et consuetudinem uetare ne intersit synodo; se tamen per legatos quos mittit presentem futurum.--- II. Disputandi contra fidem audaciam esse comprimendam. ---III. Episcopos propter fidem eiectos esse restituendos, manentibus contra Nestorium in Epheso decretis. Ibid.
    EPIST. XCIu, AD MARCIANUM AUGUSTUM.---Legatos quos ad synodum mittit, commendat Augusto, postulatque ne disputatio de fide illic instauretur. 941
    EPIST. XCu, AD PULCHERIAM AUGUSTAM---I. Ad concilium legatos se misisse, licet in Italia congregari optasset.--- II. Seruandam esse in causis ecclesiasticis moderationem que procul ab Ephesino latrocinio abfuit.---III. Numquam se correctis ueniam denegasse.---Iu. Etiam heresiarchas indulgentiam poscentes reiiciendos non esse, etsi non temere recipiendos. 942
    EPIST. XCuI, AD RAuENNIUM ARELATENSEM EPISCOPUM.--- Unitatem in celebrando Paschate maxime seruandam; quam solemnitatem ad Romanum pontificem pertinet indicare. 945
    EPIST. XCuII, SYNODICA EUSEBII MEDIOLANENSIS EPISCOPI AD S. LEONEM PAPAM---I. Gaudet de reditu fratrum suorum ex Oriente.---II. Epistolam ad Flauianum in synodo Mediolanensi lectam esse et approbatam.---III. Se cum suis Eutychianorum damnationi subscribere profitetur. Ibid.
    EPIST. XCuIII, SANCTAE SYNODI CHALCEDONENSIS AD SANCTISSIMUM PAPAM ROMANAE ECCLESIAE LEONEM.---I. Leonem synodus laudat uocis B. Petri omnibus constitutum interpretem, quem in suis legatis prefuisse declarat.---II. De Dioscori Alexandrini tyrannide et impiis gestis.---III. Quid circa eum actum sit, ac de definitione fidei.---Iu. Canonis de prerogatiua sedis Constantinopolitane edendi causam exponit, et confirmationem petit. 951
    EPIST. XCIX, SYNODICA RAuENNII ALIORUMQUE EPISCOPORUM GALLORUM AD S. LEONEM PAPAM.---I. Tarditatem suam in rescribendo excusant.---II. Omnes in Gallia Leonis epistolam ad Flauianum, ut fidei symbolum recepisse.---III. In ea fidelibus et infidelibus arcanum incarnationis mysterium retegi.---Iu. Nuntiis ex Oriente allatis se a scribendo ad imperatorem abstinuisse.---u. Leonem pontificem a Deo datum esse Ecclesie gratulantur. 966
    EPIST C, MARCIANI IMPERATORIS AD LEONEM PAPAM.---I. De fide apud Chalcedonem roborata et pace Ecclesie restituta gratulatur.---II. Fidem iuxta litteras S. Leonis a synodo esse expositam.---III. Petit ut sedi CP. secundus locus  iuxta statuta secunde et quarte synodi tribuatur.---Iu. Per Lucianum et Basilium consensum eius super eodem negotio postulat. 970
    EPIST. CI, ANATOLII EPISCOPI CONSTANTINOPOLIS AD S. LEONEM ARCHIEPISCOPUM ROMAE.---I. Leonis zelus contra hereticos quos prostrauit. De actis Chalcedone Romam allatis. ---II. Legati Anatolii cum aliis actis Romam missi. De damnatione Dioscori.---III. De epistola Leonis recepta ab omnibus, et de definitione fidei edita in synodo Chalcedonensi. ---Iu. De aliis gestis Chalcedonensibus post definitionem fidei, primum quoad canones, dein quoad particulares causas ecclesiasticas. Tandem de priuilegio Ecclesie Constantinopolitane.---u. Contradictio legatorum Leonis huic priuilegio. Confirmatio eius petitur. 975
    EPIST. CII, AD EPISCOPOS GALLIARUM.---I. Se Gallorum episcoporum epistolam celesti doctrina plenam accepisse nuntiat.---II. De synodo ecumenica. Humanis de fide ratiociniis locum esse non debere.---III Nestorii et Eutychetis dogmata pariter esse fugienda.---Iu. Synodum et epistole Leonis consensisse, et Dioscorum proscripsisse.--- u. De his omnibus gratias Deo esse agendas; pro legatorum reditu orandum; uictoriam fidei Hispanis per Gallos esse nuntiandam. 983
    EPIST. CIII. AD EPISCOPOS GALLIARUM.---Reuersis legatis a synodo Chalcedonensi, acceptisque gestis, et sententia aduersus Eutychen et Dioscorum prolata, huius exemplar mittit ad Gallicanos episcopos. 987
    EPIST. CIu, AD MARCIANUM AUGUSTUM.---I. De fidei uictoria, et errorum utilitate in Ecclesia.---II. Multa ex Anatolii ambitu mala exsurgere.---III Constantinopolitanam sedem, que regia est, non apostolica, aliarum depressione attolli non posse.---Iu. Rogat Marcianum ut Anatolii cupiditatem comprimat.---u. Ex prioribus excessibus Anatolium animos sumpsisse. 991
    EPIST. Cu, AD PULCHERIAM AUGUSTAM.---I. Plenam esse fidei uictoriam in qua superant tam qui ceciderunt quam qui steterunt.---II. Nihil ualere posse contra canones Nicenos, qui soli firmande paci sufficiunt.---III. Anatolio Flauianum exemplo esse debere; et per se ruere quod Nicene synodo contrarium est.---Iu. Ut ipsa Anatolium a proposito reuocet hortatur. 997
    EPIST. CuI, AD ANATOLIUM EPISCOPUM CP.---I. Anatolii fidem esse laudandam, cupiditatem damnandam.---II. Niceni concilii prerogatiua, quam Anatolii ambitus petit.--- III. Chalcedonensi synodo in solo negotio fidei conuocata eum abuti.---Iu. Numquam se in preiudicium Niceni concilii illicitis ausibus consensurum.---u. Canones synodi CP. ad sedem Romanam numquam missos, Anatolio male patrocinari.---uI. Satius esse ut cupiditatem deponat, caritatem sectetur. 1001
    EPIST. CuII, AD IULIANUM CeNSEM EPISCOPUM.---I. Niceni concilii auctoritas quanti facienda sit.---II. Iulianum arguit quod Anatolio CP. laueat.---III. Contra uniuersalis Ecclesie statum, sine reatu utriusque ipsorum, nec sibi licere quidquam concedere, nec ei obtinere. 1009
    EPIST. CuIII, AD THEODORUM FOROIULIENSEM EPISCOPUM.--- I. Unumquemque episcopum ad metropolitanum in dubiis recurrere debere.---II. Duplex esse peccati remedium; et quis reconciliationis ordo esse debeat.---III. Penitentem, qui ante reconciliationem decedit, reconciliari post mortem non posse.---Iu. Nemini in extremis posito et reconciliationem petenti eam esse denegandam.---u. Quam periculose in finem penitentia reseruatur. Nemini per signa poscenti negandam esse, obseruatis circa apostatas canonicis regulis.---uI. Ut cum metropolitano responsa ad consultationem communicet. 1011
    EPIST. CIX, AD IULIANUM EPISCOPUM CeNSEM.---I. De Palestinorum monachorum turbis et uiolentiis, quibus catholicos exagitabant, ac in Eutychianam heresim assensum extorquebunt, queritur.---II. Eos ab imperatore cohibendos. et pertinaces in exsilium pellendos.---III. Epistolam S. Athanasii ad Epictetum eisdem opponendam mittit.--- Iu. De Iuuenali episcopo Hierosolymorum ab eisdem pulso, et de alio ei subrogato. 1014
    EPIST. CX, MARCIANI AUGUSTI AD LEONEM PAPAM.---Confirmationem synodi Chalcedonensis a pontifice uti necessariam petit. Eius constantiam in uindicandis canonibus et reprimenda nouitate laudat. 1017
    EPIST. XCI, AD MARCIANUM AUGUSTUM.---I. Ordinationis Anatolii suspicionem per fidei eius professionem esse sublatam.---II. Male ab eo Aetium ab archidiaconi officio esse submotum.---III. Marcianum rogat ut Anatolium ab illicitis retrahat, et faueat Iuliano. 1019
    EPIST. CXII, AD PULCHERIAM AUGUSTAM.---I. Andream ecclesiasticis rebus, amoto Aetio, prepositum esse conqueritur. ---II. Omnia in statum pristinum restitui postulat. 1023
    EPIST. CXIII, AD IULIANUM EPISCOPUM CeNSEM.---I. Quod ipsi multa patienti compassus sit, gratias agit, simul de  Aetii deiectione expostulans.---II. Iulianum CP. in speculis esse uult pro causa fidei. Anatolium ab imperatore esse increpatum.---III. De tumultu monachorum Aegyptiorum et Palestinorum.---Iu. De epistola sua et de actis Chalcedonensis synodi in Latinum conuertendis. 1024
    EPIST. CXIu, AD EPISCOPOS QUI IN SANCTA SYNODO CHALCEDONENSI CONGREGATI FUERUNT, DIRECTA.---I. Se consentire his que Chalcedone circa fidem constituta sunt.---II. Numquam id a se ratum esse habendum, quod aduersus Nicenos canones ibidem actum est. 1027
    EPIST. CXu, AD MARCIANUM AUGUSTUM.---I. De pace Ecclesie reddita, compressis hereticorum reliquiis, et Anatolio increpato gratias agit.---II. De monachis a Marciano cohibitis, et approbatione Chalcedonensis synodi per se ad episcopos missa. 1031
    EPIST. CXuI, AD PULCHERIAM AUGUSTAM.---I. Pro uigore fidei et sanctionibus contra rebelles monachos editis gratias agit.---II. Se ad Chalcedonenses episcopos litteras dedisse consensus sui testes. 1035
    EPIST. CXuII, AD IULIANUM EPISCOPUM CeNSEM.---I. Se ut imperatori satisfaceret et occasionem hereticis auferret, ad episcopos Chalcedonenses de consensu suo litteras dedisse. ---II. De monachis edicto Marciani repressis, et archimandritis Puclherie responsione increpatis.---III. De Eudocia a Leone monita ex secreto imperatoris mandato. ---Iu. Actii deiectionem patienter habendam esse, ne aliarum Ecclesiarum regimini se immiscens mensuram propriam uideretur excedere.---u. Anatolium ab Illyricianis subscriptionem in sui ambitus patrocinium elicere uoluisse De epistola ad Chalcedoneses episcopos scripta. 1037
    EPIST. CXuIII, AD EUMDEM IULIANUM CeNSEM EPISCOPUM.--- I. Nihil se pro causa fidei et Ecclesie omisisse.---II. Predicandi munus solorum sacerdotum, non monachorum esse; contra parricidas Alexandrinos imperatoris zelum accendendum esse. 1039
    EPIST. CXIX, AD MAXIMUM ANTIOCHENUM EPISCOPUM.---I. Fidem inter duo extrema mediam esse.---II Maximum in Orientalibus Ecclesiis pro fidei puritate uigilare debere. ---III. Ecclesiarum priuilegia inconcussa esse oportere.--- Iu. Anatolii conatus Nicenis canonibus aduersos, irritos fore.---u. Si quid legati in synodo approbarent preter fidei causam, esse rescindendum.---uI Nemini preter episcopos predicandi munus esse concedendum. 1040
    EPIST. CXX, AD THEODORITUM EPISCOPUM CYRI---I. Hereses non sine Ecclesie utilitate ortas irretractabili iudicio comprimi.---II. Christi esse uictoriam, quam de hereticis Ecclesia reportat.---III. Dioscori peruicacia etiam aduersus Leonem seuientis.---Iu. Scribentibus de rebus fidei sua uerba esse libranda.---u. Theodoritum ab omni hereseos macula mundum esse demonstratum ab inuincibili ueritate.---uI. uigilandum esse etiam post uictoriam. Neminem siue monachum, siue laicum, preter sacerdotes, predicandi munus arrogare sibi debere. 1045
    EPIST. CXXI, AD MARCIANUM AUGUSTUM.---I. Curam paschalis cycli Alexandrino episcopo olim esse demandatam.--- II. Quid difficultatis ex illo ortum sit.---III. Ut de hac difficultate iubeat inquiri, postulat. 1055
    EPIST. CXXII, AD IULIANUM EPISCOPUM.---Rogat eum ut de controuersia Paschatis anni sequentis diligentius inquirat, rescribatque. 1058
    EPIST. CXXIII, AD EUDOCIAM AUGUSTAM.---I. Rogat ut curam suam reducendis ad fidem et quietem monachis Palestinis impendat.---II. Recepta Chalcedonensi synodo tam Eutychen quam Nestorium exsecrentur, si catholici uideri uolunt. Quid autem profecerit exhortatio Eudocie, ipsius litteris instrui cupit. 1060
    EPIST. CXXIu, AD MONACROS PALAESTINOS.---I. Ex peruersa epistole S. Leonis ad Flauianum interpretatione impositum esse Palestinis.---II. Tam Eutychen, qui naturas confundit in Christo, quam Nestorium, qui personas geminat, esse detestandos.---III. Christi non esse participem qui nostram in eo naturam non confitetur.---Iu Illos solum Christi sanguine mundari, in quorum corpore oblatus, passus et mortuus triumphaui.---u. Utriusque eius nature proprietates ex operum qualitate declarari.---Iu. Utramque inconfuse in una persona conuenire.--- uII. Nihil Filio Dei accessisse de nouo nisi in forma serui. ---uIII. Cum iisdem monachis de scandalis ipsorum furore ortis expostulat.---IX. Ut resipiscant et fidem communem amplectantur, exhortatur 1061
    EPIST. CXXu, AD IULIANUM CeNSEM EPISCOPUM.---Per comitem Rodanum De silentio Iuliani amice expostulat; de omnibus uult instrui. 1068
    EPIST. CXXuI, AD MARCIANUM AUGUSTUM.---Gratias agit pro sedatis Pelestine tumultibus, et restituto in suam sedem Iuuenati Ierosolymitano; Dioscorum etiam eiusque sequaces Aegyptios perstringens. 1069
    EPIST. CXXuII, AD IULIANUM EPISCOPUM CeNSEM.---I. De restituto Ierosolymitano episcopo, conuersis Pelestinis monachis et receptis Proterii litteris.---II. De Paschate anni 455 diligentus inquiri cupit. III. De epistola sua ad Chalcedonenses episcopos lecta CP. Aetii discussione, et uariis epistolis ultro citroque scriptis. 1070
    EPIST. CXXuIII, AD MARCIANUM AUGUSTUM.---Laudata principis fide ac religione testatur se libenter Anatolium in gratiam suam recepturum, modo satisfaciat canonibus, et sacerdotum iura non conuellat. 1073
    EPIST. CXXIX, AD PROTERIUM EPISCOPUM ALEXANDRINUM.--- I. Episcoporum esse uigilare ne fidei unitas uioletur, quod uel litterule immotatione fieri potest.---II. Ex traditione SS. PP. et suam epistolam catholicam, et docendos esse populos, asserit.---III. Fidem, disciplinam et priuilegia Ecclesiarum ex norma uetustatis esse seruanda. 1075
    EPIST. CXXX, AD MARCIANUM AUGUSTUM.---I. De fide Proterii Alexandrini episcopi gratulatur.---II. Alexandrinos ex sue Ecclesie traditione ab illo esse edocendos.--- III. Ut epistola Leonis ad Flauianum ab hereticis falsata in Grecum tranisferatur de nouo, et Alexandrinis publice recitetur. 1078
    EPIST. CXXXI, AD IULIANUM EPISCOPUM CeNSUM.---I. Iulianum de receptis Proterii Alex. litteris monet; suam ad Flauianum epistolam ex Latino in Grecum ab eodem transferri cupit ac mandat, quam sub signaculo Augusti missam Alexandrine plebi in Ecclesia recitari uult.--- II. De Paschate sequentis anni ut rescribatur. 1081
    EPIST. CXXXII, ANATOLII EPISCOPI CONSTANTINOPOLITANI AD LEONEM PAPAM.---I. De intermisso litterarum commercio amice conqueritur. Debitam pontifici obedientiam ostendit. ---II. Aetium restitutum esse, Andream uero depositum scribit.---III. Litteris sancti pontificis recreari peroptat. ---Iu. Ambitionis culpam a se amotitur, eamque in cleri sui episcoporumque Orientalium studium refundit. Gestorum Chalcedonensium confirmatio pontificie auctoritati reseruata traditur. 1082
    EPIST. CXXXIII, SANCTI PROTERII ALEXANDRINI EPISCOPI AD BEATISSIMUM PAPAM LEONEM ROMAE URBIS EPISCOPUM.--- 1084
    EPIST. CXXXIu, AD MARCIANUM AUGUSTUM.---I. Laudato Marciano, promittit Anatolio gratiam suam, si resipiscat. ---II. Rogat ut Eutychen uirus suum in exsilio spargentem ad secretiora loca releget.---III. De paschalis diei inquisitione gratias agit, et ut catholicis faueat precatur. 1091
    EPIST. CXXXu, AD ANATOLIUM EPISCOPUM.---I. Intermissi litterarum commercii rationem reddit.---II. De destituto Andrea archidiacono et aliis in Ecclesia CP. restitutis laudat. ---III. Maiorem in agnoscenda culpa sinceritatem desiderat. 1096
    EPIST. CXXXuI, AD MARCIANUM AUGUSTUM. De correctione Anatolii.---I. Cur Anatolio scribere intermiserit. ---II. Quibus conditionibus illi reconcilietur.---III. De Andrea ab archidiaconatu deiecto, et Iuliano commendato. ---Iu. Ut Carosus monachus compescatur. 1098
    EPIST. CXXXuII, AD EUMDEM MARCIANUM.---I. Gratias agit pro perfecta inquisitione de die paschali, de qua Proterii litteras se accepisse significat.---II. Oeconomorum Ecclesie rationes, non iudicium, sed sacerdotum examine discutiendas esse. 1100
    EPIST. CXXXuIII, AD EPISCOPOS GALLIARUM ET HISPANIARUM. ---Hanc formatam paschalis diei indicem ad Gallicanos episcopos mittit, per eosdem ad Hispaniarum Ecclesias transmittendam; ubi et controuerie status exponitur. 1101
    EPIST. CXXXIX, AD IUuENALEM IEROSOLYMITANUM EPISCOPUM. ---I. Ipsum in sedem suam receptum essse gaudet, non dissimulata priori eius tergiuersatione.---II. Eumdem ipsis mysteriorum locis edoceri.---III. Ex ueritate crucifixionis ueritatem nostre in Christo carnis defendi.--- Iu. Errantes circa incarnationem Domini ex utriusque Testamenti paginis instrui. 1102
    EPIST. CXL, AD IULIANUM EPISCOPUM CeNSEM.--- Faciliorem fore deinceps errantium correctionem, Dioscoro sublato, cuius mortem Iulianus Leoni nuntiauerat. Eumdem monet ut de statu Alexandrine Ecclesie scribat. 1109
    EPIST. CXLI, AD EUMDEM IULIANUM.---I. De Carosi monachi correctione et Ioannis decurionis in Aegyptum legatione. ---II. De Maximo Antiocheno episcopo criminis alicuius accusato, quid euenerit, ut rescribat. 1110
    EPIST. CXLII, AD MARCIANUM AUGUSTUM---I. Fide Augusti landata, iterum de consensu suo circa diei festi celebrationem dato certiorem eum facit.---II. Gratias agit pro ablatis Caroso et Dorotheo e suis monasteriis. 1110
    EPIST. CXLIII, AD ANATOLIUM EPISCOPUM CONSTANTINOPOLITANUM. ---Ne hereticorum reliquie in urbe latentes nimia lenitate foueautur ac reualescant. 1111
    EPIST. CXLIu, AD IULIANUM EPISCOPUM CeNSEM. Nunc primum edita ex ms. Ratisponensi.---Eius diligentiam laudat. Eutychianorum nisus post Marciani mortem. Ipsorum tumultus Alexandrie. 1112
    EPIST. CXLu, AD LEONEM AUGUSTUM.---I. Rogat ut perturbate  Alexandrinorum Ecclesie succurrat.---II. De fide bene definita disceptandum denuo non esse; et ut catholicus Alexandrine Ecclesie episcopus preficiatur. 1113
    EPIST. CXLuI, AD ANATOLIUM EPISCOPUM CP.---I. Hereticorum furore apud Alexandriam perpetrata in excidium Chalcedonensis synodi tendere ex occasione mortis Marciani imp.---II. Se ad Leonem Aug. pro seruandis synodi decretis scripsisse. 1115
    EPIST. CXLuII, AD IULIANUM EPISCOPUM CeNSEM, ET AETIUM PRESBYTERUM.---I. De silentio conquestus curam ei Ecclesie commendat.---II. Ut statuta synodi Chalcedonensis inconcussa permaneant, et Alexandrie catholicus episcopus eligatur. 1116
    EPIST. CXLuIII, AD LEONEM AUGUSTUM.--- Gaudet Augustum synodi Chalcedonensis esse custodem, et ab eodem pertinacem et insidiosam hereticorum contentionem compesci postulat. 1117
    EPIST. CXLIX, AD BASILIUM EPISCOPUM ANTIOCHENUM.--- I. Premissa de non misso ordinationis nuntio querela, hortatur ut resistat Eutychianorum furori, qui ceso apud Alexandriam Proterio episcopo, synodum nouam, posthabita Chalcedonensi, instaurari poscebant.---II. Leone imper. laudato, omnia in episcoporum constantia posita esse asserit, ne noui tractatus ineantur. 1119
    EPIST. CL, AD EUXITHEUM EPISCOPUM THESSALONICENSEM, ET A PARI AD IUuENALEM IEROSOLYMITANUM, PETRUM CORINTHIUM, ET LUCAM DYRRACHENUM.--- Hortatur ut sceleratis ausibus Eutychianorum, qui Proterium Alex. episc. occiderant, strenue resistant; nec patiantur synodum alteram congregari; sed sua Chalcedonensi firmitas asseratur. 1120
    EPIST. CLI, AD ANATOLIUM EPISCOPUM CONSTANTINOPOLITANUM. ---Nunc primum edita ex ms. Ratisponensi.---Ipsum laudat, et ut Ecclesiam Constantinopolitanam ab heresi purget hortatur. De Attico presbytero discutiendo. 1121
    EPIST. CLII, AD IULIANUM CeNSEM EPISCOPUM---Monet ut epistole precedentes ad metropolitanos scripte, ad unumquemque Iuliani cura uel Aetii perueniant; episcopalem ante omnia requiri constantiam; nichil esse in sua epistola uel noui, uel obscuri, uel dubii. 1122
    EPIST. CLIII, AD AETIUM PRESBYTERUM CP.---I. Ut litteras in Orientem scriptas unicuique dirigat.---II. Se pariter misisse litteras a Gallis et Italis ad se scriptas. Item et de aliis. 1123
    EPIST. CLIu, AD EPISCOPOS AEGYPTIOS.---Episcopos Aegyptios pro fide extorres consolatur, et ut pro incarnationis mysterio patienter aduersa tolerent, hortatur. 1124
    EPIST. CLu, AD ANATOLIUM EPISCOPUM CONSTANTINOPOLITANUM. ---I. Eum ad uigilantiam contra hereticorum conatus incitat.---II. Conniuentiam clericorum Constantinop. arguit, circa quos uigorem in Anatolio desiderat pastoralem. 1125
    EPIST. CLuI, AD LEONEM AUGUSTUM.---I. Post Chalcedonensem synodum nichil esse denuo tractandum circa fidem. ---II. Antichristum eum esse qui ueritatem ab Ecclesia declaratam rursus examinat.---III. Parricidas Alexandrini episcopi Ecclesie presidere nefas esse.---Iu. Preces Leoni Augusto oblate tam a catholicis quam ab hereticis, in quo differant.---u. Omnia Christiane religionis officia et mysteria apud Alexandriam esse intercepta.---uI. Scripta de fide prolixiora promittit, Anatolii incuriam taxat, catholicos commendat. 1127
    EPIST. CLuII, AD ANATOLIUM EPISCOPUM CONSTANTINOPOLITANUM. ---I. Ut apud imperatorem, quem laudat, pro comprimendis hereticis strenue agat; idque curet ut Chadced. synodus firma permaneat, et pax Ecclesie Alexandrine restituatur.---II. Ut parricide ab ea pellantur, et afflicti Aegypti episcopi adiuuentur.---III. Profugis ex Aegypto episcopis opem esse ferendam; synodi aduersariis constanter resistendum esse.---Iu. De Attico presbytero et Andrea, ut uel corrigantur, uel repellantur ab Ecclesia. 1132
    EPIST. CLuIII, AD EPISCOPOS CATHOLICOS AEGYPTI APUD CONSTANTINOPOLIM CONSTITUTOS.---Consolatur episcopos pro fide extorres, et ad patientiam hortatur spe celestis retributionis obiecta, et promissa sua apud imperatorem actione. 1134
    EPIST. CLIX, AD NICETAM EPISCOPUM AQUILEIENSEM.--- I. Quod debeant femine que, captis uiris, nupserant aliis, regressis de captiuitate uiris prioribus copulari, ut quod suum est unusquisque recipiat.---II. Quod non probetur esse culpabilis qui uxorem captiui in matrimonium uidetur esse sortitus.---III. Ut si uiri de captiuitate regressi intemperantia uxorum offensi non fuerint, et uoluerint eas in coniugium recipere, liberam habeant facultatem.---Iu. Ut si mulieres ad priores maritos redire noluerint, uelut impie ecclesiastica communione priuande sint.---u. Captiuis aut terrore [Al., errore], aut fame, non ueneratione, cibos immolatitios edere compulsis, penitentia concedenda est.---uI. Quod hi qui ad iterationem baptismi, uel ui uel errore coacti, animos inclinarunt, sint subleuandi remedio, ita ut senilis etatis, periculorum quoque et egritudinum, ceterarumque necessitatum habeatur sollicita consideratione respectus. ---uII. Ut qui ab hereticis baptizati sunt, sola sancti Spiritus inuocatione firmentur. 1135
    EPIST. CLX, AD EPISCOPOS ET CLERICOS CATHOLICOS EX AEGYPTO APUD CONSTANTINOPOLIM CONSTITUTOS.---I. Consolatur extorres Aegypti episcopos et clericos, monetque de suis legatis in Orientem ex imperatoris uoluntate mittendis.---II. Hortatur ut omnem nouum de fide tractatum amoueant, sufficiente synodi auctoritate. 1140
    EPIST. CLXI, AD PRESBYTEROS, DIACONOS ET CLERICOS ECCLESIAE CONSTANTINOPOLITANAE.---I. Ut in fide stabiles et ab hereticorum societate alieni perseuerent hortatur.--- II. Ut nouum iudicium non instauretur, et ut Atticus et Andreas ordinis sui honore priuentur, nisi uoce scriptoque fidei Chalcedonensi adherere se profiteantur. 1142
    EPIST. CLXII, AD LEONEM AUGUSTUM.---I. Ut fidem semel definitam ad examen reuocari non sinat.---II. Se nec posse hereticis communione sociari, nec definitis a synodo dissentire.---III. Legatos a se mittendos, non ut disputent, sed ut instruant.---Iu Fugiendos hereticos, quibus et penam imminere significat. 1143
    EPIST. CLXIII, AD ANATOLIUM CONSTANTINOPOLITANUM.--- Quod sua monita Anatolio displicuerant expostulat monetque ut Atticus presbyter propria subscriptione publice recitanda Eutychianum damnet errorem, si catholicus uideri uelit. 1146
    EPIST. CLXIu, AD LEONEM AUGUSTUM.---I. Legatos mittit uice sua pro Ecclesie libertate acturos, rogatque ne bene definita ad nouum tractatum reuocentur.---II. Semper disputationi locum fore, si humano ratiocinio et rhetorum loquacitate expendi mysteria sinantur.---III. Quam Euangelio et humane saluti inimicum sit Eutychianorum dogma a synodo proscriptum; cui nulla disputatione derogari debet.---Iu. Parricidas Alexandrinos omni indulgentia indignos esse; quibus tamen, si resipiscant, de misericordia non desperandum.---u. Legatos commendat, quos mittit non disceptaturos, sed supplicaturos; quenam pro pace Ecclesie sint agenda; correctis penitentiam non negandam, obduratis sub synodali sententia remanentibus. 1148
    EPIST. CLXu, AD LEONEM AUGUSTUM.---I. Promissa prius scripta aduersus Eutychianum dogma se mittere indicat.--- II. Nestorii et Eutychetis dogmata exponuntur, quorum hic Apollinarem, ualentinum et Manicheum emulatus est.---III. Niceno Symbolo omnia hec heresum monstra confodi.---Iu. Reconciliationem hominum ex incarnatione pendere, sine qua nec mediatoris nec redemptoris officium Christus implet --- u. Solo Christi sacrificio uel reconciliatum Deo fuisse mundum, uel iustificatos peccatores. ---uI. Utriusque in Christo nature proprietates ex diuersis eius actionibus manifestari.---uII. ueritatem carnis in Christo ex ueritate mortis, sepulture et resurrectionis comprobari.---uIII. Christi exaltationem nisi in uera hominis natura perfici non potuisse ---IX. Sub specie Deitatis honorande magna eam iniuria affici, cum sub mendacio phantasmatis latuisse asseritur.---X. Ex SS. Patrum traditione catholicam fidem inconcusse firmari, quam tueri imperatore in primis dignum.---XI. Testimonia SS. Patrum tam Grecorum quam Latinorum pro asserenda ueritate carnis in Christo. 1155
    EPIST. CLXuI, AD NEONEM RAuENNATEM EPISCOPUM.---De his qui de captiuitate redeuntes, incertum habent utrum ante captiuitatem baptisma consecuti sint.---I. De paruulis qui in captiuitatem deuenerunt, et baptismi gratiam non reminiscuntur.---II. Ut ab hereticis baptizatus, per manus impositionem accipiat Spiritum sanctum. 1191
    EPIST. CLXuII, AD RUSTICUM NARBONENSEM EPISCOPUM.--- I. Quod non habeantur episcopi quos nec clerus elegit, nec populus exquisiuit, nec prouinciales episcopi consecrarunt. Si qui tamen clerici ab his pseudo episcopis ordinantur, rata porest ordinatio talis existere.---II. Quod presbyteri aut diaconi, si in aliquo crimine detecti fuerint, non possint per manus impositionem penitentie remedium consequi.--- III. Quod diaconi, sicut episcopus et presbyter, cessare debeant ab opere coniugali, non tamen repudiare coniugia. ---Iu. Quod aliud sit uxor, aliud concubina; nec erret quisquis filiam suam in matrimonium tradiderit ei qui habuit concubinam.---u. Quod non sit coniugi duplicatio, quando ancilla reiecta, uxor assumitur.---uI. De his qui communione priuantur, et ita moriuntur.---uII. De his qui penitentiam agere differunt.---uIII. Quod oporteat eum qui pro illicitis ueniam poscit, etiam a licitis abstinere. ---IX. Quod penitenti nulla negotiationis lucra exercere conueniat.---X. Quod ad militiam secularem post penitentiam redire non debeat.---XI. Quod adolescens, si urgente quocumque periculo, penitentiam gessit, et non se continet, uxoris possit remedio sustineri.--- XII. Quod si quis propositum monachi deseruerit, publice sit penitentie satisfactione purgandus.---XIII. Quod puelle que, non coacte, sed uoluntate propria uirginitatis propositum susceperunt, peccant, si nupserint, licet nondum fuerint consecrate.---XIu. De his qui dubitant utrum baptizi sint, necesse est eos baptizari.---Xu. Quod eos qui se baptizatos agnoscunt, sed in qua professione nesciunt, per manus impositionem suscipi conueniat.--- XuI. De his qui conuiuio gentilium et escis immolatitiis usi sunt. 1197
    EPIST. CLXuIII, AD UNIuERSOS EPISCOPOS PER CAMPANIAM, SAMNIUM ET PICENUM CONSTITUTOS.---I. Ut non omni tempore baptismi regeneratio detur, nisi in Pascha et Pentecoste, et nisi periculosa infirmitas oppresserit.---II. De penitentia fidelium, ut confessio eorum non publicetur. 1209
    EPIST. CLXIX, AD LEONEM AUGUSTUM.---I. De eiecto Timotheo Aeluro ab Alexandrina Ecclesia, et catholico presule in eius locum eligendo.---II. Et fidei integritatem et probitatem morum in sacerdote requiri.---III. Impium Aelurum, etsi fides eius forte integra, restitui non posse. 1212
    EPIST. CLXX, AD GENNADIUM EPISCOPUM CONSTANTINOPOLITANUM. ---Queritur quod Timotheus Constantiopolim uenire sit permissus; nullam ei restitutionis spem esse relinquendam; cauendumque ne se publicis priuatisue colloquiis immisceat. 1214
    EPIST. CLXXI, AD TIMOTHEUM EPISC. ALEXANDRINUM.--- I. De electione eius gratulatur, caritatemque commendat. ---II. Ut fidei rebus inuigilet, frequenterque ad ipsum scribat. 1215
    EPIST. CLXXII, AD PRESBYTEROS ET DIACONOS ECCLESIAE ALEXANDRINAE.---Ad concordiam in Ecclesia Alexandrina seruandam augeudamque inuitat; et ut qui ab hereticis seducti sunt, ad penitentie remedium prouocentur. 1216
    EPIST. CLXXIII, AD QUOSDAM AEGYPTI EPISCOPOS.---De electo Timotheo catholico in locum Timothei Aeluri gratulatur; unitatem commendat, et ut sollicitudinem suam eius cure iungant ad reducendos errantes, inuitat. 1217
    DISSERTATIO de Epistolis deperditis tum S. Leonis ad alios, tum aliorum ad S. Leonem, ac de aliis monumentis ad epistolas pertinentibus. 1217
    APPENDIX PRIMA ad secundam partem operum S. Leonis. ---EPISTOLAE SUPPOSITITIAE. 1233-1255
    APPENDIX II.---Quedam fragmenta. 1255-1263
    QUESNELLI OBSERuATIONES ET NOTAE in Epistolas S. Leonis Magni. 1263-1506




FINIS TOMI QUINQUAGESIMI QUARTI.